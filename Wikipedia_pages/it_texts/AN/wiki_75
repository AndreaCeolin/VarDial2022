{"id": "1929661", "revid": "916580", "url": "https://it.wikipedia.org/wiki?curid=1929661", "title": "Psicrometria", "text": "Per psicrometria (dal greco: \"\u03c8\u03c5\u03c7\u03c1\u03cc\u03bd\", freddo e \"\u03bc\u03ad\u03c4\u03c1\u03bf\u03bd\", misura) si intende lo studio inerente alla determinazione delle propriet\u00e0 di un sistema gas-vapore.\nI principi della psicrometria vengono applicati a qualunque sistema termodinamico che contenga una miscela gas-vapore, e in particolare in ambito HVAC (\"heating, ventilating, and air-conditioning\") e in meteorologia.\nConcetti utilizzati in psicrometria.\nEcco un elenco di alcune grandezze utili nell'ambito della psicrometria:\nRappresentazioni utilizzate in psicrometria.\nDiagramma di Carrier.\nIl diagramma di Carrier (anche detto diagramma psicrometrico o diagramma di Grosvenor) viene utilizzato per la determinazione delle propriet\u00e0 di una miscela acqua-aria a pressione costante.\nPossiamo considerare il diagramma come una rappresentazione grafica delle equazioni di stato.\nLa versatilit\u00e0 del diagramma di Carrier risiede nel fatto che \u00e8 possibile determinare tutte le grandezze fisiche di interesse dalla conoscenza di 3 grandezze indipendenti (o variabili di stato), una delle quali \u00e8 la pressione, fissata per ogni specifico diagramma.\n\u00c8 possibile utilizzare il diagramma per stimare graficamente le grandezze caratteristiche della miscela in seguito a una trasformazione termodinamica, questo a patto che la trasformazione sia isobara e alla pressione di riferimento del diagramma utilizzato.\nNel diagramma psicrometrico \u00e8 individuabile la cosiddetta \"linea di saturazione\", che separa la \"zona delle nebbie\" (in cui il sistema \u00e8 costituito da aria satura d'acqua e acqua liquida dispersa in essa, sotto forma di minutissime gocce o aerosol) dalla zona costituita da aria insatura (in cui il sistema \u00e8 costituito da una miscela di aria e vapore acqueo).\nL'asse delle ascisse del diagramma corrisponde al valore nullo di umidit\u00e0, per cui corrisponde alle condizioni di aria secca.\nNella zona di aria insatura sono tracciate sul diagramma delle curve a umidit\u00e0 costante, e delle rette oblique, chiamate \"'linee di raffreddamento adiabatico\", che sono a temperatura di saturazione adiabatica costante. Di queste rette solo il punto di intersezione con la linea di saturazione \u00e8 di equilibrio, mentre gli altri punti corrispondono a delle condizioni di instabilit\u00e0.\nSe il sistema in esame si trova in una condizione a temperatura \"TV\" e umidit\u00e0 assoluta \"Y\" (e umidit\u00e0 relativa \"uR\"), rappresentata dal punto (\"TV\", \"Y\"), al fine di raggiungere l'equilibrio, in condizioni di adiabaticit\u00e0 il punto in questione si sposter\u00e0 in alto seguendo la linea di raffreddamento, fino a raggiungere il punto (\"TS\", \"YS\") avente temperatura di saturazione adiabatica \"TS\" e umidit\u00e0 \"YS\", che si trova sulla linea di saturazione adiabatica. Nel caso del sistema aria-acqua la temperatura di saturazione adiabatica \u00e8 pari alla temperatura di bulbo umido \"TW\".\nA partire dal punto (\"TV\", \"Y\") \u00e8 inoltre possibile determinare la temperatura di rugiada \"Tdew\" tracciando l'orizzontale dal punto fino a incontrare la linea di saturazione.\nOltre alle curve anzidette, sul diagramma di Carrier possono essere rappresentate:\nA partire dalla temperatura \u00e8 possibile ricavare il valore del volume umido molare alzando la retta del volume specifico di aria secca un segmento verticale fino alla curva di volume saturo, e quindi dividendo questo segmento di una percentuale pari alla frazione molare \"x\" dell'acqua."}
{"id": "1929665", "revid": "2036605", "url": "https://it.wikipedia.org/wiki?curid=1929665", "title": "Aqua Virgo", "text": "L'Aqua Virgo fu il sesto degli undici acquedotti romani antichi. Restaurato nel Rinascimento e ribattezzato Acqua Vergine, \u00e8 tuttora funzionante.\nStoria.\nCome quello dell\"'Aqua Iulia\", fu costruito da Marco Vipsanio Agrippa, fedele amico, collaboratore, generale e genero di Augusto, e venne inaugurato il 9 giugno del 19 a.C. La sua principale funzione doveva essere quella di rifornire le Terme di Agrippa in Campo Marzio.\nCapta acqua da sorgenti nei pressi del corso dell'Aniene, al km 10,5 (VIII miglio) della via Collatina (nella localit\u00e0 nota sin dal secolo XI con il nome di \"Salone\"). Non si tratta di una vera e propria sorgente, ma di un sistema piuttosto vasto (tuttora funzionante ed ispezionabile) di vene acquifere e polle le cui acque, grazie ad una serie di cunicoli sotterranei con funzione di affluenti, vengono convogliate nel condotto principale, o in un bacino artificiale, esistente fino al XIX secolo, che alimentava il canale regolando l'afflusso con una diga. Durante il tragitto l'acquedotto acquisiva poi altre acque provenienti da vari bacini secondari.\nL'intero percorso misurava 14,105 miglia romane (20,471\u00a0km), ed era quasi completamente sotterraneo tranne l'ultimo tratto di 1.835 m. che correva all'aperto o su arcuazioni nella zona del Campo Marzio.\nIl tragitto compiva un arco molto ampio che, partendo da est, entrava in citt\u00e0 da nord. Costeggiava infatti la via Collatina fino alla zona di Portonaccio, poi fino a Pietralata e da l\u00ec raggiungeva la via Nomentana e poi la via Salaria, per piegare quindi a sud ed attraversare le aree dell'attuale Villa Ada, del quartiere dei Parioli, di Villa Borghese, del Pincio e di Villa Medici, dove una scala a chiocciola in perfetto stato di conservazione e ispezionabile - detta appunto \"la Chiocciola del Pincio\" - conduce tuttora al condotto sotterraneo.\nUn giro cos\u00ec lungo \u00e8 giustificato sia dal fatto che l'acquedotto doveva servire la zona del suburbio nord della citt\u00e0, fino ad allora priva di approvvigionamento idrico, sia dal fatto che trovandosi la sorgente ad un livello piuttosto basso (solo 24 metri s.l.m.) era necessario evitare quei forti dislivelli che l'ingresso per la via pi\u00f9 breve avrebbe incontrato. Probabilmente l'ingresso in citt\u00e0 da quel lato consentiva anche di raggiungere il Campo Marzio senza attraversare zone cittadine densamente popolate.\nDopo la \"piscina limaria\" (bacino di decantazione) nei pressi del Pincio, iniziava il tratto urbano vero e proprio, su arcuazioni parzialmente ancora visibili, importanti resti delle quali (tre arcate in travertino) rimangono in via del Nazareno, dove \u00e8 anche conservata un'iscrizione relativa al restauro dell'imperatore Claudio. La struttura passava poi per la zona di Fontana di Trevi e quindi scavalcava l'attuale via del Corso con un'arcata che fu successivamente trasformata in un arco di trionfo per celebrare i successi militari di Claudio in Britannia. Proseguiva poi per via del Caravita, piazza di Sant'Ignazio e via del Seminario, dov'era l'ultimo castello, per terminare, nei pressi del Pantheon, alle Terme di Agrippa. Un ramo secondario raggiungeva la zona di Trastevere.\nIl condotto sotterraneo \u00e8 largo in media 1,50 metri, ed \u00e8 in diversi tratti navigabile. Poich\u00e9 le sorgenti si trovano ad un livello basso, la profondit\u00e0 della galleria, nella zona extraurbana, era di circa 30-40 metri (ma in corrispondenza di viale Romania raggiunge i 43 m). Scavato direttamente nella roccia di tufo quando attraversava terreni compatti, in zone meno consistenti il condotto era costruito in muratura.\nAveva una portata giornaliera di 2.504 quinarie, pari a 103.916 m3 e 1.202 litri al secondo. La distribuzione era abbastanza capillare: secondo Sesto Giulio Frontino, 200 quinarie erano riservate al suburbio, 1.457 erano riservate alle opere pubbliche, 509 alla casa imperiale, e le restanti 338 alle concessioni private, il tutto distribuito attraverso una rete di 18 \"castella\" (centri di distribuzione secondari), sparsi lungo il percorso.\nIl nome deriva probabilmente dalla purezza e leggerezza delle acque che, in quanto prive di calcare, hanno consentito la conservazione dell'acquedotto per 20 secoli. Varie fonti forniscono altre spiegazioni: lo stesso Frontino riferisce che nei pressi della diga del bacino iniziale fosse presente un'edicola con l'immagine della ninfa delle sorgenti, da cui il nome, mentre un'altra leggenda narra di una fanciulla che avrebbe indicato ai soldati di Agrippa il luogo dove si trovavano le sorgenti, fino ad allora sconosciute.\nNumerosi furono ovviamente gli interventi di manutenzione succedutisi nel tempo: Tiberio nel 37, Claudio tra il 45 e il 46, poi Costantino I e Teodorico. Dopo i danni arrecati dai Goti di Vitige nel 537 venne restaurata da papa Adriano I nell'VIII secolo e poi dal Comune nel XII secolo; in tempi pi\u00f9 recenti diversi papi provvidero ad operazioni di rifacimento e restauro: Niccol\u00f2 V, che oltre ad aver incrementato la portata con la captazione di nuove sorgenti affid\u00f2 l'incarico del restauro a Leon Battista Alberti, Paolo IV, Sisto IV, Pio IV, Pio V, Benedetto XIV e Pio VI. Un ampliamento si ebbe nel 1840, e nel 1936 venne prolungato fino al Pincio.\nAttualmente una buona parte delle antiche strutture \u00e8 stata sostituita da tubazioni in cemento, mentre l'elevata urbanizzazione ha gravemente inquinato sia il canale originario che le falde. Di conseguenza l'\"Acqua Vergine\" pu\u00f2 essere utilizzata solo a fini irrigativi o per l'alimentazione di importanti monumenti romani: la Fontana della Barcaccia, la Fontana di Trevi, la Fontana dei Quattro Fiumi e la Fontana del Nicchione, sotto al Pincio, mostra terminale del prolungamento del 1936."}
{"id": "1929666", "revid": "125773331", "url": "https://it.wikipedia.org/wiki?curid=1929666", "title": "Episodi di Doctor Who (sesta stagione)", "text": "Questa voce contiene l'elenco dei 44 episodi della sesta stagione della serie TV Doctor Who. \u00c8 l'ultima stagione che vede Patrick Troughton come protagonista, nel ruolo del Secondo Dottore. Nel Regno Unito questi episodi sono stati trasmessi dal 10 agosto 1968 al 21 giugno 1969, non sono mai stati trasmessi in Italia ma del 2011 alcuni sono stati distribuiti in DVD.\nCome per tutte le stagioni della serie classica, gli episodi vengono suddivisi in \"macrostorie\" (in inglese, \"serial\") con una propria continuit\u00e0 narrativa e un proprio titolo, qui indicato nella colonna \"Titolo serial\" della tabella.\nSette episodi di questa stagione (indicati con P) sono andati perduti, due di questi (indicati con A) sono stati ricostruiti attraverso l'animazione. \nThe Dominators.\nTrama.\nSul pianeta Dulkis il Dottore e i suoi accompagnatori combattono contro i Dominatori e i loro quark che vogliono distruggere il pianeta per ricavarne del carburante.\nThe Mind Robber.\nTrama.\nCostretto ad un atterraggio di emergenza nella \"Land of Fiction\", un luogo al di fuori della realt\u00e0 stessa, il Dottore incontra personaggi fittizi come Raperonzolo, Gulliver e Medusa. \nThe Invasion.\nTrama.\nIl TARDIS, diventato invisibile, atterra nella Londra del 1975, ed il Dottore ed i suoi compagni, cercando lo scienziato Edward Travers (gi\u00e0 visto in \"The Abominable Snowmen\" ed in \"The Web of Fear\") per far tornare normale il veicolo, scoprono che i Cyberman si nascondono nella citt\u00e0 e stanno pianificando un'invasione...\nThe Krotons.\nTrama.\nSu un pianeta innominato, la razza aliena dei Gond \u00e8 oppressa dai misteriosi Kroton, esseri che nessuno ha mai visto...\nThe Seeds of Death.\nTrama.\nAtterrati sulla Terra nel XXI secolo, il Dottore, Jamie e Zoe scoprono che l'umanit\u00e0 \u00e8 diventata dipendente da un sistema di teletrasporto, conosciuto come \"T-Mat\". Nel frattempo, i guerrieri del ghiaccio, nascosti sulla Luna, complottano di usare il \"T-Mat\" per distruggere tutti gli esseri viventi sulla Terra.\nThe Space Pirates.\nTrama.\nI fari spaziali sistemati lungo le corsie spaziali, stanno venendo fatti esplodere e saccheggiati del loro prezioso \"argonio\" da parte di una banda di pirati spaziali, comandati dal crudele Caven e dal suo socio Dervish.\nThe War Games.\nTrama.\nApparentemente giunti in una terra di nessuno, durante la prima guerra mondiale, il Dottore, Jamie e Zoe scoprono di fare parte di un diabolico piano; l'alieno noto come il Capo della Guerra ha rapito e cancellato la memoria a numerosi soldati appartenenti a diverse epoche storiche, per poi farli combattere e riuscire cos\u00ec a creare mediante gli ultimi sopravvissuti dei Giochi di Guerra, l'armata perfetta. Essendo il Capo della Guerra della sua stessa specie, il Dottore, seppur restio a fare ci\u00f2 per via di alcuni crimini commessi in passato (come il furto del TARDIS), chiede comunque aiuto al suo popolo, i Signori del Tempo. Grazie all'aiuto di questi ultimi e di alcuni soldati ribelli, che erano riusciti ad interrompere il condizionamento, il Dottore ed i suoi compagni sconfiggono il Signore della Guerra, che nel frattempo aveva ucciso il Capo della Guerra, che viene accusato dai Signori del Tempo di tradimento e viene disintegrato. Dopo aver riportato i soldati rapiti sulla Terra, per\u00f2, i Signori del Tempo cancellano a Jamie e Zoe tutti i ricordi dei viaggi e li riportano indietro nella loro epoca, per poi processare il Dottore, reo di tradimento e di aver infranto la regola di non interferenza nelle vicende altrui, stabilita dal suo popolo. Riconoscendo per\u00f2 i meriti del Dottore, i Signori del Tempo lo condannano all'esilio sulla Terra, bloccando il suo TARDIS; infine, il Dottore, costretto, d\u00e0 inizio alla sua rigenerazione nel Terzo Dottore."}
{"id": "1929668", "revid": "1718925", "url": "https://it.wikipedia.org/wiki?curid=1929668", "title": "Filatura laniera cardata", "text": "La filatura laniera cardata \u00e8 un ciclo di filatura destinato alla lavorazione delle fibre che, per la loro limitata lunghezza o per la loro specificit\u00e0, non possono subire l'operazione di pettinatura e quindi confluire nel ciclo di filatura pettinata. I filati cardati sono utilizzati sia in tessitura che in maglieria e sono caratterizzati, oltrech\u00e9 dal titolo mediamente grosso, da una minore regolarit\u00e0 di sezione, da una maggiore gonfiezza e pelosit\u00e0, da morbidezza e piacevolezza al tatto. \nIn questo ciclo vengono convogliati materiali naturali e sintetici di vario tipo e provenienza: fibre nuove anche di pregio, cascami, fibre rigenerate, spesso in mista tra loro con lo scopo di valorizzare le peculiarit\u00e0 dei componenti. Il filato cardato si presta a numerose lavorazioni industriali e spesso \u00e8 anche caratterizzato da effetti di fantasia, che ne valorizzano l'impiego anche in lavorazioni artigianali.\nTorsione e titolazione.\nUn alto coefficiente di torsione si ha nel caso di fibre molto corte ed impieghi particolari. Il limite teorico di tale lunghezza \u00e8 circa 40/50 mm, ma con il ciclo cardato vengono filate anche fibre di lunghezza assai pi\u00f9 ridotta, in funzione del titolo desiderato e della qualit\u00e0 finale del manufatto.\nTali caratteristiche della materia prima pongono un immediato vincolo tecnologico sulla filabilit\u00e0 che risulta alquanto limitata e si traduce in una fascia di titoli da Nm 1 a Nm 40.\nI titoli che si possono produrre sono mediamente grossi perch\u00e9 il numero di fibre in sezione necessario a costituire un filato con adeguate prestazioni meccaniche, se pure fortemente influenzato dalle condizioni della materia prima, \u00e8 comunque mediamente alto (80-120 fibre), anche se negli ultimi anni si \u00e8 avuto un forte impulso alla lavorazione di fibre finissime e di grande pregio: cashmere, seta, angora, vicuna ed altre fibre cosiddette \"nobili\" in titoli fini: 2/28 Nm per maglieria e da parte di filature particolarmente specializzate anche 2/44 Nm in puro cashmere per maglieria di altissimo pregio. Biella e Prato in Italia sono le due patrie la prima della filatura pettinata e la seconda della filatura cardata.\nTitolo.\nIl titolo di un filato indica la finezza del medesimo. Si sono utilizzati numerosi modi per misurare il titolo, ora il pi\u00f9 usato \u00e8 il titolo metrico Nm, che indica il numero di km di filo che si ottengono con un kg di fibra.\nNm 44 significa quindi che 44000 metri di filo hanno il peso di un kg.\n\u00c8 ancora spesso utilizzata la forma \"1/44\" che esplicita la condizione di filo singolo avente titolo Nm 44. La dizione \"2/44\" ad esempio invece esplicita la condizione di un filo ritorto a due capi ottenuto a partire appunto da due fili Nm 44.\nCiclo di filatura cardata.\nil prodotto cardato classico si avvale di una tecnologia ormai consolidata, che si attua secondo il seguente ciclo di filatura:\nPreparazione.\nPer ottenere un filato omogeneo, resistente e regolare il requisito basilare \u00e8 la miscelazione ottimale delle fibre componenti.\nQuesta fase di lavoro incrementa in modo approfondito l'apertura del materiale, aumentandone contemporaneamente la pulizia e garantendo un buon grado di miscelazione, sia per quanto riguarda i vari tipi di fibre componenti che per i diversi colori eventualmente presenti (materiale tinto in fiocco, o rigenerato.\uff09\nPer aumentare la scorrevolezza del materiale durante i vari passaggi nelle macchine, e soprattutto sulle carde, favorendone il moto relativo e cercando al tempo stesso di contenere il numero di rotture, \u00e8 importante provvedere, durante la fase di preparazione, all'oliatura del materiale.\nApertura delle balle:\nle balle del materiale, preventivamente liberate dall'involucro, vengono alimentate all'apriballe da un nastro trasportatore e disposte su una o due file.\nIl principio di apertura di questa macchina si basa su un tappeto verticale munito di punte d'acciaio detto impannata.\nQuando le balle arrivano alla sommit\u00e0 dell'impannata di alimentazione cadono in un piccolo avvallamento, che ha la funzione di creare una riserva di materiale, per mantenere costante la quantit\u00e0 introdotta.\nIl tappeto aggancia le fibre e, miscelandole, le trasporta verso l'alto, dove un cilindro scaricatore munito di spazzole, posto dietro la fresa, libera i denti del tappeto dalle fibre, che vengono avviate alla tramoggia di scarico.\nApertura del fiocco:\nCon una macchina chiamata \"Lupo apritore\", si procede all'apertura delle fibre pi\u00f9 corte; oppure pi\u00f9 lunghe con la \"carda lupo\".\nNel lupo apritore, le fibre alimentate sull'impannata in modo costante ed omogeneo, sono avviate all'interno della macchina per mezzo di due cilindri detti \"ingollini\", che presentano la superficie scanalata per trattenere meglio il materiale. Da questa zona di pinzatura la massa fibrosa \u00e8 violentemente afferrata da un tamburo che gira velocemente, rivestito di doghe di legno con punte in acciaio acuminate.\nL'azione delle punte e l'alta velocit\u00e0 di rotazione, provocano lo sfioccamento del materiale.\nDepolverizzazione:\nDal lupo apritore le fibre sono convogliate, mediante trasporto pneumatico, alla battitrice, che provvede ad aprire ed amalgamare i fiocchi e a rimuovere ogni sorta di polveri e impurit\u00e0. L'alimentazione avvia il materiale all'interno della camera di battitura in cui opera un tamburo cilindrico di circa 600 mm di diametro munito sulla superficie di punte in acciaio, non acuminate.\nLa rotazione di questo cilindro provoca al materiale sia l'apertura grazie all'azione delle punte sulla massa fibrosa, sia la depolverizzazione grazie alla griglia sottostante lo stesso cilindro dove si trova un aspiratore che separa polveri e piccole impurit\u00e0 convogliandole in appositi filtri a sacco.\nEnsimaggio:\nL'oliatura della mista riveste un'importanza veramente fondamentale, perch\u00e9 serve ad aumentare il coefficiente di attrito interfibroso, favorendo la coesione del velo di carda e degli stoppini e a diminuire quello tra il materiale e le guarnizioni metalliche delle macchine.\nLa miscela \u00e8 generalmente composta da oleante, agente emulsionante, ammorbidente, additivi, condensante, antistatici e acqua: la percentuale della presenza di questi viene espressa in peso rispetto alla mista e varia in relazione al tipo di materiale in lavorazione anche solitamente \u00e8 utilizzato il 6%.\nMiscelazione:\nDopo l'ensimaggio, la mista viene inviata ai cosiddetti box mobili, ovvero camere di accumulo della mista all'interno delle quali un ciclone statico o mobile realizza la caratteristica deposizione orizzontale del materiale e la sua scomposizione molto dettagliata in un numero elevato di strati, ognuno di spessore assai limitato, in modo da ottimizzare la miscelazione con il successivo prelievo verticale. \nPrelievo mediante fresa:\nL'operazione di prelievo pu\u00f2 essere effettuata tramite una fresa fissa o mobile.\nLa fresa consiste in un nastro trasportatore, dotato di numerose punte su tutta la sua superficie, orientato secondo un piano non perfettamente verticale, ma tale da formare un angolo superiore a 90\u00b0 rispetto allo strato di materiale orizzontale.\nCon le sue dimensioni il tappeto intercetta la sezione della camera, per cui le fibre vengono agganciate dalle punte del tappeto che si muove dal basso verso l'alto e poi liberate, una volta superata la sommit\u00e0, da un cilindro scaricatore e quindi raccolte nel dispositivo di scarico.\nLa fresa, scorrendo su binari, avanza internamente al box per tutta la sua lunghezza.\nNel sistema di prelievo a fresa fissa le celle hanno il fondo mobile che trasporta il materiale verso la fresa, situata all'imboccatura della stanza. Dalla fresa il materiale viene convogliato in alcune tubazioni dove un risucchio d'aria creato da un vortice lo convoglia nei box di stoccaggio, miscelato sempre tramite il ciclone statico o mobile.\nStoccaggio ed alimentazione alla carderia:\nDalle camere di miscelazione la mista pu\u00f2 essere di nuovo immessa nelle macchine di apertura oppure, se bisognosa di ulteriore omogeneizzazione, sottoposta ad un secondo o addirittura terzo passaggio di miscelazione e relativo prelievo, ma generalmente in questi casi l'ensimaggio si effettua solo come ultimo passaggio. Infine il materiale viene immagazzinato nelle celle di stoccaggio, in attesa di essere alimentato al caricatore dell'assortimento (serie di macchine di cardatura) tramite appositi silos.\nLe celle di stoccaggio sono dotate di fresa fissa, con un sistema di prelievo comandato da apposite fotocellule che controllano il livello del materiale all'interno del silos.\nCardatura.\nHa lo scopo di orientare le fibre in un'unica direzione (parallelizzazione), tramite apposite macchine chiamate carde poste in serie negli \"assortimenti di carderia\". La carda \u00e8 costituita da 2 grossi cilindri rotanti di grandi dimensioni (tamburo e pettinatore) muniti di denti metallici detti guarnizioni di opportuna finezza e numero, registrati tra di loro a pochi centesimi di millimetro (da 40 a 15 progressivamente), da organi ausiliari cardanti (lavoratori e volteggiatori) e da numerosi altri organi ausiliari (volano, sopravolano, sottovolano, entrate, rouletabosse); le fibre passano attraverso queste due superfici mobili munite di punte, per essere districate ed orientate, fino a ridursi di passaggio in passaggio in un velo di fibre parallelizzate che viene trasformato in nastro cardato (piatto) e poi in stoppino (cilindrico) nell'ultima parte della macchina detta \"divisore\". I tipi di carde utilizzati sono principalmente tre:carda a rompere o avantreno, carda traversa, cosiddetta perch\u00e9 lavora sulle fibre che gli vengono poste trasversalmente dal nastro trasportatore o incrocio e carda a dividere e il numero di ognuna di queste pu\u00f2 variare a seconda della filatura.\nSi possono riassumere tre tipi di assortimenti:\nStiro o stiratura..\nHa lo scopo di far raggiungere allo stoppino in uscita dal \"divisore\", durante la successiva fase di filatura, il titolo desiderato, cio\u00e8 la finezza desiderata.\nFilatura.\nIl prodotto della cardatura (stoppino) risulterebbe assai poco resistente; per ottenere un filato tenace ed omogeneo, il nastro cardato (stoppino) \u00e8 direttamente processato in filatura tramite \"filatoio continuo ad anelli\" (ring) oppure tramite \"filatoio intermittente\" (selfacting o \"mule\"). \nIl filatoio continuo ad anelli \u00e8 la macchina attualmente pi\u00f9 diffusa nel mondo per la produzione di filato. La differenza sostanziale fra i due sistemi \u00e8 che mentre nel filatoio ad anello la torsione e lo stiro sono dati costantemente allo stoppino durante la sua uscita dai cilindretti di alimentazione, nel self-acting la torsione \u00e8 data in maniera incrementale durante l'apertura della macchina e quindi i punti sottili del filato in formazione che sono quelli che \"assorbono\" le torsioni per primi, sono meno sottoposti allo stiro, rispetto ai punti grossi del filato. Tutto questo si traduce in una maggiore omogeneit\u00e0 di diametro del filato finito. "}
{"id": "1929681", "revid": "767487", "url": "https://it.wikipedia.org/wiki?curid=1929681", "title": "Ferrante &amp; Teicher", "text": "Ferrante &amp; Teicher \u00e8 stato un duo di pianisti statunitensi, noto per i suoi arrangiamenti di brani popolari di musica classica, colonne sonore e pezzi da musical.\nBiografia.\nArthur Ferrante (7 settembre 1921, New York City - 19 settembre 2009) e Louis Teicher (24 agosto 1924, Wilkes-Barre, Pennsylvania - 3 agosto 2008) si conobbero mentre studiavano alla Juilliars School of Music in New York e cominciarono a suonare il piano in tenera et\u00e0. Considerati dei ragazzini prodigio, iniziarono la loro attivit\u00e0 concertistica giovanissimi. Prima ancora di ottenere la laurea iniziarono l'attivit\u00e0 in duo che portarono avanti assieme per tutta la loro vita.\nNel 1947 intrapresero una carriera concertistica a tempo pieno, prima nei night club, poi in esibizioni di musica classica con orchestra al seguito. Tra il 1950 e il 1980 furono tra i principali artisti easy listening d'America e ottennero numerosi successi discografici.\nFra i loro maggiori successi si possono citare: \"Theme from \"The Apartment\"\", \"Exodus\", \"Tonight\" e \"Midnight Cowboy\". Essi realizzarono frequenti registrazioni con le maggiori orchestre pop tra le quali si ricordano quelle dirette da George Gershwin, Jerome Kern, Cole Porter, Richard Rodgers ed altre ancora.\nEssi fecero anche sperimentazioni di avanguardia musicale, eseguita con pianoforti preparati, seguendo le sperimentazioni di John Cage. Inserendo pezzi di carta, gomma, legno, metallo, catene, vetro ed altri materiali fra le corde del pianoforte riuscivano a produrre dei suoni, spesso bizzarri, che riproducevano il suono di strumenti a percussione simili a quelli prodotti da sintetizzatori elettronici.\nFerrante &amp; Teicher si ritirarono nel 1989. La loro musica continua a essere pubblicata in CD, alcuni dei quali contengono anche degli inediti."}
{"id": "1929682", "revid": "287204", "url": "https://it.wikipedia.org/wiki?curid=1929682", "title": "Alfonso di Castiglia", "text": "Il nome ed il titolo di Alfonso di Castiglia fu attribuito a numerosi sovrani di Castiglia e Le\u00f3n."}
{"id": "1929683", "revid": "161273", "url": "https://it.wikipedia.org/wiki?curid=1929683", "title": "P/2008 O3", "text": ""}
{"id": "1929684", "revid": "1630536", "url": "https://it.wikipedia.org/wiki?curid=1929684", "title": "Dakota Johnson", "text": "\u00c8 nota principalmente per aver vestito i panni di Anastasia Steele nella saga cinematografica iniziata con \"Cinquanta sfumature di grigio\", tratta dai romanzi della scrittrice britannica E. L. James, grazie al cui ruolo ottiene nel 2016 un People's Choice Award all'attrice preferita in un film drammatico.\nBiografia.\nNata a Austin, Texas, \u00e8 figlia degli attori Don Johnson e Melanie Griffith e nipote dell'attrice Tippi Hedren; i suoi genitori hanno divorziato quando aveva 7 anni. Dakota ha due fratellastri da parte di madre e quattro da parte di padre. Ha studiato alla Aspen Community School a Aspen, in Colorado, la Santa Catalina School di Monterey e infine la New Roads School di Santa Monica. Gi\u00e0 da bambina inizia ad interessarsi alla carriera di modella, a dodici anni, assieme ad altri figli di celebrit\u00e0 ha posato per un servizio fotografico per \"Teen Vogue\". Nel 2015 posa per la rivista statunitense \"Elle\".\nNel 1999, all'et\u00e0 di dieci anni, debutta come attrice nel film \"Pazzi in Alabama\", dove lei e la sorellastra Stella Banderas hanno interpretato le figlie di un personaggio interpretato a sua volta dalla loro vera madre Melanie Griffith. Il film \u00e8 stato diretto dal patrigno Antonio Banderas. Nel 2006 \u00e8 stata votata Miss Golden Globe e firma un contratto con la IMG Models. Nel 2009 \u00e8 il volto della linea di jeans del marchio \"Mango\". Dopo il diploma firma un contratto con la William Morris Agency e inizia la sua carriera d'attrice. Nel 2010 ottiene un piccolo ruolo in \"The Social Network\" di David Fincher, dove interpreta una scena al fianco di Justin Timberlake. Successivamente \u00e8 apparsa in \"Beastly\", \"Goats\", \"The Five-Year Engagement\" e \"21 Jump Street\", adattamento cinematografico dell'omonima serie televisiva. Televisivamente si \u00e8 fatta notare come protagonista della serie televisiva \"Ben and Kate\", cancellata dopo una sola stagione, andata in onda dal settembre 2012 al gennaio 2013 su Fox.\nNel settembre 2013 viene scelta per interpretare il personaggio di Anastasia Steele nella versione cinematografica del \"best seller\" \"Cinquanta sfumature di grigio\" della scrittrice E. L. James, accanto a Jamie Dornan nel ruolo di Christian Grey. Il film ha debuttato nelle sale americane il giorno di San Valentino e in Italia il 12 febbraio 2015. Ha partecipato anche al videoclip della colonna sonora che accompagna i titoli di coda del film \"Earned It\", di The Weeknd e diretto dalla stessa regista del film Sam Taylor-Johnson. Nello stesso anno recita a fianco di Johnny Depp nel biopic \"Black Mass - L'ultimo gangster\" di Scott Cooper ed \u00e8 tra i protagonisti del film \"A Bigger Splash\", thriller diretto da Luca Guadagnino; entrambi film sono stati presentati alla 72\u00aa Mostra internazionale d'arte cinematografica di Venezia. Vince i People's Choice Awards 2016 nella categoria \"Favorite dramatic movie actress\" per il ruolo di Anastasia Steele in Cinquanta sfumature di grigio.\nNel 2016 \u00e8 protagonista della pellicola comica \"Single ma non troppo\", accanto a Rebel Wilson, Alison Brie e Leslie Mann. Nel febbraio 2017 torna a vestire nuovamente i panni di Anastasia Steele, nel sequel \"Cinquanta sfumature di nero\". Nell'agosto del 2017 viene scelta da Gucci come testimonial della nuova fragranza \"Bloom\", accanto alle modelle Hari Nef e Petra Collins, e da Intimissimi per la campagna \"insideandout\", accanto alla modella Irina Shayk, l'ex tennista Ana Ivanovi\u0107 e l'imprenditrice Ella Mills. Nel febbraio 2018 torna a vestire i panni di Anastasia Steele nell'ultimo capitolo della saga: \"Cinquanta sfumature di rosso\". \nSuccessivamente ritrova Luca Guadagnino per il remake di \"Suspiria\" dove interpreta la protagonista Susie Bannon, ruolo che, come da lei stesso dichiarato in seguito, la costringe ad andare in terapia, sia per le condizioni difficili dei luoghi in cui \u00e8 stata girata la pellicola sia per lo stress accumulato durante la saga di \"Cinquanta sfumature\".\nVita privata.\nJohnson ha frequentato Matthew Hitt, cantante della band indie rock gallese Drowners, per quasi due anni fino al 2016. \nHa una relazione con il musicista Chris Martin dall'ottobre del 2017.\nDoppiatrici italiane.\nNelle versioni in italiano dei suoi lavori, Dakota Johnson \u00e8 stata doppiata da: "}
{"id": "1929685", "revid": "1543377", "url": "https://it.wikipedia.org/wiki?curid=1929685", "title": "Tennis for Two", "text": "Tennis for Two \u00e8 uno dei primi esempi di gioco elettronico, sviluppato nel 1958 dallo statunitense William Higinbotham. In particolare, si tratta del primo a utilizzare, come output, un display grafico (un oscilloscopio con monitor da 5\").\nStoria.\nNel 1958, Higinbotham cre\u00f2 \"Tennis for Two\" per intrattenere i visitatori del Brookhaven National Laboratory, dove lavorava; utilizz\u00f2 un computer analogico Donner 30, un oscilloscopio, rel\u00e8 e pochi altri componenti, impiegando circa tre settimane per la sua realizzazione. I controlli sono costituiti da un pulsante per lanciare la palla, un paddle per orientarla e un ulteriore pulsante di reset per farla riapparire. Il gioco ottenne un ottimo successo, tanto che le persone facevano la fila per usufruirne.\nNel 1959 \"Tennis for Two\" venne riproposto come \"Computer Tennis\", con uno schermo pi\u00f9 grande e con pulsanti in grado di modificare la forza di gravit\u00e0, in modo da rallentare o accelerare i movimenti della palla. Dopo un certo periodo, il sistema venne smantellato: il computer e l'oscilloscopio vennero separati per essere utilizzati in altri lavori.\nNel 1997, in occasione del 50\u00ba anniversario della Brookhaven National Laboratory, Peter Takacs della Divisione strumentazione, fu incaricato di ricreare il \"Tennis for Two\" con l'aspetto che aveva nel 1958. Al progetto collaborarono anche Scott Coburn e Gene Von Achen che insieme impiegarono circa tre mesi per portare a termine l'opera. Peter and\u00f2 in archivio e trov\u00f2 due schemi del progetto originale. Ben presto si rese conto che utilizzando quei vecchi schemi, il gioco non avrebbe funzionato. Evidentemente quando fu realizzato nel 1958, furono corretti vari bug, ma i disegni non furono aggiornati. Con l'ausilio del pannello principale di un vecchio Donner 3400 cercarono di comprendere il funzionamento del circuito analogico e di ricrearlo con circuiti logici integrati.\nIl 24 ottobre del 2008, per la ricorrenza del 50\u00ba anniversario del gioco, \u00e8 stato ricostruito per la seconda volta e messo in esposizione alla Brookhaven National Laboratory. Per la nuova versione sono stati utilizzati circuiti logici integrati, e sotto all'oscilloscopio \u00e8 stata messa una telecamera per riprendere la schermata del gioco per poi visualizzarla su uno schermo LCD posto a fianco.\nAl Museum of Electronic Games &amp; Art \u00e8 stato ricostruito il gioco con circuiti completamente analogici. La replica \u00e8 stata terminata nel maggio 2011 ed \u00e8 la pi\u00f9 fedele all'originale attualmente esistente.\nSebbene non siano correlati direttamente fra loro, sono innegabili i punti in comune con \"PONG\", uno dei primi videogiochi di successo: la differenza principale \u00e8 la visuale (laterale in \"Tennis for Two\", dall'alto in \"PONG\") e la presenza della forza di gravit\u00e0, inesistente nel titolo Atari.\nFunzionamento.\nPer la realizzazione del progetto furono necessari molti componenti elettronici:\nPer generare il movimento della palla, Higinbotham utilizz\u00f2 quattro amplificatori operazionali. Altri sei amplificatori furono utilizzati per rilevare quando la palla colpiva il terreno o la rete e commutare i controlli alla persona nel cui campo da gioco si trovava la palla. Allo scopo di generare il campo da gioco, la rete e la palla sullo schermo, furono utilizzati dei transistor al germanio creando cos\u00ec un circuito a commutazione rapida. Le tre uscite (campo da gioco, rete e palla) venivano cos\u00ec visualizzate alternativamente sullo schermo dell'oscilloscopio, a una velocit\u00e0 di 36 Hertz. A tale frequenza l'occhio umano, non distinguendo i singoli frame, vedeva un'unica immagine.\nEmulatore.\nNel 2005 il magazine \"The Gamer's Quarter\", nella sua seconda edizione, pubblica un articolo sul Tennis For Two e a giugno dello stesso anno gli dedica una pagina sul suo sito ufficiale. Da tale pagina \u00e8 possibile scaricare gratuitamente l'unico emulatore Tennis For Two esistente. La versione rilasciata gira solo su Windows."}
{"id": "1929688", "revid": "255535", "url": "https://it.wikipedia.org/wiki?curid=1929688", "title": "Atena Lemnia", "text": ""}
{"id": "1929689", "revid": "119164482", "url": "https://it.wikipedia.org/wiki?curid=1929689", "title": "Valknut", "text": "Il Valknut (lingua norrena \"valr\", \"guerrieri uccisi\" e \"knut\", \"nodo\") \u00e8 un simbolo consistente in tre triangoli interlacciati, ed appare in diversi oggetti di carattere germanico-pagano. Molte teorie sono state proposte per spiegarne il significato.\nIl nome \"Valknut\" \u00e8 un'invenzione moderna per descrivere il simbolo, non contemporaneo a quando lo stesso veniva usato.\nGeometria.\nGeometricamente, \u00e8 topologicamente equivalente agli Anelli di Borromeo o il nodo a trifoglio:\nReperti archeologici.\nIl Valknut appare in numerosi reperti risalenti all'Epoca vichinga. \u00c8 chiaramente rappresentato sull'anello del fiume Nene, un anello d'oro di origine Anglo-Sassone risalente al VIII-IX secolo.\nUn letto di legno ritrovato nella Nave di Oseberg risalente all'Epoca vichinga sepolta vicino a T\u00f8nsberg, in Norvegia, presenta un'incisione del simbolo su una colonna del letto riccamente stilizzata. Alla stessa nave appartengono i frammenti dell'arazzo di Oseberg, un arazzo parzialmente conservato, raro esempio di opera tessile vichinga, sul quale si trova nuovamente rappresentato il simbolo."}
{"id": "1929693", "revid": "1728", "url": "https://it.wikipedia.org/wiki?curid=1929693", "title": "Gheorghij Chichkine", "text": ""}
{"id": "1929709", "revid": "287204", "url": "https://it.wikipedia.org/wiki?curid=1929709", "title": "Assalto al treno postale Glasgow-Londra", "text": "Lassalto al treno postale Glasgow-Londra, conosciuto in inglese come The Great Train Robbery (la grande rapina ferroviaria), \u00e8 una celebre rapina effettuata l'8 agosto 1963 presso il ponte ferroviario di Bridego presso Ledburn. Con un bottino di circa 2,6 milioni di sterline \u00e8 stato uno dei furti di denaro pi\u00f9 consistenti della storia d'Inghilterra. La maggior parte del denaro della rapina non fu pi\u00f9 recuperata. L'evento \u00e8 stato trasposto per il cinema nel film \"Buster\" (1988) diretto da David Green con protagonista Phil Collins.\nStoria.\nIl colpo venne organizzato da Bruce Reynolds che, per riuscire nel suo piano, organizzato in un anno, reclut\u00f2 quindici criminali. Agendo sul semaforo ferroviario, fecero in modo che comparisse la luce rossa, cos\u00ec da fermare il treno postale in aperta campagna ed eseguirono il colpo. La banda port\u00f2 i 120 sacchi di refurtiva in un casolare, procedendo a dividersi il bottino, dopodich\u00e9 entr\u00f2 in azione un secondo gruppo di sei elementi, con il compito di bruciare il casolare.\nL'azione fu per\u00f2 cos\u00ec pasticciata da lasciare impronte ovunque, e fu semplice risalire ai rapinatori che furono arrestati quasi tutti uno dopo l'altro e portati alla prigione di Wandsworth. Reynolds, la mente del colpo, non fu catturato e fugg\u00ec in Messico, dove rimase per cinque anni fino ad aver finito la sua parte di bottino, circa 150.000 sterline. Tornato nel Regno Unito, fu imprigionato nel 1968 con una condanna a 25 anni, ed usc\u00ec sulla parola nel 1978.\nRonnie Biggs, un altro dei ladri, riusc\u00ec a scappare dopo l'arresto: rifugiatosi a Parigi si fece fare una plastica facciale da un chirurgo e scapp\u00f2 in Australia con la moglie. Sulle sue tracce si mise Jack Slipper che lo individu\u00f2 in Australia, ma Biggs era gi\u00e0 scappato in Brasile dove aveva messo incinta una spogliarellista di 19 anni e si lasci\u00f2 prendere essendo al sicuro da qualsiasi estradizione essendo padre di un bambino."}
{"id": "1929715", "revid": "599013", "url": "https://it.wikipedia.org/wiki?curid=1929715", "title": "Armi da caccia", "text": "Le armi da caccia sono una categoria di armi cui l'uomo, nel corso della storia, ha fatto espressamente ricorso per la attivit\u00e0 venatoria.\nStoria.\nFino al Medioevo, le armi da caccia sono state armi bianche d'uso comune o bellico (lancia, coltello, daga ecc.) riconvertite e modificate onde meglio soddisfare i bisogni specifici del cacciatore (es. lancia da cinghiale, daga da caccia ecc.). A partire dal Rinascimento, la diffusione delle armi da fuoco ha portato al sistematico abbandono delle armi bianche, nella caccia come nella pratica bellica, in favore del fucile.\nTipologia.\nArmi da fuoco per uso venatorio.\nTra le armi da fuoco, le \"armi da caccia\" o \"armi idonee all'uso venatorio\" sono tutte quelle armi da sparo lunghe classificate \"comuni\", (sono quindi escluse le armi classificate \"sportive\"), la cui canna ha lunghezza superiore a 30\u00a0cm e lunghezza totale dell'arma (compreso il calcio) uguale o superiore a 60\u00a0cm. Queste armi possono essere a:\ncanna liscia di calibro uguale o superiore al 12\", (esclusi quindi il cal. 10\"; 8\"; 4\"), \ncanna rigata che pu\u00f2 camerare cartucce di calibro uguale e non inferiore a 5,6\u00a0mm e bossolo di altezza a vuoto uguale e non inferiore di 40\u00a0mm.\nIn pratica la normativa ha voluto escludere dall'uso venatorio tutte le munizioni in calibro 22 a percussione anulare e i 22 classici a percussione centrale, nonch\u00e9 le munizioni in calibro inferiore ritenute inadatte all'uso venatorio, questo per limitare il bracconaggio e il ferimento di selvatici. Sono invece da caccia, quando utilizzati in armi lunghe, i calibri 7\u00a0mm 9\u00a0mm .45\" e .44\" o ad esempio il 9x21 camerato in una carabina della Beretta, il .45 Colt camerato in una carabina della Colt, il .44 Magnum camerato in carabine della Ruger.\nLe armi a canna liscia, non sono classificate mentre le armi a canna rigata sono elencate nel Catalogo Nazionale delle Armi a Fuoco e suddivise in due gruppi principali: \"armi sportive\" e \"armi comuni\".\nQuindi sono armi ad uso venatorio (da caccia) quelle armi catalogate tra le comuni di tipo lunghe di calibro adeguato, sia semiautomatiche che a colpo singolo, munite anche di ottica.\nLa regolamentazione della caccia \u00e8 inoltre espressa con la Legge 157 e con regolamenti emanati Regione per Regione su tutto il territorio dello Stato attraverso i Calendari Venatori Provinciali che indicano i giorni, le specie cacciabili e le modalit\u00e0 di abbattimenti. In essi sono anche riportati i tipi di armi non utilizzabili (nelle Regioni dove sono introdotte limitazioni), in quel dato territorio di caccia e il numero di cartucce inseribili nel caricatore, nonch\u00e9 il tipo di munizione il cui uso sia interdetto.\nLaddove non indicato, il numero dei colpi nelle armi non pu\u00f2 mai superare quello omologato per l'arma stessa, cio\u00e8 quello indicato sul Catalogo Nazionale. L'utilizzo di caricatori 'maggiorati' (dove non consentito), comporta l'accusa di 'utilizzo di materiale da guerra', ed \u00e8 quindi vietato.\nL'arma da caccia poco si discosta da quella lunga da tiro se non in quei particolari casi in cui la portabilit\u00e0 richiede ridotte dimensioni, molto utili nella boscaglia folta. Sono cos\u00ec molto usate per la caccia armi leggere, con canne relativamente corte e di facile maneggevolezza, anche in situazioni di difficile terreno. Per la caccia di selezione, al contrario, vengono spesso usate armi non solo di gran pregio ma dalle meccaniche sofisticate e complete di ottiche capaci di precisione simile se non uguale alle migliori armi da tiro di precisione."}
{"id": "1929719", "revid": "726373", "url": "https://it.wikipedia.org/wiki?curid=1929719", "title": "Galaxy Game", "text": "Galaxy Game \u00e8 uno dei primi videogiochi arcade mai realizzati. Fu sviluppato nella Stanford University e ultimato nel settembre 1971, due mesi prima dell'uscita di \"Computer Space\", il primo arcade prodotto su larga scala.\nIl gioco presenta lo stesso gameplay di \"Spacewar!\", e come il titolo di Steve Russell era basato su un computer della DEC, un PDP-11/20 dotato di monitor a grafica vettoriale del valore di circa 20,000$; funzionava con una moneta da 10 centesimi. Inizialmente dotato di due console di comando, il sistema fu in seguito potenziato permettendo cos\u00ec l'utilizzo di fino a otto console. Fu smantellato nel 1979; nel 1997 \u00e8 stato restaurato e ora \u00e8 nel Computer History Museum di Mountain View in California."}
{"id": "1929720", "revid": "163270", "url": "https://it.wikipedia.org/wiki?curid=1929720", "title": "\u2318", "text": ""}
{"id": "1929723", "revid": "767487", "url": "https://it.wikipedia.org/wiki?curid=1929723", "title": "St\u00e9phane N'Gu\u00e9ma", "text": ""}
{"id": "1929726", "revid": "77594", "url": "https://it.wikipedia.org/wiki?curid=1929726", "title": "Houghton Hall", "text": "Houghton Hall \u00e8 una residenza storica di campagna (\"country house\") situata vicino alla zona costiera della contea di Norfolk, in Inghilterra. Fatta costruire per volont\u00e0 del primo ministro britannico Sir Robert Walpole, essa \u00e8 un raro esempio di architettura palladiana in Inghilterra.\nStoria.\nSorta nei pressi del piccolo villaggio di Houghton, la residenza apparteneva originariamente a Carlo II, quando Sir Robert la eredit\u00f2 dal padre nel 1700, fece demolire ci\u00f2 che restava della prima costruzione e commission\u00f2 la costruzione di una nuova dimora, tuttavia i lavori non iniziarono se non nel 1708, quando Walpole, ormai all'apice della sua carriera politica, intese costruire una magione sontuosissima che fosse il simbolo e lo specchio della sua ascesa. Questo spiega anche perch\u00e9 la pietra di fondazione della nuova costruzione porti la data, di molto successiva, del 1722, anno in cui Walpole assurse al punto pi\u00f9 alto della sua fama.\nNel 1717 l'architetto William Kent disegn\u00f2 gli interni del nuovo palazzo, commissionati appositamente da Walpole per ospitare la sua famosissima collezione di dipinti. Alla realizzazione di questa residenza collaborarono altri grandi architetti come Henry Bell, James Gibbs, e Colen Campbell, tuttavia gran parte dell'edificio venne supervisionato dall'architetto Thomas Ripley, il quale realizz\u00f2 anche la dimora di Wolterton Hall, commissionata dal fratello minore di Robert Walpole, Horatio.\nAlla morte di Robert Walpole, nel 1745, la dimora venne ereditata da suo figlio Robert, secondo Conte di Orford, che mor\u00ec nel 1751 lasciando la propriet\u00e0 al terzo conte di Orford, George Walpole, con il quale coincide l'inizio di un lungo periodo di decadenza della magione, testimoniato dalla vendita della pregiata collezione di dipinti all'imperatrice Caterina II di Russia per pagare diversi debiti di famiglia, avvenuta nel 1779, e dalla demolizione delle sontuose scalinate della facciata occidentale ed orientale. Nel 1797 lo scrittore Horace Walpole, il quale aveva ereditato la costruzione, riusc\u00ec a riscattare tutti i debiti che gravavano sulla dimora salvando cos\u00ec non solo la propriet\u00e0 ma tutti i beni in essa conservati, di grandissimo valore artistico e storico.\nNel 1814 la residenza venne offerta al duca di Wellington come ricompensa per la sua vittoria navale contro la Francia, tuttavia nonostante lo stesso duca fosse stato numerose volte ospite di Houghton Hall e ne apprezzasse il valore, l'offerta fu declinata. Nel frattempo la propriet\u00e0 era passata nel 1797 ai marchesi di Cholmondeley, che vi fecero la loro dimora fino ai giorni nostri. \nIntorno al 1860 Houghton Hall sub\u00ec una rinascita dovuta alla scelta della famiglia reale britannica di designare la vicina dimora di Sandringham House come residenza estiva. Nel 1970 Lady Sybyl Cholmondeley, moglie del quinto marchese di Cholmondeley, si occup\u00f2 del restauro della dimora, commissionando la ricostruzione della scalinata lungo la facciata occidentale. Attualmente la residenza \u00e8 ancora di propriet\u00e0 della casata dei Cholmondeley che tuttavia l'hanno aperta al pubblico.\nDescrizione.\nLa residenza ha un blocco principale rettangolare, con un basamento rustico al primo piano, sormontato da un piano nobile, a sua volta sormontato da un piano per la zona notte e da un attico. Il blocco principale \u00e8 affiancato da due ali pi\u00f9 basse, che si uniscono ad esso tramite un basso colonnato. Nonostante la facciata esterna sia molto elegante, essa \u00e8 tuttavia molto semplice, di pietra grigia, in contrasto con l'interno che \u00e8 al contrario decorato con molti colori. Sulla facciata occidentale sono poste tre grandi sculture di marmo rappresentanti Demostene, Minerva e una allegoria della Giustizia. All'interno della dimora c'\u00e8 un gran uso di decorazioni in mogano, caratteristica peculiare di Houghton Hall. \nIl salone d'ingresso \u00e8 stato disegnato da William Kent in collaborazione con J.M. Rysbrack, con decorazioni in stucco di Giuseppe Artaria (Arogno, 1697-Colonia, 1769), e contiene una copia in bronzo del Laocoonte conservato ai Musei Vaticani."}
{"id": "1929729", "revid": "767487", "url": "https://it.wikipedia.org/wiki?curid=1929729", "title": "Ai vostri ordini, signora...", "text": "Ai vostri ordini, signora... \u00e8 un film del 1938 diretto da Mario Mattoli.\nTrama.\nIl giovane e povero Pietro Haguet accetta un'offerta di lavoro della ricca Marion, con la quale lei vuole liberarsi dell'asfissiante presenza di tanti pretendenti, evidentemente interessati solo al suo patrimonio. Il lavoro di Pietro consiste dunque nel fingersi il suo fidanzato, cosa che egli fa di buon grado vista la sua situazione economica. Poi le cose cambiano ed i due finti fidanzati scoprono di essere davvero innamorati l'uno dell'altra.\nPietro, a quel punto, non vuole pi\u00f9 dipendere da Manon e la lascia per trovare una occupazione dignitosa e degna. Ma Manon per il dolore accetta la corte di uno dei tanti pretendenti che prima aveva sempre respinto, e si appresta a sposarlo. Quando ormai tutto sembra stabilito, interviene una novit\u00e0: Pietro eredita una fortuna dal solito zio d'America. Riuscir\u00e0 quindi ad essere lui a sposare Manon."}
{"id": "1929731", "revid": "228446", "url": "https://it.wikipedia.org/wiki?curid=1929731", "title": "Trattato di riassicurazione", "text": ""}
{"id": "1929734", "revid": "1543377", "url": "https://it.wikipedia.org/wiki?curid=1929734", "title": "Steve Colley", "text": "Carriera.\nSpecialista nelle competizioni di trial ha vinto con la nazionale britannica per 3 volte il Trial delle Nazioni alla guida di una GasGas, oltre ad aver vinto per 4 volte gli \"Scottish Six Days\" tra il 1992 e il 2000 e per 11 volte i \"Manx National 2 Days\" tra il 1993 e il 2006.\nViene soprannominato anche Mister Showman."}
{"id": "1929737", "revid": "599013", "url": "https://it.wikipedia.org/wiki?curid=1929737", "title": "Jeffrey Leiwakabessy", "text": "Carriera.\nClub.\nLeiwakabessy ha iniziato la sua carriera professionistica nei Paesi Bassi, al NEC. Dopo otto stagioni, \u00e8 stato acquistato dall'Alemannia Aachen, in Germania. Qui, ha giocato 34 partite in due stagioni, prima di passare all'Anorthosis. Dopo 4 anni passati a Cipro, torna in Olanda per giocare nel VVV-Venlo. Dopo 43 presenze totali da capitano, rimasto svincolato, il 15 ottobre 2013 torna al NEC Nijmegen. Torna in campo con la sua vecchia maglia cinque giorni pi\u00f9 tardi in Heracles-NEC 1-1 venendo sostituito al 70\u00ba da Koolwijk."}
{"id": "1929744", "revid": "31886", "url": "https://it.wikipedia.org/wiki?curid=1929744", "title": "NASCAR Now", "text": "NASCAR Now \u00e8 uno show, prodotto dalla ESPN, che tratta argomenti riguardanti il mondo NASCAR. Il suo debutto \u00e8 avvenuto il 5 febbraio 2007. Viene trasmesso dal luned\u00ec al venerd\u00ec alle 6:00\u00a0pm ET su ESPN2 e, quando la ESPN ha i diritti per le gare NASCAR da luglio a novembre, viene messo in onda alle 5:00\u00a0pm ET.\nPrecedentemente, SPEED Channel aveva i diritti per produrre un \"NASCAR TG\" quotidiano. NASCAR Now ora \u00e8 trasmesso in HD dagli studi televisivi di Bristol. NASCAR Now ha hanche uno spazio quotidiano su #SportsCenter.\nNascar Now viene anche trasmesso ogni domenica alle 10\u00a0am ET prima di ogni gara NASCAR Sprint Cup e dopo alla gara con un post-race sempre su ESPN2.\nIl 29 aprile 2008 vi \u00e8 stata una puntata speciale in onore di Dale Earnhardt.\nSegmenti.\n\"NASCAR Now\" presenta alcuni segmenti attraverso i quali si ha una divisione schematica del programma. Alcuni dei segmenti sono riportati qui sotto.\nPersonalit\u00e0.\nIl principale presentatore dello show \u00e8 Nicole Manske. Ryan Burr \u00e8 un altro presentatore regolare e anche Allen Bestwick presenta puntate speciali e quasi sempre le puntate che vanno in onda i luned\u00ec. Nel 2008, Marty Smith \u00e8 stato nominato come lead reporter dopo essere stato un \"NASCAR Insider\" . Altri NASCAR Insiders per il programma sono: Tim Cowlishaw, Angelique Chengelis, Terry Blount e David Newton. Il programma include anche Stacy Compton e Boris Said.\nDi seguito viene riportata la lista delle personalit\u00e0 di \"NASCAR Now\".\nCurrent.\nPresentatori\nAnalisti\nReporters\nCorrispondenti"}
{"id": "1929745", "revid": "767487", "url": "https://it.wikipedia.org/wiki?curid=1929745", "title": "Guillermo Sanguinetti", "text": "Carriera.\nClub.\nSanguinetti, terzino destro rapido e dal buon istinto realizzativo, debutta nel campionato di calcio uruguaiano nel 1984 vestendo la maglia biancoblu del Club Nacional de Football di Montevideo Nel 1986 passa brevemente al Central Espa\u00f1ol prima di trasferirsi al Montevideo Wanderers, dove rimane fino al 1988.Nel 1989 il terzino viene acquistato dal Sud Am\u00e9rica, che per\u00f2 non lo trattiene e nel 1990 Sanguinetti passa al suo ultimo club uruguaiano, il Racing Club de Montevideo. Nel 1991 avviene la svolta decisiva nella carriera del calciatore, che si trasferisce al Gimnasia La Plata, in Argentina. Il periodo di 12 anni che Sanguinetti passa nel club lo porta a diventare primatista di presenze con 383 apparizioni con la maglia del club prima di venire superato da Jorge San Esteban. Nel 2003 il calciatore decide di ritirarsi, e all'ovazione del pubblico durante la sua ultima partita risponde con una scritta sulla maglietta \"De Topo a Lobo en 12 a\u00f1os\" (da Topo, il suo soprannome, a Lupo, il soprannome del Gimnasia).\nNazionale.\nCon la nazionale di calcio uruguaiana Sanguinetti ha debuttato in un'amichevole contro gli a Denver il 5 maggio 1991, e ha disputato le fasi finali della Copa Am\u00e9rica 1991 e della Copa Am\u00e9rica 1993 terminando la sua carriera nel 1997 in una partita contro l' a Maldonado.\nAllenatore.\nNel dicembre del 2007 Sanguinetti assume la guida del Gimnasia dopo essere stato chiamato dal presidente Walter Gisande. Il 30 settembre 2008, a seguito degli scarsi risultati, rassegna le dimissioni dall'incarico."}
{"id": "1929749", "revid": "33689", "url": "https://it.wikipedia.org/wiki?curid=1929749", "title": "Bug-Byte", "text": "La Bug-Byte Software Ltd. fu una compagnia britannica di pubblicazione software videoludico per gli home computer a 8 bit, fondata nel 1980 a Liverpool da Tony Baden e Tony Milner.\nAgli inizi fu uno dei due produttori pi\u00f9 noti di software per lo ZX80, insieme a Quicksilva.\nL'azienda fu il banco di prova per numerosi programmatori britannici, quali ad esempio Matthew Smith e Eugene Evans.\nA maggio 1985, in seguito a un difficile momento, la compagnia fu liquidata e diritti dei numerosi giochi sino ad allora prodotti furono rilevati dalla Argus Press PLC. Il marchio Bug-Byte rimase attivo almeno fino al 1989 per le pubblicazioni a basso costo, di solito riedizioni di vecchi titoli.\nVideogiochi.\nElenco non esaustivo."}
{"id": "1929754", "revid": "93556", "url": "https://it.wikipedia.org/wiki?curid=1929754", "title": "Yusuf I", "text": "Raggiunse un accordo di tregua quadriennale con Alfonso XI di Castiglia ma, una volta terminati i quattro anni previsti dall'accordo, si alle\u00f2 con il sultano merinide del Marocco Ab\u016b al-\u1e24asan \u02bfAl\u012b ibn \u02bfOthm\u0101n che aveva conquistato Gibilterra strappandola ai Castigliani.\nVennero per\u00f2 entrambi sconfitti nella battaglia del rio Salado (o di Tarifa).\nY\u016bsuf I abbell\u00ec Granada con molti capolavori architettonici, ad esempio facendo costruire il palazzo de Comares dell'Alhambra o la Madrasa di Granada, la prima universit\u00e0 della citt\u00e0.\nY\u016bsuf I fu assassinato da un maniaco che lo trafisse con una daga mentre stava pregando in una moschea di Granada. Gli succedette al trono il figlio Muhammad V."}
{"id": "1929756", "revid": "767487", "url": "https://it.wikipedia.org/wiki?curid=1929756", "title": "Eravamo 7 sorelle", "text": "Eravamo 7 sorelle \u00e8 un film del 1937, diretto da Nunzio Malasomma.\nTrama.\nSette ballerine senza soldi e senza lavoro decidono di ingannare Leone Varanai, un vecchio e ricco conte dichiarandosi sue figlie e si installano nella sua villa. Poco tempo dopo arriva Leonardo, il figlio legittimo, serio professore, che a fatica riesce a scoprire la verit\u00e0.\nCiononostante il conte \u00e8 ben felice di avere adottato tante ragazze e il giovane si \u00e8 scoperto innamorato di Lisa, l'ideatrice dell'inganno, e riesce a sposarla."}
{"id": "1929758", "revid": "466539", "url": "https://it.wikipedia.org/wiki?curid=1929758", "title": "Rinpoche", "text": "Rinpoche (in grafia tibetana: \u0f62\u0f72\u0f53\u0f0b\u0f54\u0f7c\u0f0b\u0f46\u0f7a, rin po che, col significato di \"prezioso\", \"quello prezioso\"; lett.: \u0f62\u0f72\u0f53, \"rin\" = \"valore\"/ \u0f46\u0f7a, \"che\" = \"grande\"/ \u0f54\u0f7c, \"po\"= \"quello\", quindi \"di grande valore\", \"prezioso\"), \u00e8, in lingua tibetana, un titolo onorifico di carattere religioso impiegato nel buddhismo tibetano per appellare i \"tr\u00fclku\", i lama incarnati, o comunque tutti coloro riconosciuti come \"lama di fiducia\" o a cui \u00e8 concessa una grande stima.\nRinpoche rinomati.\nIn Tibet e Bhutan, quando si usa come \"Guru Rinpoche\" vuole significare Padmasambhava, colui il quale per primo \u00e8 considerato come portatore del Buddhismo tibetano nel territorio dell'Himalaya. Quando si utilizza invece come \"Je Rinpoche\", si riferisce generalmente a Je Tsongkhapa, il fondatore della scuola Gelug."}
{"id": "1929760", "revid": "599013", "url": "https://it.wikipedia.org/wiki?curid=1929760", "title": "Francis Severeyns", "text": "Carriera.\nClub.\nSevereyns \u00e8 stato capocannoniere del campionato belga con la maglia dell'Anversa nel 1987-1988 con 24 reti.\nNell'estate del 1988 viene ingaggiato dal Pisa di Romeo Anconetani: in Coppa Italia si comporta bene, con 5 reti che portano i nerazzurri fino alla semifinale. In campionato per\u00f2 non riesce mai a segnare e a fine stagione, complice la retrocessione del Pisa, viene ceduto al Malines, dove resta fino al 1992.\nNel 1992 torna all'Anversa dove gioca fino al 1997. Gioca quindi nel Tirol, nel Germinal Ekeren, al Beershot e al Westerlo.\nDal 2002 al 2007 ha giocato nei dilettanti del Cappellen, nel girone A della terza divisione del suo paese. A 41 anni gioca con i dilettanti del KFC Sint-Lenaarts, nel girone C della terza divisione.\nSi \u00e8 ritirato nel 2009 alla fine della sua avventura biennale al Sint-Lenaarts.\nNazionale.\nNella sua carriera ha giocato con la Nazionale per 7 volte tra il 1988 e il 1993, mettendo a segno una rete in amichevole contro l'Ungheria."}
{"id": "1929765", "revid": "1305772", "url": "https://it.wikipedia.org/wiki?curid=1929765", "title": "L'ultimo dei Mohicani (disambigua)", "text": ""}
{"id": "1929766", "revid": "1788047", "url": "https://it.wikipedia.org/wiki?curid=1929766", "title": "Vuelta a Espa\u00f1a 2008", "text": "La Vuelta a Espa\u00f1a 2008, sessantatreesima edizione corsa, si svolse in ventuno tappe dal 30 agosto al 21 settembre 2008, per un percorso di 3 133,8\u00a0km. Fu vinta dallo spagnolo Alberto Contador, che termin\u00f2 in 80h40'08\".\nSquadre e corridori partecipanti.\nLa squadra spagnola Scott-American Beef (nota in precedenza come Saunier Duval-Scott) \u00e8 stata esclusa a causa della positivit\u00e0 di Riccardo Ricc\u00f2 al Tour de France 2008. Il Team Columbia non ha partecipato alla gara pur facendo parte del circuito UCI ProTour. Le 19 squadre al via della competizione furono:"}
{"id": "1929767", "revid": "547034", "url": "https://it.wikipedia.org/wiki?curid=1929767", "title": "Basilio Gorga", "text": "Biografia.\nLa nascita e i primi anni.\nBasilio Gorga, all'anagrafe Antonio Basilio Gorga, nacque il 14 giugno 1826 a Brocco, allora in provincia di Terra di Lavoro, oggi Broccostella, in provincia di Frosinone. Il padre Modesto, era un piccolo proprietario terriero, mentre la madre era Maria Giuseppa Bartolomucci. \nLa famiglia Gorga era giunta a Brocco da Gavignano, in provincia di Roma, intorno al 1749, allorquando il bisnonno di Basilio, Magno Gorga, contrasse matrimonio con la brocchese Orazia Tomassi ed ebbe da lei un figlio, Pasquale Antonio Gorga .\nLa formazione religiosa.\nEntrato giovinetto nel ritiro dei Padri Passionisti di Paliano, trascorse l'anno di prova del noviziato e l'11 giugno 1943 emise la professione religiosa assumendo il nome di padre Raffaele del Cuore di Ges\u00f9.\nLa missione in Inghilterra.\nCompiuti gli studi fu inviato a svolgere la sua missione in Inghilterra, dove il passionista Domenico Barberi di Viterbo (1792 \u2013 1849) aveva iniziato la sua opera di evangelizzazione raccogliendo il frutto di numerose conversioni. Tra i convertiti vi fu anche John Henry Newman, che abiur\u00f2 in sua presenza il 9 ottobre 1845.\nA padre Domenico Barbieri succedette nella guida della missione padre Eugenio di Sant'Antonio della Marsica che ebbe padre Raffaele tra i suoi collaboratori e lo ammir\u00f2 per il suo zelo pastorale.\nIl giovane religioso apprese la lingua inglese e, per la sua particolare attitudine alla predicazione di missioni al popolo e di esercizi spirituali, s'impegn\u00f2 soprattutto in quella attivit\u00e0 che svolse con tanto profitto per il bene delle anime.\nPer la sua scrupolosa diligenza nell'osservanza delle regole fu nominato pi\u00f9 volte superiore di diversi ritiri li resse con paternit\u00e0 e saggezza dando sempre esempio di virt\u00f9 sacerdotali e di opere di ministero.\nSvolse la sua ultima attivit\u00e0 a Sutton, nelle vicinanze di Londra, come vicerettore di quella comunit\u00e0. \nLa morte.\nDa tempo afflitto da podagra, alla quale si era aggiunta una postema di natura maligna, mor\u00ec a Sutton il 5 gennaio 1881 lasciando un grande rimpianto per le sue doti di mente e di cuore e per la sua intensa attivit\u00e0 pastorale. \nIn sua memoria fu posta una lapide nel cimitero di Sutton."}
{"id": "1929771", "revid": "125589066", "url": "https://it.wikipedia.org/wiki?curid=1929771", "title": "Autoservizi Irpini", "text": "L'Autoservizi Irpini S.p.A. (in sigla A.IR.) \u00e8 una azienda pubblica controllata dalla regione Campania e concessionaria del trasporto pubblico locale nella citt\u00e0 di Avellino e in tutta l'Irpinia. Dall'1 settembre 2021 \u00e8 concessionaria, in via emergenziale, in collaborazione con EAV, del trasporto pubblico locale nella citt\u00e0 di Caserta e in parte della provincia di Caserta, a seguito dall'assorbimento di CLP.\nL'azienda fa parte del consorzio UnicoCampania.\nStoria.\nLe origini della societ\u00e0 A.IR. risalgono al novembre 2001, con la trasformazione in societ\u00e0 per azioni della G.T.I. (Gestione Trasporti Irpini) e il conferimento a quest'ultima dei beni della G.R.T.I. (Gestione Regionale Trasporti Irpini). Nell'agosto 2017 ha incorporato la CTI-ATi SpA, che gestiva il trasporto della citt\u00e0 di Avellino e nei comuni dell'hinterland; nel maggio 2018 il ramo d'azienda del trasporto pubblico locale \u00e8 stato conferito alla neonata societ\u00e0 controllata AIR Mobilit\u00e0. A seguito della riorganizzazione del trasporto pubblico voluta dalla regione Campania, nel marzo 2021 si \u00e8 avviato il processo di fusione tra AIR e EAV, che permetter\u00e0 all'azienda irpina di diventare il principale gestore del trasporto pubblico regionale su gomma.\nServizi.\nLa societ\u00e0 A.IR. si occupa della realizzazione e gestione di reti e impianti funzionali all'esercizio del trasporto pubblico tramite autolinee, funicolari e altri veicoli; tramite la controllata AIR Mobilit\u00e0 fornisce servizi di trasporto pubblico urbano e suburbano nella citt\u00e0 di Avellino e di tipo provinciale tra 102 comuni della provincia di Avellino, garantendo inoltre collegamenti regionali con Napoli, Salerno, Fisciano, Benevento e Caserta, e collegamenti interregionali con Roma, Foggia e Campobasso. L'A.IR: \u00e8 inoltre gestore della funicolare di Montevergine, che permette di raggiungere in 7 minuti l'omonimo santuario partendo dalla cittadina di Mercogliano.\nDepositi e rimesse.\nIl principale deposito A.IR. \u00e8 ubicato ad Avellino in localit\u00e0 Pianodardine. Altre sedi territoriali sono localizzate a Torrette di Mercogliano, Nusco, Flumeri e Benevento. Nei prossimi mesi entreranno in funzione le autostazioni di Avellino e Grottaminarda.\nParco veicoli.\nLa flotta A.IR. :\nAd essi si aggiungono 39 autobus urbani e suburbani:"}
{"id": "1929775", "revid": "124336263", "url": "https://it.wikipedia.org/wiki?curid=1929775", "title": "Bologna Football Club 1924-1925", "text": "Questa voce raccoglie le informazioni riguardanti il Bologna Football Club nelle competizioni ufficiali della stagione 1924-1925.\nStagione.\nIl Bologna \u00e8 iscritto al girone B della Lega Nord del campionato di Prima Divisione. Ne fanno parte 13 squadre, che si affrontano in un girone all'italiana con partite di andata e ritorno. I felsinei si aggiudicano il raggruppamento con due punti di vantaggio su Pro Vercelli e Juventus, accedendo cos\u00ec alla finale di Lega Nord con la vincente del girone A, il Genoa.\nQuella che avrebbe dovuto essere una semplice sfida in due partite di andata e ritorno si rivel\u00f2 invece una maratona di 5 gare (la terza delle quali non omologata) contrassegnate da grande equilibrio tra le forze in campo ma anche da grandi polemiche e diverbi tra le tifoserie. In particolare al termine del quarto incontro di spareggio si registrarono colpi di pistola ed un ferito, evento che indusse la Federazione a far disputare la quinta partita a porte chiuse.\nVincendo l'ultimo decisivo confronto il Bologna ebbe cos\u00ec accesso alla finale nazionale contro l'Alba Roma, avendone ragione in entrambi i confronti ed aggiudicandosi cos\u00ec il primo scudetto della sua storia.\nRisultati.\nCampionato di Prima Divisione.\nLega Nord girone B.\nGirone di andata.\n4\u00aa giornata: riposa il Bologna\nGirone di ritorno.\n17\u00aa giornata: riposa il Bologna\nStatistiche.\nStatistiche dei giocatori.\nSi aggiunga una autorete a favore."}
{"id": "1929776", "revid": "287204", "url": "https://it.wikipedia.org/wiki?curid=1929776", "title": "Almazan", "text": ""}
{"id": "1929777", "revid": "15756", "url": "https://it.wikipedia.org/wiki?curid=1929777", "title": "Robert Rey", "text": "\u00c8 un chirurgo plastico che compare nel reality show \"Dr. 90210\" sul canale satellitare E!.\nIl suo studio si trova a Beverly Hills, negli Stati Uniti.\nBiografia.\nInfanzia e primi anni.\nRoberto Miguel Rey J\u00fanior \u00e8 nato a da Avelina Reisd\u00f6rfer e dall'ingegner Roberto Miguel Rey, un uomo nato negli Stati Uniti d'America, ma naturalizzato brasiliano.\nLa famiglia vive a San Paolo fino al 1974, quando i missionari Mormoni (in modo particolare l'autore di romanzi fantascientifici Orson Scott Card) portarono il dottor Ray con i suoi fratelli negli Stati Uniti. Rey e i suoi fratelli si trasferirono nello Utah dove furono adottati da una comunit\u00e0 religiosa.\nPi\u00f9 tardi si trasferirono in Arizona. All'et\u00e0 di sedici anni incontr\u00f2 la madre e andarono a vivere a Prescott in Arizona dove frequent\u00f2 la Prescott High School. Lei lavorava come bidella per aiutare a pagare le tasse scolastiche del figlio.\nRey dichiar\u00f2: \"Meu pai era um monstro, e minha m\u00e3e n\u00e3o tinha voz. Estava content\u00edssimo de sair daquilo.\" (Mio padre era un mostro e mia madre non poteva dire nulla. Ero molto felice di andarmene). Aveva un padre violento. In un'altra intervista dichiar\u00f2 che il padre era \"un totale stronzo, un donnaiolo e un alcolizzato\".\nDivenne un membro della Screen Actors Guild nel 1980 e appar\u00ec negli spot pubblicitari della televisione, pi\u00f9 recentemente in uno spot in cui diceva che un pollo doveva sottoporsi ad un intervento di mastoplastica additiva.\nCarriera.\nNel 1983 Rey ottenne una laurea in Farmacia dall'\"Arizona State University\". Inoltre ottenne un Master in Relazioni Pubbliche dalla \"John F. Kennedy School of Government\" ad Harvard e un dottorato in medicina alla \"Tufts University of Medicine\" nel 1990.\nIl Dr Rey complet\u00f2 un internato triennale di chirurgia generale all'Harbor UCLA, seguito da due anni di internato in chirurgia plastica nel 1997 alla \"University of Tennessee-Memphis Health Science Center\"\nNel 2004 il Dr Rey prende parte al reality show Dr. 90210. Lo show mostra sia la vita lavorativa e professionale, sia la vita privata del dottor Rey.\n\u00c8 stato criticato per il suo modo informale di trattare i pazienti.\nMatrimonio e figli.\nIl dottor Rey \u00e8 sposato dal 2000 con Hayley Rey (nata 24 agosto 1974). Hanno due figli: Sydney (nata nel 2000) e Robby (nato nel 2004). Vivono a Beverly Hills, in California.\nLavori.\nFilmografia.\nIl dottor Rey fu consulente medico per il film Seven (1995). Ha avuto oltre 60 partecipazioni in show televisivi. Ed \u00e8 apparso nei seguenti programmi:"}
{"id": "1929779", "revid": "287204", "url": "https://it.wikipedia.org/wiki?curid=1929779", "title": "Arancon", "text": ""}
{"id": "1929782", "revid": "18287448", "url": "https://it.wikipedia.org/wiki?curid=1929782", "title": "Saint Di\u00e9 des Vosges", "text": ""}
{"id": "1929788", "revid": "1566286", "url": "https://it.wikipedia.org/wiki?curid=1929788", "title": "Arturo Gallea", "text": ""}
{"id": "1929790", "revid": "599013", "url": "https://it.wikipedia.org/wiki?curid=1929790", "title": "Dmitrij Domani", "text": ""}
{"id": "1929791", "revid": "1699816", "url": "https://it.wikipedia.org/wiki?curid=1929791", "title": "Rose (Street Fighter)", "text": " \u00e8 un personaggio immaginario creato dalla Capcom. Appare per la prima volta in \"Street Fighter Alpha\" come personaggio giocabile. Rose pratica chiromanzia in Italia, a Genova, dove ha fondato una casa divinatoria all'interno del Palazzo Mistero (tuttavia nella serie \u00e8 possibile vederla giocare nel Colosseo, a Roma). Secondo il fumetto della UDON ispirato a \"Street Fighter\", Rose, guar\u00ec killer bee, e riusc\u00ec a cambiare la sua mente, non facendola pi\u00f9 essere una \"doll\" di M. Bison, ma facendola diventare Cammy.\nUn giorno, provando una sensazione sgradevole, avverte l'imminenza del Giorno del Fato. Scopre che l'origine del male \u00e8 M.\u00a0Bison, comandante supremo della Shadaloo.\nUna volta scontratisi, entrambi sfoderano le loro potenzialit\u00e0: Rose sfrutta i suoi Poteri Anima, Bison la sua Psycho Power.\nBiografia.\nRose, levatasi da terra, non ricorda niente del passato. Rose altri non \u00e8 che l'incarnazione del bene di M.\u00a0Bison, totalmente privo di bont\u00e0 d'animo.\nM.\u00a0Bison, avido di potere, desidera divenire un Dio in terra sfruttando la sua Psycho Power ma, siccome questa potenza \u00e8 alimentata dal suo male, decide di rimuovere il bene in s\u00e9 grazie a nuove tecnologie; rimossolo con l'ausilio dei suoi scienziati, la purezza d'animo si plasma in Rose, accumulando anche i Poteri Anima che Bison ha ceduto.\nIn \"\", primo capitolo della serie Alpha di Street Fighter, Rose viaggia nel mondo alla ricerca di Bison. Scovatolo, riesce a sconfiggerlo, certa della sua disfatta totale.\nI poteri di Bison sono comunque molto superiori di quanto Rose potesse concepire e, tempo dopo, si rimostra vivo e pi\u00f9 poderoso di prima. I tarocchi incantati avvertono Rose della minaccia incombente.\nIn Street Fighter Alpha 3, durante l'ennesima disputa contro M.\u00a0Bison, viene colpita allo stomaco da un possente pugno, che le rimuove l'essenza.\nPoco prima che Rose svenga, Bison le rivela che lei e lui condividono la stessa anima e lo stesso sangue. In seguito, Guy trova Rose accasciata a terra, dunque la salva. Una volta che Bison viene ucciso da Charlie, sacrificatosi, la sua coscienza entra nel corpo di Rose.\nNell'intermezzo della serie \"Alpha\" e \"\", l'essenza di Bison rimane nel corpo di Rose, mentre i suoi scienziati sono intenti nella costruzione di un nuovo corpo per Bison.\nDurante la permanenza nel corpo di Rose, Bison continua a gestire le operazioni illegali della Shadowlaw, mantenendo il suo ben noto \"look\" da dittatore su un corpo da donna.\nUna volta costruito il corpo, Bison vi entra e il corpo di Rose rimane senza anima. Non si sa quale sia stato il suo, di certo triste, destino.\nCaratteristiche.\nRose si presenta come una donna alta e snella con lunghi capelli, legati in una coda di cavallo e occhi tendenti al violaceo. Il suo vestito consiste in un bell'abito rosa con bottoni d'oro, scarpe con tacchi alti ed un foulard giallo. Durante le sue animazioni nei giochi, i capelli di Rose si agitano come se mossi dal vento anche senza quest'ultimo.\nIn una delle pose di vittoria di Rose, per l'esattezza quella visibile soltanto se si vince con un Perfect, Rose lancia in aria un telone che la copre e, una volta resa di nuovo visibile, indossa una veste da chiromante.\nNei fumetti di \"Street Fighter\" della UDON, Rose indossa questa veste molto spesso quando non ha incontri importanti oppure non deve combattere.\nBench\u00e9 non sia molto forte fisicamente, grazie ai Poteri Anima, Rose sfrutta caratteristiche sovraumane, tra cui emergono la possibilit\u00e0 di usufruire del foulard come \"Frusta Magica\", oppure usarlo per avvolgere il braccio che, una volta avvolto, dar\u00e0 al foulard un'aura rovente che dannegger\u00e0 il nemico.\nSotto altre fronti.\n\"Street Fighter\".\nRose appare in un episodio della serie animata \"Street Fighter\" andata in onda per la televisione americana, nell'episodio intitolato \"The Medium is the Message\": compare come sfidante degli Street Fighters durante un torneo in India.\nHa un ruolo pi\u00f9 importante nella seconda stagione, nell'episodio intitolato \"The Flame and the Rose\", dove si unisce a Ken e Blanka per combattere contro il malvagio generale della Shadowlaw, M. Bison.\nRose appare anche nell'adattamento Manga di \"Street Fighter Alpha\" di Masahiko Nakahira, dove si rivela come una indovina, insegnante di Ryu al controllo dell'Hadou Oscuro.\nNell'Oav \"\" ricopre un ruolo simile.\nUDON Comics.\nVolume 1.\nNel fumetto numero uno di \"Street Figther\" prodotto dalla UDON, in collaborazione con la Capcom, la storia di Rose \u00e8 differente da quella originale del videogioco: Rose \u00e8 una discendente di una trib\u00f9 rom chiamata Gypsies che aveva come Maestra una donna dai capelli bianchi e con un lampo disegnato sulla fronte, dalla capigliatura simile a quella di Rose.\nQuando Rose era una bambina (pi\u00f9 o meno 10 anni), M.\u00a0Bison, uno studente di questa Maestra, ritorn\u00f2 nella trib\u00f9 e dichiar\u00f2 di volere la morte della sua ex Maestra; questo perch\u00e9 i Poteri Anima di quest'ultima erano un pericolo per i suoi piani.\nBench\u00e9 la Maestra avesse combattuto e resistito bene, la Psycho Power di Bison (Poteri Anima corrotti) ha fatto s\u00ec che venisse uccisa grazie alle tecniche micidiali di cui Bison usufruiva; per di pi\u00f9, Bison uccise tutti gli allievi presenti l\u00ec.\nSolo un uomo che stava tagliando legna si salv\u00f2 e, una volta tornato al villaggio, trov\u00f2 Rose priva di sensi e con il lampo della Maestra disegnato sulla fronte.\nVolume 2.\nNel secondo volume, Cammy \u00e8 alla ricerca di Ryu e Ken a San Francisco, dove Rose riesce ad intercettarne le anime. In seguito, grazie ai suoi Poteri Anima, Rose purifica la mente di Cammy dalla Psycho Power di M.\u00a0Bison, rimuovendone il controllo mentale.\nRose, teletrasportandosi assieme a Cammy, la lascia su una panchina vicino l'Ambasciata Inglese in Italia, dove in seguito sar\u00e0 arruolata nella Delta Red, un gruppo antiterroristico segreto Britannico.\nPurtroppo tutto ci\u00f2 sar\u00e0 inutile, perch\u00e9 in seguito Bison riuscir\u00e0 a ricontrollare Cammy e a rifarne la sua schiava-assassina personale.\n\"Namco x Capcom\".\nProprio come Lilith da Darkstalkers, Rose viene introdotta come un nemico dei protagonisti. Dice di essere una serva della Valchiria Oscura, bench\u00e9 Ryu sapesse che Rose fosse gi\u00e0 morta ed era buona in vita.\nSilenziosa, cerca sempre di annientare i protagonisti con il supporto del gi\u00e0 morto Armor King e Judas. Le anime di questi tre personaggi verranno in seguito purificate grazie al potere del Seme Dorato, usato dalla Valchiria Splendente.\nDopo il rito di purificazione, Rose ed i suoi compagni scompaiono per un lasso di tempo.\nIn seguito, ritorna come personaggio giocabile. Con la sua essenza purificata, Rose rivela che a seguito della sua morte, la Valchiria Oscura l'ha resuscitata per farne una sua sottoposta.\nRose fu usata per attaccare Bison ma, essendo quest'ultimo molto pi\u00f9 forte, non era riuscita a sconfiggerne la Psycho Power. Durante l'uso della Psycho Power, Bison \u00e8 praticamente invincibile, ma una volta che Ryu riprende i sensi dal duello precedente, caricandosi del \"Killer Hadou\", e grazie alla sua tecnica \"Shin Shou Ryu Ken\", rende Bison vulnerabile agli attacchi.\nFinito il gioco, Rose riposer\u00e0 in pace del Regno degli Spiriti assiame ad Armor King."}
{"id": "1929792", "revid": "767487", "url": "https://it.wikipedia.org/wiki?curid=1929792", "title": "Tuck Everlasting - Vivere per sempre", "text": "Tuck Everlasting - Vivere per sempre (\"Tuck Everlasting\") \u00e8 un film statunitense del 2002 diretto da Jay Russell.\nIl film \u00e8 stato tratto dal romanzo fantastico di Natalie Babbitt \"La fonte magica\", da cui era gi\u00e0 stato tratto un film nel 1981.\nIl film \u00e8 uscito in Italia il 14 novembre 2003.\nTrama.\nLa quindicenne Winnie Foster vive un rapporto conflittuale con la madre. Durante un litigio scappa di casa e si perde nel bosco, dove fa la conoscenza di un giovane, Jesse Tuck, di cui finisce per innamorarsi. Il sentimento viene ricambiato, ma dopo breve tempo sopraggiunge il fratello di Jesse, Miles, che avverte che alcuni componenti della famiglia hanno bevuto dell'acqua da una sorgente e sono diventati immortali. Infatti la sorgente del bosco \u00e8 magica, ed \u00e8 capace di donare la vita eterna a chi beva un sorso della sua acqua. I genitori di Winnie, disperati, temono che la figlia sia stata rapita, ma la ragazza \u00e8 in realt\u00e0 contenta di restare con Jesse, soprattutto dopo aver conosciuto la sua famiglia. Il padre di Jesse, Angus, accortosi che Winnie \u00e8 indecisa se bere o meno l'acqua della sorgente in cambio dell'immortalit\u00e0, le spiega che farebbe meglio a desistere in quanto la vita eterna non \u00e8 vita, che non avrebbe mai potuto avere dei figli e andare avanti perch\u00e9 sarebbe rimasta eternamente adolescente.\nIn seguito a un'imboscata, Jesse \u00e8 costretto a scappare per non essere catturato, in quanto ritenuto uno dei rapitori e lascia quindi Winnie fra le braccia del padre, sopraggiunto per riportarla a casa. Giurandole amore eterno, il ragazzo, costretto ad andarsene, dice a Winnie di bere dalla sorgente e di aspettare sino a quando lui non fosse tornato a riprenderla per vivere insieme per sempre. Ma Winnie, tornata a casa e metabolizzato il lutto per la morte della nonna materna, capisce che la vita deve andare avanti e che non pu\u00f2 vivere per sempre come la roccia di un ruscello, perch\u00e9 la morte fa parte della ruota, come diceva Angus, e fa pi\u00f9 paura una vita non vissuta che la morte stessa.\nWinnie non beve mai dalla sorgente, e muore all'et\u00e0 di cent'anni. Nello scorcio moderno di un paese dei giorni nostri, Jesse, per il quale il tempo non esiste, torna alla residenza dei Foster per ricongiungersi con la sua amata, trovando, per\u00f2, la lapide commemorativa della sua Winnie."}
{"id": "1929793", "revid": "339392", "url": "https://it.wikipedia.org/wiki?curid=1929793", "title": "Dmitry Domani", "text": ""}
{"id": "1929799", "revid": "1573940", "url": "https://it.wikipedia.org/wiki?curid=1929799", "title": "Macaca tonkeana", "text": "Il macaco di Tonkean (\"Macaca tonkeana\" ) \u00e8 un primate della famiglia Cercopithecidae, endemico dell'isola di Sulawesi (Indonesia).\nDescrizione.\nIl colore \u00e8 grigio scuro o nero, tranne le parti posteriori che sono grigio chiaro. Differisce dal cinopiteco e dal macaco nero, che vivono in areali prossimi, anche per il ciuffo sul capo, che \u00e8 notevolmente pi\u00f9 piccolo di quello del cinopiteco (e manca nel macaco nero). La coda \u00e8 ridotta a un breve troncone.\nDistribuzione e habitat.\nL'areale \u00e8 nelle zone centrali e orientali dell'isola Sulawesi (gi\u00e0 Celebes).\nL'habitat \u00e8 la foresta pluviale tropicale.\nBiologia.\nL'attivit\u00e0 \u00e8 diurna e si svolge sia al suolo sia sugli alberi.\nForma gruppi che contengono pi\u00f9 adulti di ciascun sesso.\nCome nel caso degli altri macachi, la dieta \u00e8 costituita soprattutto di frutta, ma comprende anche altri alimenti vegetali e piccoli animali.\nLe modalit\u00e0 riproduttive sono poco note.\nStato di conservazione.\nLa specie \u00e8 considerata vulnerabile dalla IUCN per la ristrettezza dell'areale e la distruzione dell'habitat."}
{"id": "1929802", "revid": "149726", "url": "https://it.wikipedia.org/wiki?curid=1929802", "title": "Macaco di Tonkean", "text": ""}
{"id": "1929806", "revid": "775372", "url": "https://it.wikipedia.org/wiki?curid=1929806", "title": "Presidenti dell'Ossezia del Sud", "text": "A partire dall'autoproclamazione di indipendenza, dal 28 novembre 1991 fino al 27 novembre 1996 il capo dell'Ossezia del Sud era il Presidente del Parlamento. A partire dal 1996, invece, si tengono le elezioni presidenziali per l'elezione del Capo dello Stato.\nQuesta \u00e8 una lista dei Presidenti della Repubblica dell'Ossezia del Sud, riconosciuta a livello internazionale dalla Russia, e dei detentori del titolo anche prima del 1996.\nAmministrazione provvisoria.\nL'Amministrazione Provvisoria dell'Ossezia del Sud \u00e8 ufficialmente riconosciuta dal governo della Georgia."}
{"id": "1929816", "revid": "205250", "url": "https://it.wikipedia.org/wiki?curid=1929816", "title": "Juan Gil Navarro", "text": " \n\u00c8 noto per aver recitato nella telenovela \"Flor - Speciale come te\".\nBiografia.\nFiglio di Manuel Navarro, giornalista, e Alejandra, segretaria. \u00c8 stato sposato con Natalia Litvak dal 3 agosto 2006, dopo un matrimonio fallito in precedenza. I due divorziano dopo dodici anni di matrimonio nel maggio 2018.\nCarriera.\nHa studiato alla scuola \"Rudolf Steiner Schule\". A 16 anni debutta in teatro. Inizia la sua carriera nel 1995 con \"Monta\u00f1a rusa, otra vuelta\", nel ruolo di Micky. Dal 1996 partecipa a telenovele come \"De coraz\u00f3n\", nel ruolo di Fernando, \"Verano del '98\", nel ruolo di Leon, ed anche per \"Flor - Speciale come te\", nel 2004, nel ruolo di Federico Fritzenwalden.\nNel 2007 prende parte alla sit-com \"Lalola\", nel ruolo di Lalo Padilla. Nel 2008 \u00e8 tra i protagonisti della pluripremiata telenovela \"Vidas robadas\" nel ruolo del perfido Nicolas Duarte. Nel 2010 veste ancora una volta i panni di un antagonista nella telenovela \"Secretos de amor\" dove ritrova nel cast l'amico e collega Adri\u00e1n Navarro con cui aveva g\u00e0 lavorato in \"Vidas robadas\".\nDoppiatori italiani.\nNelle versioni in italiano dei suoi film, Juan Gil Navarro \u00e8 stato doppiato da:"}
{"id": "1929818", "revid": "339392", "url": "https://it.wikipedia.org/wiki?curid=1929818", "title": "Dmitri Domani", "text": ""}
{"id": "1929824", "revid": "1305772", "url": "https://it.wikipedia.org/wiki?curid=1929824", "title": "Grave New World", "text": ""}
{"id": "1929828", "revid": "125392804", "url": "https://it.wikipedia.org/wiki?curid=1929828", "title": "Lupin III - L'elusivit\u00e0 della nebbia", "text": " \u00e8 il diciannovesimo special televisivo giapponese con protagonista Lupin III, il celebre ladro creato dalla mente di Monkey Punch. In Giappone \u00e8 stato trasmesso in prima visione il 27 luglio 2007 su NTV. \nQuesto special \u00e8 stato realizzato in occasione del 40\u00ba anniversario della nascita di Lupin III ed \u00e8 un sequel dell'episodio 13 della prima serie animata, intitolato \"Una sfida dal futuro\" e noto anche come \"La statua d'oro\". In Italia \u00e8 andato in prima visione, diviso in cinque parti, su Italia 1, dall'8 al 12 settembre 2008.\nTrama.\nAnno 2007, Hamanaka. Mentre Lupin III \u00e8 alla ricerca di indizi per trovare un antico tesoro, viene trovato da Zenigata che si mette ad inseguirlo. Nella fuga dalla polizia, Lupin, Jigen e Goemon si accorgono che sta succedendo qualcosa di strano, le persone attorno a loro iniziano a sparire misteriosamente. Il responsabile si rivela subito essere Kyosuke Mam\u014d. Kyosuke \u00e8 un uomo che viene dal futuro spinto dalla voglia di vendetta nei confronti di Lupin 33\u00b0. La sua idea \u00e8 quella di uccidere Lupin III, cos\u00ec che di conseguenza muoia anche il discendente. Per eliminarlo, manda Lupin, Jigen e Goemon 500 anni indietro nel passato; nell'inseguimento, Zenigata, che \u00e8 molto vicino a Lupin, riesce ad essere interessato dall'onda temporale e di conseguenza anche lui finisce nel passato. In realt\u00e0, il viaggiatore del tempo vuole anche sfruttare Lupin per svelare il segreto di un tesoro che permetterebbe di viaggiare nel tempo, temendo che possa finire nelle mani di qualcun altro e quindi un suo rivale. Dopo un indimenticabile serie di combattimenti Lupin e i suoi compagni dopo aver persino incontrato Ofumi antenata di Fujiko che li li aiuter\u00e0 nel corso dell'avventura riusciranno a sottrarre a Kyosuke la macchina del tempo intrappolandolo nel passato per sempre ma scopriranno inoltre che era proprio la macchina del tempo dello stesso Kyosuke il tesoro capace di viaggiare nel tempo in quanto viaggiando nel tempo Kyosuke aveva inavvertitamente creato gli eventi che nel presente erano riportati come modo per trovare il tesoro e Kyosuke senza rendersene conto aveva pensato che fosse qualcun a viaggiare nel tempo all'infuori di lui credendo che fosse un rivale quanto era sempre stato solo lui stesso la causa di tutto ci\u00f2. Sconfitto Kyosuke e fermata la guerra tra gli abitanti del Nord e gli Shine salvando inoltre la regina Iseka grazie alla macchina del tempo il gruppo dice addio agli amici incontrati nel passato tra cui Goemon che si era innamorato di Iseka le dice addi\u00f2 seppur a malincuore per poi tornare nel presente con gli altri per poi essere inseguiti come al solito da Zenigata. Invece nel 2883 la situazione che Kyosuke aveva cercato in tutti i modi di evitare ovvero quella di essere mollato dalla sua ragazza per Lupin 33\u00b0 si realizza ugualmente con grande disperazione dello stesso Kyosuke. \nEdizioni home video.\nIn Italia lo special \u00e8 stato pubblicato in DVD allegato al quotidiano \"La Gazzetta dello Sport\" tramite Yamato Video l'11 novembre 2011.\nIl 28 agosto 2012 lo special \u00e8 stato edito da Yamato Video sia in edizione DVD che Blu-ray Disc."}
{"id": "1929829", "revid": "1543377", "url": "https://it.wikipedia.org/wiki?curid=1929829", "title": "Alastair Campbell", "text": "Editorialista di \"The New European\" e della rivista \"GQ\", \u00e8 stato consulente per \"Time To Change\" e altri enti di beneficenza per la salute mentale, consulente della campagna \"People's Vote\" durante la Brexit, consulente dopo Blair di governi e partiti politici tra cui dal 2013 del primo ministro albanese Edi Rama. Nel maggio 2019 Campbell, nemico giurato della Brexit ma anche critico della strategia di Jeremy Corbyn su questo tema, viene espulso dal Partito laburista dopo l'annuncio di aver votato per protesta per i liberaldemocratici nelle elezioni parlamentari europee.\nBiografia.\nNato a Keighley, West Riding of Yorkshire, figlio di un veterinario scozzese, Donald Campbell, e della moglie Elizabeth. I genitori di Campbell si erano trasferiti a Keighley quando il padre era diventato partner di uno studio veterinario locale. \u00c8 cresciuto con due fratelli maggiori, Donald e Graeme, e una sorella minore, Elizabeth. Ha frequentato la Bradford Grammar School per un breve periodo, quindi la Grammar School della City of Leicester Boys e il Gonville and Caius College di Cambridge, dove ha studiato lingue moderne, francese e tedesco. Campbell \u00e8 professore emerito di Media all'Universit\u00e0 di Cambridge.\nHa trascorso un anno insegnando in una scuola secondaria nel sud della Francia come periodo del corso di laurea accademica. Mentre era a Nizza, trascorse molto tempo a suonare con la cornamusa e a sviluppare un interesse per il cantante belga Jacques Brel. Seppe della morte del cantante mentre faceva l'autostop per tornare a Nizza da Aix-en-Provence, e condivise ricordi con il camionista belga che lo aveva raccolto, un episodio che sarebbe poi diventato oggetto di un documentario radiofonico della BBC.\nDopo aver lasciato l'universit\u00e0, Campbell ha trascorso alcuni mesi facendo l'operatore di roulette al Golden Nugget Casino su Shaftesbury Avenue prima di essere accettato come giornalista tirocinante nei giornali del gruppo Mirror. Prima in un settimanale sportivo, il \"Tavistock Times\", dove tenne una rubrica intitolata \"Campbell's Corner\", e dove incontr\u00f2 la donna che sarebbe diventata sua moglie, Fiona Millar. Quindi al \"Sunday Indipendent\" con sede a \"Plymouth\". Nel 1982 Campbell si trasfer\u00ec nell'ufficio londinese del \"Daily Mirror\", l'unico giornale a grande diffusione sostenitore del Partito Laburista, quindi nel 1986 lavor\u00f2 a \"Today\", un giornale tabloid a colori, avvicinandosi all'alcol ed entrando in depressione. Uscendone qualche mese pi\u00f9 tardi dopo un periodo trascorso a Cheltenham..\nCaposervizio della redazione politica del quotidiano The Daily Mirror dal 1989 al 1993, \u00e8 stato consigliere del leader del Labour Party, Neil Kinnock., e ha lavorato strettamente con Robert Maxwell. Dal 1994 al 1997 \u00e8 stato portavoce e spin doctor di Tony Blair, all'epoca capo dell'opposizione. Quando poi Blair \u00e8 diventato Primo Ministro britannico, ne \u00e8 stato capo ufficio stampa dal 1997 al 2001 e direttore delle comunicazioni e della strategia dal 2001 al 2003. Rassegn\u00f2 le dimissioni dall'incarico nell'agosto 2003, in seguito alle polemiche che circondarono la morte per suicidio dell'esperto nucleare David Kelly e la conseguente commissione d'inchiesta guidata da Lord Hutton.\nNella sua deposizione alla nuova commissione sull'intervento in Iraq, presieduta da Lord Chilcot, il 13 gennaio 2010 ha negato qualsiasi suo ruolo nel comunicato dato dalla stampa in merito alla premessa sul dossier del governo britannico sul pericolo rappresentato dalle armi di distruzione di massa di Saddam Hussein, edito nel settembre 2002. La premessa - a firma del premier Tony Blair e dalla quale nel corso dell'inchiesta si sono dissociati i principali responsabili dei servizi segreti - sosteneva che il dossier provava la possibilit\u00e0 che alcune delle armi di distruzione di massa irakene sarebbero state pronte per l'impiego in 45 minuti. La presentazione del report da parte della stampa fu fuorviante, con il \"Sun\" e lo \"Star\" che titolarono gli articoli dicendo che in 45 minuti i missili con testata chimica di Saddam avrebbero potuto colpire la base inglese di Akrotiri a Cipro. Non ci fu nessuna smentita da Downing Street.\nNella cultura di massa.\nLa sua spesso denigrata fama di spin doctor del \"blairismo\" ha ispirato il personaggio di Malcolm Tucker, interpretato dall'attore britannico Peter Capaldi nella commedia televisiva \"The Thick of It\" rappresentata sui canali della BBC su sceneggiatura di Armando Iannucci.\nVita privata.\nSposato con Fiona Millar, una giornalista. Tre i figli: due maschi (nati nel novembre 1987 e nel luglio 1989) e una ragazza (maggio 1994).\nOpere.\nCampbell ha pubblicato numerosi libri tra cui sette di memorie."}
{"id": "1929830", "revid": "1543377", "url": "https://it.wikipedia.org/wiki?curid=1929830", "title": "Marano (Castenaso)", "text": " \nMarano (\"Mar\u00e0n\" in dialetto bolognese) \u00e8 una frazione appartenente al comune di Castenaso, nella citt\u00e0 metropolitana di Bologna. Il borgo si \u00e8 formato presso lo scolo Marana o Marrana, il cui nome gli etimologisti collegano alla voce prelatina omonima, significante fossato, ruscello. \nLa chiesa di Marano \u00e8 la Pieve di San Gemignano che sorge su un antico impianto risalente al XII secolo. Completamente distrutta nel XVI secolo dalle truppe di Cesare Borgia detto Duca Valentino, venne ricostruita nel 1929 in stile neoromanico conservando il campanile cinquecentesco.\nQui sorgeva la famosa villa Benevolesca, detta castello di Foggianova, con un magnifico doppio loggiato in facciata, quattro torrioni cilindrici e merlati agli angoli. Costruita da Giovanni II ai primi del cinquecento, ebbe vita mondana e culturale vivace (vi si fece anche del teatro), ma a fine settecento fu demolita. \nLa settecentesca villa Marana apparteneva al direttore d'orchestra Francesco Molinari-Pradelli (1911-1996). Costituita da due piani, con un loggiato a cinque arcate. Ha una rilevante decorazione pittorica del seicento, attribuibile a Meneghino del Brizzi (con paesaggi della collina bolognese entro cartelle inserite in un fregio scandito da Putti e da Medaglioni) e alla bottega di Girolamo Curti, detto \"il dentone\" (episodi dipinti a monocromato, della Gerusalemme liberata, inseriti in un fregio con busti, medaglioni e vasi). La Marana, circondata da un parco ben curato, \u00e8 stata restaurata qualche decennio fa dai Molinari-Pradelli."}
{"id": "1929831", "revid": "599013", "url": "https://it.wikipedia.org/wiki?curid=1929831", "title": "Benjamin Darbelet", "text": "Campione d'Europa nel 2003, alle Olimpiadi del 2004 fu eliminato al secondo turno dal sudcoreano Choi Min-Ho che avrebbe poi vinto la medaglia di bronzo. \nVinse la medaglia d'argento alle Olimpiadi del 2008, sconfitto nella finale della categoria inferiori ai 66\u00a0kg dal detentore del titolo olimpico, il giapponese Masato Uchishiba."}
{"id": "1929832", "revid": "6923", "url": "https://it.wikipedia.org/wiki?curid=1929832", "title": "Soggiorno obbligato", "text": "Il soggiorno obbligato era un provvedimento giudiziario previsto dall'ordinamento giuridico italiano consistente nell'obbligo di soggiornare in una localit\u00e0 ristretta, stabilita dal tribunale, per un certo periodo di tempo sotto la vigilanza delle forze di polizia italiane.\nIntrodotto come misura cautelare dalla legge 31 maggio 1965, n. 575 soprattutto come misura di contrasto alla mafia in Italia, venne abolita per effetto del referendum abrogativo del 1995; nell'ordinamento attuale ci sono disposizioni simili, contenute in varie norme.\nAd esempio secondo il codice delle leggi antimafia, l\u2019\"obbligo di soggiorno\" nel comune di residenza o di dimora abituale pu\u00f2 esser proposto dal questore, dal procuratore nazionale antimafia, dal procuratore della Repubblica presso il tribunale del capoluogo di distretto giudiziario di residenza competente, e dal direttore della Direzione investigativa antimafia, nei confronti degli indiziati di appartenenza ad associazioni di tipo mafioso e di soggetti pericolosi per la sicurezza e l\u2019ordine pubblico."}
{"id": "1929837", "revid": "767487", "url": "https://it.wikipedia.org/wiki?curid=1929837", "title": "Tony Kanal", "text": "\u00c8 bassista, autore e compositore nella rock band californiana No Doubt, di cui \u00e8 membro dal 1987.\nBiografia.\nI suoi genitori, originari dell'India, si trasferiscono con Tony e suo fratello negli Stati Uniti e precisamente nella contea di Orange, nel sud della California quando lui aveva 11 anni. All'et\u00e0 di 12 anni compra il suo primo disco, \"Business as Usual\" dei Men at Work. Artisticamente si avvicina anche ai M\u00f6tley Cr\u00fce ed ai Duran Duran. Al liceo inizi\u00f2 a suonare il basso e il suo insegnante, Dave Carpenter, faceva parte del gruppo No Doubt. Dopo un solo show, il gruppo fu costretto a cambiare il loro bassista e il prescelto fu proprio Kanal. Del gruppo facevano parte anche Gwen Stefani, suo fratello Eric e John Spence, che mor\u00ec suicida circa un anno dopo la formazione della band, avvenuta nel 1986. A loro si unirono successivamente Adrian Young e Tom Dumont.\nNel 2004 scrive tre canzoni che fanno da colonna sonora per il film \"50 volte il primo bacio\", una delle quali \u00e8 una reinterpretazione reggae della canzone \"Slave to Love\" di Bryan Ferry del 1985, interpretata da Elan Atias. Lo stesso anno collabora con Gwen Stefani per l'album \"Love. Angel. Music. Baby.\" registrando, co-scrivendo e remixando alcuni pezzi. Nel 2006 produce l'album di esordio della cantante reggae Elan Atias, intitolato \"Together as One\".\nNel 2008 collabora con Pink alla stesura di due canzoni dell'album \"Funhouse\", l'omonima traccia \"Funhouse\" in cui appare anche nel video della canzone e \"Sober\".\nHa collaborato nuovamente con Gwen Stefani nell'album \"The Sweet Escape\" del 2006; nonch\u00e9 con i Gang of Four per \"Ether\". Ha collaborato con la band ska Pepper nella canzone \"Rent\", inclusa nell'album \"No Shame\".\nAlla fine del 2009 ha suonato il basso in un brano della cantante Kimberly Wyatt (ex Pussycat Dolls). Ha partecipato anche all'album degli Weezer \"Hurley\" (2010), co-scrivendo \"Smart Girls\" e suonando in sette tracce. Inoltre ha prodotto e suonato nel brano \"Kiss You Up\" (incluso in \"No Gravity\", 2010) della cantante Shontelle.\nVita privata.\nVegano, ha avuto una relazione con Gwen Stefani durata sette anni, dal 1987 al 1994. Molte canzoni dei No Doubt, ma anche della Stefani come solista (\"Cool\" su tutte), alludono a questa relazione. Si \u00e8 sposato con l'attrice americana Erin Lokitz, da cui ha avuto due figlie: Coco Reese Lakshmi, nata il 24 gennaio 2011 e Saffron Rose Kiran, nata il 22 novembre 2013."}
{"id": "1929838", "revid": "171881", "url": "https://it.wikipedia.org/wiki?curid=1929838", "title": "Ascania", "text": ""}
{"id": "1929839", "revid": "726373", "url": "https://it.wikipedia.org/wiki?curid=1929839", "title": "Dr. 90210", "text": "Dr. 90210 \u00e8 un reality show televisivo che si occupa di chirurgia plastica ed \u00e8 ambientato a Beverly Hills (Los Angeles, California). La serie debutt\u00f2 nel 2004. Il nome deriva dal codice postale di Beverly Hills, molto noto anche perch\u00e9 fu utilizzato per il telefilm Beverly Hills 90210.\nLo show \u00e8 prodotto da E!, ma \u00e8 trasmesso su molti altri canali e in Italia \u00e8 trasmesso sul canale 129 dello Sky Box. Ogni episodio dura circa un'ora. Lo show si differenzia dagli altri programmi perch\u00e9 mostra anche la vita privata dei medici.\nIl programma contiene anche le interviste ai pazienti, immagini dell'operazione e immagini del paziente, prima e dopo l'operazione per apprezzare il risultato finale. Per esempio se un paziente vuole sottoporsi a mastoplastica additiva, lo show mostra il medico che esamina il seno della paziente prima e dopo l'operazione. Nella versione americana alcuni dettagli (come i capezzoli) sono censurati, mentre in altri Paesi (come ad esempio in Italia) gli interventi, come rinoplastica e impianto di protesi, vengono mostrati senza censure.\nLo show si \u00e8 concentrato maggiormente sulla vita e sulla professione del dottor Robert Rey, un chirurgo plastico di Beverly Hills. Altri chirurghi che fanno parte del programma sono: Gary Alter, Jason Diamond, Linda Li, Julian Omidi e Michael Omidi, David Matlock, William Aiello, Dean Manus, Gary Motykie, Susan e Brian Evans e il vincitore del Grande Fratello 2 Will Kirby."}
{"id": "1929841", "revid": "124580330", "url": "https://it.wikipedia.org/wiki?curid=1929841", "title": "Clodolfo di Metz", "text": "Origine.\nClodolfo fu il figlio primogenito del vescovo di Metz Arnolfo e di Doda, figlia del vescovo di Metz, Arnoaldo. Clodolfo fu il fratello maggiore di Ansegiso, Maggiordomo di palazzo di Austrasia, da cui discese la dinastia carolingia.\nBiografia.\nClodolfo \u00e8 citato negli \"Annales Xantenses\" come figlio del beato Arnolfo, quando riporta la morte del padre, avvenuta nel 640, dicendo che lo imit\u00f2 nella santit\u00e0 e fu anch'egli vescovo di Metz.\nMentre nel \"Liber Episcopi Mettensibus\" si narra che in giovent\u00f9 Arnolfo contrasse un legittimo matrimonio da cui nacquero due figli, Ansegiso e Clodolfo, il primogenito che segu\u00ec le orme del padre\nPrima della sua ordinazione sacerdotale, Clodolfo fu sposato con una donna di cui non si conoscono le ascendenze, che gli diede un figlio.\nDal matrimonio del fratello Ansegiso con Begga (615-698), figlia di Pipino di Landen, maestro di palazzo di Dagoberto I e poi di Sigeberto III, nacque Pipino di Herstal, bisnonno di Carlo Magno.Clodolfo mantenne stretti rapporti con sua cognata, santa Gertrude di Nivelles (626-664), sorella di santa Begga.\nVerso il 657 fu il terzo successore di suo padre Arnolfo, come vescovo di Metz, incarico che tenne per oltre quarant'anni, durante i quali Clodolfo fece dipingere e decorare la cattedrale di Santo Stefano.\nMor\u00ec a Metz, dove fu sepolto nella chiesa dei SS. Apostoli, che nel 717 venne denominata basilica di sant'Arnolfo. A Nivelles, Clodolfo \u00e8 venerato localmente come \"Saint Cloud\", specialmente per il suo buon rapporto con santa Gertrude. La sua Memoria liturgica ricorre l'8 maggio.\nMatrimoni e discendenza.\nClodolfo spos\u00f2 Hilda (o Childa, secondo lo storico francese Christian Settipani) dalla quale ebbe un figlio:\nIl culto.\nMemoria liturgica l'8 giugno."}
{"id": "1929844", "revid": "1522738", "url": "https://it.wikipedia.org/wiki?curid=1929844", "title": "Lorenzo d'Austria-Este", "text": "Biografia.\nInfanzia.\n\u00c8 nato presso la Clinique du Belv\u00e9d\u00e8re di Boulogne-sur-Seine, secondogenito (e primogenito maschio) dell'arciduca Roberto d'Austria-Este e di Margherita di Savoia-Aosta.\nEducazione e carriera.\nHa studiato economia all'Universit\u00e0 di San Gallo, in Svizzera, ed all'Universit\u00e0 di Innsbruck, in Austria. Ha lavorato presso varie banche di Londra, Parigi e Roma. Nel 1983 \u00e8 stato assunto dalla Banca privata Gutzwiller di Basilea, di cui poi \u00e8 diventato socio gerente. \nNel 1993 ha trascorso un anno come consulente alla Swift, una societ\u00e0 che fornisce servizi per il settore finanziario. Nel 1995 \u00e8 entrato nel consiglio d'amministrazione della BNP Paribas. Attualmente \u00e8 uno dei direttori della UCB, una multinazionale biofarmaceutica con sede a Bruxelles. In passato \u00e8 anche stato direttore della Sita (una societ\u00e0 di gestione dei rifiuti che ha sede in Francia, ma opera in tutto il mondo) e di Ondeo Nalco (una societ\u00e0 di gestione delle acque statunitense).\nMatrimonio.\nIl 22 settembre 1984, a Bruxelles, ha sposato la principessa Astrid, unica figlia femmina dell'allora principe di Liegi.\nAltre attivit\u00e0.\nDal 2004 \u00e8 presidente onorario del Consiglio dell\"'Associazione Reale delle Dimore Storiche del Belgio\". \nDal 2005 \u00e8 patrono di \"Europae Thesauri\", ONG che riunisce le principali istituzioni curatrici del patrimonio religioso del vecchio continente col fine di preservare e valorizzare i tesori presenti nelle chiese europee. \n\u00c8 stato anche vicepresidente onorario della societ\u00e0 dell'Almanacco di Gotha.\nDiscendenza.\nDal matrimonio tra Lorenzo e Astrid del Belgio sono nati cinque figli:\nTitoli e trattamento.\n\u00c8 stato creato Principe del Belgio con Decreto Reale del 10 novembre 1995. I suoi figli portano i titoli completi di \"Principe/ssa del Belgio, Arciduca/Arciduchessa d'Austria-Este, Principe/ssa Imperiale d'Austria, Principe/ssa Reale d'Ungheria, di Boemia e di Croazia, Principe/ssa di Modena e Reggio\".\nIn seguito alla scomparsa del padre, il 7 febbraio 1996, \u00e8 diventato il Capo di Casa d'Austria-Este e pertanto Duca titolare di Modena e Reggio\".\""}
{"id": "1929845", "revid": "767487", "url": "https://it.wikipedia.org/wiki?curid=1929845", "title": "Emmanuel Jal", "text": "Infanzia.\nNacque nel villaggio di Tonj nel Sud Sudan, era un bambino quando scoppi\u00f2 la guerra civile. Il padre di Emmanuel si un\u00ec all'Esercito di Liberazione del Popolo del Sudan. Quando Emmanuel comp\u00ec sette anni la madre mor\u00ec. Emmanuel, quindi, decise di unirsi alle migliaia di bambini in viaggio per l'Etiopia perch\u00e9 gli era stato detto che l\u00ec sarebbe potuto essere istruito.\nComunque, molti bambini, tra cui Emmanuel, furono reclutati dalla SPLA e portati nei campi d'addestramento militari nella boscaglia Et\u00ecope. Il campo era spacciato per una scuola nei confronti dell'agenzia internazionale aid e nei confronti della rappresentanza delle Nazioni unite, ma dietro le porte chiuse, ai bambini, veniva insegnato a combattere. Emmanuel sprec\u00f2 molti anni della sua vita a combattere con la SPLA in Etiopia, finch\u00e9 la guerra non scoppi\u00f2 anche l\u00e0 e i bambini soldato furono costretti a ritirarsi in Sudan per combattere e unire le forze con la SPLA per combattere il governo nella citt\u00e0 di Juba. \"Many kids there were so bitter, they wanted to know what happened to them. And we all wanted revenge.\" (Molti bambini, l\u00ec, erano molto amareggiati, volevano sapere cosa gli fosse accaduto. E tutti noi volevamo vendetta).\nQuando i combattimenti diventarono insopportabili Emmanuel, e qualche altro bambino, decisero di scappare. Viaggiarono per tre mesi, con molti morti sul percorso, finch\u00e9 non raggiunsero la citt\u00e0 di Waat, che era il quartier generale di un piccolo gruppo che si era separato dal gruppo principale della SPLA.\nA Waat Emmanuel conosce Emma McCune, una lavoratrice dell'aid inglese sposata col vecchio comandante della SPLA Riek Machar. Emmanuel aveva solo undici anni quando McCune convinse Emmanuel a non essere pi\u00f9 un soldato. Lo adott\u00f2 e lo contrabband\u00f2 in Kenya. Qui Emmanuel frequent\u00f2 la scuola di Nairobi. McCune mor\u00ec in un incidente automobilistico qualche mese dopo, ma i suoi amici aiutarono Emmanuel a finire i suoi studi.\nNel 2014 \u00e8 stato insignito a Dresda del Premio Dresda."}
{"id": "1929846", "revid": "36418", "url": "https://it.wikipedia.org/wiki?curid=1929846", "title": "Tr\u00fclku", "text": "Il termine in lingua tibetana tr\u00fclku (\u0f66\u0fa4\u0fb2\u0f74\u0f63\u0f0b\u0f66\u0f90\u0f74\u0f0b, sprul sku; anche nella resa anglosassone tulku), esprime, in quella lingua, quella dottrina buddhista Mah\u0101y\u0101na che in sanscrito viene indicata con il termine \"Nirm\u0101\u1e47ak\u0101ya\" (\"Corpo di Emanazione\") ossia uno dei \"Tre corpi del Buddha\" (in sanscrito: \"Trik\u0101ya\", in tibetano: \u0f66\u0f90\u0f74\u0f0b\u0f42\u0f66\u0f74\u0f58, \"sku gsum\"), segnatamente quello \"fenomenico\" con cui appare e predica, in un dato universo e in un determinato tempo, agli \"esseri senzienti\" (sanscrito: \"sattva\"; tibetano: \u0f66\u0f90\u0fb1\u0f7a\u0f0b\u0f51\u0f42\u0f74, \"skye dgu\"). \nDescrizione.\nL'origine di questo corpo \u00e8 il primo dei \"Tre corpi del Buddha\" ossia il \"Dharmak\u0101ya\" (sanscrito; tibetano: \u0f46\u0f7c\u0f66\u0f0b\u0f66\u0f90\u0f74, \"chos sku\"; \"Corpo del Dharma\"), mentre la sua causa \u00e8 la compassione (sanscrito: \"karu\u1e47\u0101\"; tibetano: \u0f66\u0f99\u0f72\u0f44\u0f0b\u0f62\u0f97\u0f7a, \"snying rje\") nei confronti degli esseri senzienti.\nNel buddhismo tibetano questo preciso significato del termine ha acquisito, per estensione, un ulteriore significato andando a indicare dei \"bla ma\" (\"lama\") incarnati i quali, tuttavia, non si ritengono sempre e necessariamente manifestazioni del \"Corpo di Emanazione\" del Buddha. \nVa precisato che in questo alveo dottrinale per \"incarnazione\" non si intende la credenza nella \"trasmigrazione delle anime\" propria di numerose dottrine hind\u016b, quanto piuttosto il trasferimento della \"mente di saggezza\" di un grande maestro defunto.\nIn questa seconda e particolare accezione del termine tibetano, tale dottrina inerisce quindi alla nozione di \"rinascita\", ossia al \"ciclo delle esistenze condizionate\", indicate in sanscrito con il termine \"sa\u1e43s\u0101ra\" (in tibetano: \u0f60\u0f41\u0f7c\u0f62\u0f0b\u0f56\u0f0b, \"khor ba\"). In tale contesto di dottrine e credenze, il \"sprul sku\" \u00e8 quindi colui che, a differenza di tutti gli altri \"esseri\" e per i suoi meriti spirituali di \"bodhisattva\", \u00e8 in grado di decidere il destino della sua \"mente di saggezza\" una volta morto il corpo, scegliendo il luogo e il corpo in cui questa rinascer\u00e0 nella vita successiva, lasciando, nel momento della sua morte, precise istruzioni, anche scritte, ai suoi discepoli affinch\u00e9 la rintraccino in un bambino da poco nato in modo da consentire a tale \"mente\" di continuare il suo insegnamento.\nTale dottrina appare nel buddhismo tibetano a partire dall'XI/XII secolo con Dus gsum mkhyen pa (\u0f51\u0f74\u0f66\u0f0b\u0f42\u0f66\u0f74\u0f58\u0f0b\u0f58\u0f41\u0fb1\u0f7a\u0f53\u0f0b\u0f54\u0f0d Dusum Kyenpa, 1110\u20131193) primo \"karmapa\" (\u0f40\u0f62\u0f0b\u0f58\u0f0b\u0f54, o meglio \u0f62\u0f92\u0fb1\u0f63\u0f0b\u0f51\u0f56\u0f44\u0f0b\u0f40\u0f62\u0f0b\u0f58\u0f0b\u0f54, \"rgyal dbang kar ma pa\") della tradizione Karma Kagy\u00fc, il quale, poco prima di morire, lasci\u00f2 uno scritto con le indicazioni della propria rinascita. \nGi\u00e0 nel XV secolo tutte le scuole buddhiste tibetane la utilizzarono per rintracciare i grandi maestri spirituali dei loro lignaggi.\nI pi\u00f9 noti \"sprul sku\" sono il Dalai Lama e il Panchen Lama della scuola Gelug e il Karmapa della scuola Karma Kagy\u00fc.\nSpesso gli \"sprul sku\" sono appellati con il termine \"rin po che\" (\u0f62\u0f72\u0f53\u0f0b\u0f54\u0f7c\u0f0b\u0f46\u0f7a, rinpoche, \"Quello prezioso\") ma con questo appellativo possono essere indicati anche degli abati o dei grandi maestri che non sono tuttavia considerati anche dei lama incarnati.\nApprofondimento.\nLa dottrina del \"sprul sku\" ha consentito al buddhismo tibetano di trasmettere con grande autorit\u00e0 le proprie tradizioni e i propri insegnamenti generando, nei secoli, circa tremila linee di \"incarnazioni\" di \"grandi maestri\", anche se va tenuto conto che un singolo maestro pu\u00f2 decidere di incarnarsi in pi\u00f9 successori, in questo caso spesso tre, dove ogni singola incarnazione rappresenta rispettivamente la \"mente\", il \"corpo\" o l'\"insegnamento\" del \"bla ma\" da poco deceduto. Vi sono pochi lignaggi \"sprul sku\" che riguardano anche delle donne, in questo caso considerate grandi praticanti o insegnanti del Dharma.\nLa tradizione identifica tre generi di differenti \"sprul sku\":\nNel caso di un \"skye ba\u2019i sprul sku\", quindi nell'aspetto di un \"bla ma\" incarnato, non di rado accade che il maestro precedente, anch'egli quindi uno \"sprul sku\", lasci delle indicazioni per poter riconoscere, dopo la sua dipartita, la sua rinascita in un nuovo corpo. Pochi anni dopo la morte di questi, i suoi pi\u00f9 stretti discepoli iniziano le ricerche che possono risultare impegnative e richiedere anche l'impiego della divinazione. \nQuando sono pi\u00f9 bambini ad essere considerati dei candidati possibili, vengono eseguite delle verifiche per mezzo, ad esempio, del riconoscimento di oggetti appartenuti al precedente \"sprul sku\". \nSuperate tutte le prove, il bambino lascer\u00e0 la famiglia di origine venendo accolto nello stesso monastero gi\u00e0 guidato dal suo predecessore. Attentamente educato e formato, quando il nuovo \"sprul sku\" manifester\u00e0 gli insegnamenti e la saggezza del predecessore, allora gli sar\u00e0 lasciata la guida dell'istituzione. \nI \"sprul sku\" cos\u00ec formati, e manifestati, possono lasciare l'abito monastico e sposarsi divenendo degli \"yogin\", in questo caso continueranno comunque a guidare il monastero."}
{"id": "1929848", "revid": "47169207", "url": "https://it.wikipedia.org/wiki?curid=1929848", "title": "Diagramma psicrometrico", "text": ""}
{"id": "1929851", "revid": "287204", "url": "https://it.wikipedia.org/wiki?curid=1929851", "title": "Episodi di Doctor Who (settima stagione)", "text": "Questa voce contiene l'elenco dei 25 episodi della settima stagione della serie TV Doctor Who, la prima interpretata da Jon Pertwee nel ruolo del Terzo Dottore. Nel cast della stagione figura anche Caroline John nel ruolo della compagna di viaggio del Dottore, Elizabeth \"Liz\" Shaw. Questi episodi, i primi della serie a essere realizzati e trasmessi a colori, nel Regno Unito sono andati in onda dal 3 gennaio al 20 giugno 1970 e sono invece del tutto inediti in Italia.\nCome per tutte le stagioni della serie classica, gli episodi vengono suddivisi in \"macrostorie\" (in inglese, \"serial\") con una propria continuit\u00e0 narrativa e un proprio titolo, qui indicato nella colonna \"Titolo serial\" della tabella.\nSpearhead from Space.\nTrama.\nIl Dottore, dopo la sua rigenerazione, forzata dai Signori del Tempo, viene esiliato sulla Terra. Giunto l\u00ec, barcolla fuori dal TARDIS e sviene, venendo trasportato in un ospedale vicino, dove la sua inusuale anatomia (il Dottore possiede tra l'altro due cuori) confonde i medici.\nNel frattempo, una pioggia di meteoriti investe la campagna inglese ed un bracconiere scopre, vicino al luogo dello schianto, un misterioso poliedro di materiale plastico. Per conto della UNIT, il Brigadiere Alistair Gordon Lethbridge-Stewart tenta di reclutare la dottoressa Elizabeth \"Liz\" Shaw per investigare sulla pioggia di meteoriti, ma \u00e8 ostacolato dallo scetticismo della donna riguardo a presunte invasioni aliene. Inoltre il Brigadiere viene coinvolto in un altro mistero: non lontano da dove \u00e8 avvenuta la pioggia di meteoriti un uomo, ricoverato in stato confusionale, afferma di essere il Dottore (che il Brigadiere ha incontrato l'ultima volta in \"The Invasion\"), nonostante non somigli affatto al Dottore che Lethbridge-Stewart conosceva.\nIl misterioso poliedro si rivela essere un potenziamento per l'entit\u00e0 aliena nota come \"Coscienza Nestene\", che, normalmente priva di un corpo fisico, ha una particolare affinit\u00e0 per la plastica, che dimostra creando gli Auton, manichini controllati da essa. Insediatasi in una fabbrica di manichini, la Coscienza trama per sostituire capi di stato ed altre figure chiave con perfette copie di plastica e manda gli Auton a recuperare il poliedro, consegnato dal bracconiere alla UNIT.\nIl Dottore, dopo essere sfuggito ad un tentativo di rapimento da parte degli Auton, ritrova il TARDIS e scopre che questo \u00e8 stato disabilitato dai Signori del Tempo, rendendolo cos\u00ec obbligato a rimanere sulla Terra. Riportato alla UNIT, riesce a convincere il Brigadiere della sua vera identit\u00e0, nonostante il suo \"cambio di aspetto\", ed insieme a Liz scopre il piano della Coscienza Nestene. Purtroppo \u00e8 troppo tardi e, per tutta la Gran Bretagna, gli Auton, che sembravano dei manichini, si attivano, iniziando ad uccidere le persone. Il Dottore, grazie ad un marchingegno da lui costruito, spera di riuscire a disattivarli.\nMentre la UNIT attacca battaglia con gli Auton al di fuori della fabbrica, sede della Coscienza Nestene, il Dottore e Liz riescono a penetrare al suo interno, trovando una creatura di plastica, simile ad una piovra, che la Coscienza ha creato con i potenziamenti come perfetta macchina da invasione. Mentre il Dottore la distrae, Liz usa l'apparecchio inventato da questo contro la creatura, \"uccidendo\" di fatto gli Auton, che tornano a far parte della coscienza collettiva da cui erano stati creati. \nIl Brigadiere, temendo che gli Auton possano ritornare, chiede al Dottore, impossibilitato a viaggiare, di unirsi alla UNIT. Questi accetta e prende Liz come sua assistente. \nDoctor Who and the Silurians.\nTrama.\nUn centro di ricerca sperimentale, costruito nelle grotte di Wenley Moor, sta subendo misteriosi cali di energia. La UNIT viene chiamata ad investigare ed il Dottore, Liz e il Brigadiere vengono inviati verso il complesso. Uno dei lavoratori del centro viene trovato morto, dilaniato da delle specie di artigli e quello che stava con lui rimane traumatizzato a tal punto da riuscire solo a disegnare sui muri della base orribili creature rettiliane. Sotto consiglio dell'ufficiale di sicurezza, che crede ci sia un sabotatore nel laboratorio, il Dottore indaga e viene attaccato nelle caverne da una creatura simile ad un dinosauro.\nAnalizzando il sangue della creatura, ottenuta durante la colluttazione, il Dottore vi nota diverse somiglianze con i alti rettili; nel frattempo, il Dottore scopre l'ufficiale di sicurezza morto, ucciso da una delle creature che tenevano prigioniera, mentre Liz viene rapita dalle creature. \nRiuniti, il Dottore e Liz incontrano i Siluriani, una razza di creature simili a rettili, che rivelano che la loro razza, quando vide la Luna avvicinarsi alla Terra, si ibern\u00f2 per sfuggire al disastro, ma a causa di un malfunzionamento vi rimase ibernata fino a quando la centrale non aveva iniziato la sua attivit\u00e0. I cali di energia erano dovuti al ripresa di attivit\u00e0 del meccanismo di ibernazione, che risucchiava energia dalla centrale.\nDopo aver sventato il piano dei Siluriani, che prevedeva di diffondere un virus che avrebbe spazzato via l'umanit\u00e0, il Dottore riesce ad ibernarli nuovamente, sperando di risvegliarli in futuro per trovare un compromesso tra le due razze. Purtroppo il Brigadiere riceve ordini differenti e la UNIT fa esplodere la base dei Siluriani.\nThe Ambassadors of Death.\nTrama.\nIl programma spaziale britannico assiste al lancio della sonda \"Recovery 7\", il cui obiettivo \u00e8 rintracciare la sonda \"Mars 7\", scomparsa con i suoi astronauti otto mesi prima. La \"Recovery 7\" tenta di comunicare con l'altra sonda, ma la comunicazione fallisce per via di una misteriosa interferenza. Il Dottore e Liz si recano al Centro Spaziale per indagare sull'interferenza, che credono trattarsi di un messaggio in codice di origine aliena, e scoprono un altro messaggio di risposta, proveniente dalla Terra, inviato da un magazzino poco distante. La UNIT irrompe nel magazzino ed ingaggia uno scontro a fuoco con i soldati del Generale Charles Carrington. La \"Recovery 7\", ritornata sulla Terra, viene presa in consegna dalla UNIT, ma le truppe di Carrington se ne impadroniscono grazie ad un'imboscata. Il Dottore riesce a rintracciare la sonda, solo per scoprire che \u00e8 vuota ed il suo equipaggio \u00e8 detenuto da qualche parte. Corrigton si giustifica col Dottore, spiegandogli che le sue azioni servono unicamente a tutelare la vita degli astronauti, contagiati da radiazioni aliene.\nNel frattempo, un criminale chiamato Reegan rapisce i tre astronauti, uccidendo gli scienziati ed i soldati che li controllavano. Il Dottore e Liz, esaminando la scena, scoprono un livello di radiazioni che il tessuto umano non potrebbe contenere senza distruggersi e quindi deducono che i veri astronauti della \"Recovery 7\" sono ancora in orbita e che quelli attuali sono in realt\u00e0 degli alieni. Reegan costruisce un meccanismo in grado di controllare i tre alieni e li invia a compiere una strage al Centro Spaziale, uccidendone il personale e rapendo Liz. Il Dottore per\u00f2 riesce a fuggire pilotando la \"Recovery 7\" e si aggancia ad un enorme stazione spaziale vicino Marte, dove trova i veri astronauti, che vengono detenuti l\u00ec. Un essere alieno si rivela al Dottore e spiega a quest'ultimo che i tre astronauti si trovano l\u00ec come pegno per il ritorno dei tre alieni, in realt\u00e0 degli ambasciatori; tale patto \u00e8 per\u00f2 stato rotto dal Generale Corrington, dopo che questo ha catturato gli ambasciatori. Per evitare lo scoppio di una guerra, il Dottore promette di risolvere l'incidente diplomatico e torna sulla Terra, dove viene narcotizzato e catturato da Reegan. Il criminale rivela il suo vero mandante, ovvero il Generale Corrington stesso. Quest'ultimo, ex-pilota della sonda \"Mars 7\", aveva sviluppato un odio verso gli alieni, dopo che durante una trattativa, il suo secondo era rimasto ucciso da questi. Infatti, col macchinario costruito da Reegan, il generale ha ordinato l'uccisione del personale del Centro per mettere in cattiva luce gli alieni e progetta di far confessare a questi in diretta mondiale i loro piani di conquista del mondo, ottenendo cos\u00ec un pretesto per scatenare una guerra contro di loro.\nGrazie all'intervento della UNIT e del Brigadiere, Corrington viene fermato ed arrestato assieme a Reegan, permettendo quindi agli ambasciatori di tornare nel loro pianeta, mentre i tre astronauti tornano sulla Terra.\nInferno.\nTrama.\n\"Inferno\" \u00e8 il nome dato al progetto in grado di penetrare la crosta terrestre per raccogliere il Gas Stahlman, un'ipotetica fonte di energia, pulita ed illimitata. L'esperimento, guidato dal professor Stahlman, ossessionato dal proprio progetto, e da Keith Gold, viene sovrinteso dalla UNIT. Anche il Dottore \u00e8 presente e convoglia l'energia in eccesso per tentare di riparare il TARDIS e porre termine al suo esilio, impostogli dai Signori del Tempo.\nL'esperimento subisce un'interruzione quando un lavoratore, venuto a contatto con una sostanza tossica, si trasforma in una creatura primordiale ed attacca il personale del progetto, infettando anche Stahlman. Nel frattempo il Dottore, armeggiando con la console del TARDIS, scompare davanti agli occhi di Liz e del Brigadiere, ritrovandosi in un universo parallelo. In questa realt\u00e0, la Gran Bretagna \u00e8 una repubblica sotto un regime fascista, la famiglia reale \u00e8 stata uccisa ed esiste il \"progetto Inferno\", seppur messo in atto qualche anno prima del previsto dal Direttore Stahlmann, controparte del professor Stahlman. Il Dottore viene creduto una spia e catturato dal \"Comandante di Brigata\" Lethbridge-Stewart, dalla \"Capo-Sezione\" Elizabeth Shaw e dal \"Vicecomandante di Plotone\" Benton, membri di una sorta di UNIT alternativa. \nDato che nella realt\u00e0 alternativa Keith Gold \u00e8 morto anni prima in un incidente, Stahlmann ha il completo controllo del progetto, che, essendo stato portato avanti in maniera ossessiva, inizia a causare terremoti e disastri. Stahlmann ed il resto dello staff si rivelano essere Primordi, creature umanoidi. Dopo essere stato salvato dal \"doppio\" di Liz Shaw, il Dottore approfitta dello scontro creatosi per tornare nel proprio universo, determinato a fermare \"Inferno\". Il Dottore riesce nel suo intento ed insieme alla UNIT ferma Stahlman, ormai trasformatosi in un Primordo. "}
{"id": "1929852", "revid": "125035817", "url": "https://it.wikipedia.org/wiki?curid=1929852", "title": "Agnese di Anhalt", "text": "Famiglia.\nIl padre di Agnese, il Duca Leopoldo era un figlio di Federico, Principe Ereditario di Anhalt-Dessau e della Langravina Amalia d'Assia-Homburg. Sua madre la Principessa Federica era la figlia del Principe Luigi Carlo di Prussia (fratello del Re Federico Guglielmo III di Prussia) e di sua moglie Federica di Meclemburgo-Strelitz.\nAgnese era una sorella maggiore di Federico I, Duca d'Anhalt e di Maria Anna, Principessa Federico Carlo di Prussia. Attraverso Maria Anna, Agnese era una zia di Elisabetta Anna, Granduchessa di Oldenburg e di Luisa Margherita, Duchessa di Connaught e Strathearn.\nMatrimonio.\nIl 28 aprile 1853, Agnese spos\u00f2Ernesto di Sassonia-Altenburg. Egli era figlio di Giorgio, Duca di Sassonia-Altenburg e Maria Luisa di Meclemburgo-Schwerin, e successe a suo padre come Duca di Sassonia-Altenburg in quello stesso anno. Ebbero due figli:\nPoich\u00e9 il loro unico figlio mor\u00ec da neonato, il ducato sarebbe stato ereditato dal loro cugino Ernesto alla morte di Ernesto I nel 1908.\nVita.\nAgnes era considerata una pittrice di talento.\nCome molte nobildonne dell'epoca, svilupp\u00f2 interesse per gli enti di beneficenza, in particolar modo verso nel campo dell'assistenza infermieristica e la cura delle truppe ferito nella guerra franco-prussiana.\nNel 1878 nel 25\u00ba anniversario di matrimonio della coppia, Ernesto diede a sua moglie la miniatura di recente creazione Cavaliere di Croce di Prima Classe dell'Ordine della Casata Ernestina di Sassonia, la cosiddetta \"Croce della Principessa\". In occasione della ricorrenza, fu fondato l'Ernst-Agnes-Stiftung (Fondazione di Ernesto-Agnese).\nAgnese mor\u00ec il 23 ottobre 1897, all'et\u00e0 di 73 anni. In the city of Altenburg, Agnesplatz is named after her. She is buried in the Herzogin-Agnes-Ged\u00e4chtniskirche (Duchess Agnes Memorial Church).\nAutrice.\nFu l'autrice di \"Ein Wort an Israel\" (\"Una parola ad Israele\") (Leipzig, 1893), un libro che trattava dell'antisemitismo e del cristianesimo in Germania. Il libro, pubblicato in tedesco nel 1893 in German con il titolo di \"Ein Wort an Israel \" as no. 37-38 delle serie accademiche \"Institutum Judaicum zu Leipzig. Schriften\", \u00e8 stato anche tradotto in italiano come \"Una parola ad Israele\"."}
{"id": "1929858", "revid": "380453", "url": "https://it.wikipedia.org/wiki?curid=1929858", "title": "Verein f\u00fcr Bewegungsspiele Friedrichshafen", "text": "Il Verein f\u00fcr Bewegungsspiele Friedrichshafen \u00e8 una societ\u00e0 pallavolistica maschile tedesca con sede a Friedrichshafen: milita nel campionato tedesco di 1. Bundesliga.\nStoria.\nSorto nel 1969, il club esord\u00ec in 1. Bundesliga nel 1981. Dopo la riunificazione tedesca e la nascita del campionato unico, il club balz\u00f2 ai vertici del torneo. Dal 1998 a oggi ha vinto dieci titoli su dodici, conquistando anche dieci Coppe di Germania.\nNel 2007 ha vinto il suo primo trofeo internazionale, la Champions League, superando in finale il Tours."}
{"id": "1929859", "revid": "284427", "url": "https://it.wikipedia.org/wiki?curid=1929859", "title": "Don Giuseppe Puglisi", "text": ""}
{"id": "1929860", "revid": "1086846", "url": "https://it.wikipedia.org/wiki?curid=1929860", "title": "Bologna Sezione Calcio 1928-1929", "text": "Questa voce raccoglie le informazioni riguardanti il Bologna Sezione Calcio nelle competizioni ufficiali della stagione 1928-1929.\nStagione.\nNella stagione 1928-1929, ultima di Divisione Nazionale a due gironi visto che dalla stagione successiva divenne Serie A, il Bologna ha vinto lo scudetto tricolore.\nHa prima vinto il girone B con 49 punti, otto in pi\u00f9 di Juventus e Brescia con 41 punti. Poi, nella finale scudetto, ha superato il Torino vincendo l'andata 3-1, perdendo il ritorno 0-1.\nVincendo lo spareggio 1-0, ha conquistato il titolo di campione d'Italia per la seconda volta."}
{"id": "1929867", "revid": "834", "url": "https://it.wikipedia.org/wiki?curid=1929867", "title": "Grave New World (album Discharge)", "text": ""}
{"id": "1929869", "revid": "365417", "url": "https://it.wikipedia.org/wiki?curid=1929869", "title": "Formule di Briggs", "text": "Le Formule di Briggs sono delle formule geometriche, ricavate da Henry Briggs, in grado di fornire i valori delle principali funzioni trigonometriche avendo a disposizione soltanto le misure dei 3 lati del triangolo.\nLe formule in realt\u00e0 forniscono i valori per il semi-angolo interno. Per ricavare le formule per sapere i valori trigonometrici relativi all'angolo intero basta applicare a queste le formule di duplicazione.\nDuplicazione delle formule di Briggs.\nUtilizzando la formula di duplicazione per il seno si ha:\nCome sappiamo dalla formula di Erone, la quantit\u00e0\nnon \u00e8 altro che l'area del triangolo di lati formula_3, formula_4 e formula_5. La relazione precedente pu\u00f2 essere allora interpretata anche come dimostrazione della formula di Erone, dal momento che si ha ovviamente: \nUtilizzando la formula di duplicazione per il coseno si ha:"}
{"id": "1929886", "revid": "767487", "url": "https://it.wikipedia.org/wiki?curid=1929886", "title": "Un ettaro di cielo", "text": "Un ettaro di cielo \u00e8 un film del 1958 diretto da Aglauco Casadio.\nTrama.\nSeverino Balestra, un ambulante che gira per le varie feste paesane del delta del Po vendendo cianfrusaglie, torna a Migliarino, dove vivono tre anziani che sbarcano il lunario con qualche lavoretto da barbiere, oppure pescando di frodo le anguille. L\u00ec vive anche Marina, la giovane che ha avuto con lui una relazione l'anno precedente e che adesso lavora nella locanda del paese.\nSeverino racconta ai tre ingenui vecchi storie inverosimili sulle grandi citt\u00e0 e sul progresso. Alla sera, dopo aver tentato inutilmente di passare la notte con Marina nella locanda, Severino si ferma dai tre anziani e qui propone loro un affare: la vendita di pezzi del cielo, che li far\u00e0 diventare ricchi perch\u00e9 potranno farsi pagare l'affitto dagli aerei che passano da l\u00ec. Naturalmente - dice loro - potranno usare la propriet\u00e0 solo da morti.\nI tre ingenui anziani accettano l'affare e gli danno 3 000 lire, tutti i loro risparmi, come anticipo. Poi decidono di uccidersi per poter approfittare subito del loro investimento e tentano di farlo nell'unico modo possibile in quella zona: annegandosi nelle paludi. Ma non hanno calcolato che molte zone sono state ormai bonificate e quando uno dei tre si getta in acqua, essa \u00e8 profonda solo pochi centimetri.\nSeverino, che non si era reso conto delle conseguenze del suo gesto, intanto \u00e8 restato in paese a fare le sue truffe. Incontra di nuovo Marina e questa volta la ragazza, che \u00e8 comunque attratta dalla cialtronesca simpatia di Severino, non lo respinge e si allontana con lui tra i canneti.\nQui Severino capisce i propositi dei tre anziani e disperato, credendo che davvero si stiano suicidando, si mette a cercarli nella palude. I tre intanto, dopo il fallito tuffo in acqua, si ubriacano, ma corrono davvero il rischio di annegare perch\u00e9 il vecchio barcone su cui vivono va verso il largo ed affonda. Vengono salvati dalla guardie, con cui per anni sono stati in conflitto per la pesca di frodo.\nAlla fine Severino, felice che non sia successo nulla, restituisce agli anziani il denaro che aveva avuto come anticipo di quell'\"ettaro di cielo\" che volevano comprare e se ne va perch\u00e9 la festa del paese \u00e8 finita. Marina parte assieme a lui.\nAmbientazione.\nLa pellicola \u00e8 ambientata nella zona del Delta del Po e Valli di Comacchio. Per la precisione le scene esterne sono girate sia in Provincia di Ferrara - Lido di Volano, Goro e Migliarino - che in Provincia di Ravenna, alla foce del fiume Reno..\nIncasso.\nIl film fu, dal punto di vista commerciale, un \"flop\": incass\u00f2 soltanto 67 milioni e mezzo. A seguito di ci\u00f2 il regista Aglauco Casadio, di cui \"Un ettaro di cielo\" era l'opera prima, non riusc\u00ec pi\u00f9 a dirigere nessuna'altra pellicola, se non, nel 1961, un film per ragazzi \"Cinque leoni, un soldo\", anche se si parl\u00f2 di una sua seconda regia, \"La Fiumara\", mai realizzata.\nAltre notizie.\nTra gli sceneggiatori della pellicola compare un giovane (26 anni) Elio Petri. Nei titoli di testa del film \u00e8 scritto che la sceneggiatura \u00e8 tratta da un fatto di cronaca e questa notizia \u00e8 ripresa anche nelle notizie di stampa, anche se non viene mai riferito di quale fatto si tratti. Tonino Guerra, oltre che sceneggiatore, svolge anche la funzione di aiuto regista. La lavorazione esterna del film fu realizzata principalmente nei mesi estivi, per evitare le giornate di nebbia, ma ci\u00f2 caus\u00f2 alla troupe notevoli problemi a causa della calura.\nQuando interpret\u00f2 \"Un ettaro di cielo\", Rosanna Schiaffino aveva soltanto 18 anni ed era sempre accompagnata sulle scene dalla madre. Nonostante la giovane et\u00e0 e l'interpretazione di soli due film prima di quello, aveva gi\u00e0 una certa notoriet\u00e0, ed una sua foto, scattata da Philip Hasmian, era apparsa sul prestigioso rotocalco americano \"Life\". Durante la lavorazione del film dichiar\u00f2:\u00abSono stanca di sentirmi dire che sono bella. Dopo questa mia interpretazione spero di mettere in evidenza anche un certo talento...\u00bb\nCritica e commenti.\nIl film ebbe una accoglienza di simpatia da parte della critica che vide nel regista un \u00e8mulo delle atmosfere felliniane. \u00abEsordio del romagnolo Casadio - scrive \"Il Morandini\" - ex critico d'arte e documentarista, sulla scia di Fellini. Non a caso per questa picaresca favola padana, appello ai diritti della fantasia, s'\u00e8 preso due suoi abituali collaboratori: Ennio Flaiano in sceneggiatura e il musicista Nino Rota. \u00c8 una bolla di sapone, che resiste, per\u00f2, intatta sino alla fine, senza un carico eccessivo di simboli, cio\u00e8 senza prendersi troppo sul serio. Al fianco di un Mastroianni in forma c'\u00e8 una Schiaffino cui si addice un versetto del Cantico dei cantici: \"soave e maestosa come Gerusalemme\"\u00bb.\n\u00abGustosa favoletta cinematografica - scrive \"La Stampa\" - dell'esordiente regista Casadio (...)Senza eccessive forzature ed abbellito dalla presenza di Rosanna Schiaffino, il film riesce abbastanza piacevole. Ottima la fotografia\u00bb.\nSu \"La notte\" scrive Morando Morandini:\u00abCasadio ha disegnato la figura di un picaresco protagonista, sempre in bilico tra realt\u00e0 e favola, senza mai perdere il senso della misura, evitando di caricare eccessivamente di simboli l'arabesco impalpabile del suo bozzetto...\u00bb\nMastroianni, dal canto suo, manifest\u00f2 una particolare simpatia per il film, di cui era il protagonista.\u00ab\u00c8 un film - dichiar\u00f2 - cui sono legato da affetto, come accade per i lavori che hanno avuto meno esito popolare (...) fu anche l'esordio, o quasi, di Tonino Guerra che poi \u00e8 diventato uno dei pi\u00f9 bravi sceneggiatori italiani. (...) Il film era una fiaba curiosa e mi piaceva moltissimo, era interessante, per\u00f2 forse poco credibile per il pubblico che \u00e8 abituato a cose molto pi\u00f9 tangibili, poco propenso a fatti fantastici\u00bb."}
{"id": "1929893", "revid": "767487", "url": "https://it.wikipedia.org/wiki?curid=1929893", "title": "Adrian Young", "text": "I suoi genitori sono due hippy. Inizia il suo approccio nel mondo della musica attraverso le sue prime influenze musicali, rappresentate dai Doors, Jimi Hendrix, Bob Marley e molti altri artisti rock e reggae. Ben presto per\u00f2 si avvicina al punk e soprattutto al potente suono dei Ramones. Prende a far parte dei No Doubt nel 1989, quando del gruppo facevano parte Eric Stefani, sua sorella Gwen e Tony Kanal. In particolare Adrian apprese dalla copertina di un demo venduto ai concerti della band che stavano cercando un nuovo batterista. Nell'occasione il giovane Adrian si present\u00f2 e dichiar\u00f2 che era gi\u00e0 affermato come batterista e che suonava da anni, invece era semplicemente un dilettante, ma nonostante tutto fu preso a far parte dei No Doubt. Insieme a lui venne preso anche il chitarrista Tom Dumont. Spesso, inoltre, accompagna e si esibisce in tour con gli amici e colleghi The Vandals."}
{"id": "1929901", "revid": "729019", "url": "https://it.wikipedia.org/wiki?curid=1929901", "title": "Yordanis Arencibia", "text": "Nel 1998 vinse una titolo mondiale nella categoria junior; l'anno successivo sal\u00ec sul terzo gradino del podio sia ai mondiali di Birmingham che ai Giochi panamericani. Mantenne il terzo posto mondiale nel 2001 e nel 2003, anno durante il quale ottiene la medaglia d'oro ai Giochi panamericani di Santo Domingo. Qualificatosi per i Giochi olimpici di Atene nel 2004 vinse la medaglia di bronzo. Sconfitto in semifinale dallo slovacco Jozef Krn\u00e1\u010d riusc\u00ec a raggiungere il terzo posto assieme al georgiano David Margoshvili. \nDopo un \u00e9chec lors ai mondiali del 2005, Arencibia si mise nuovamente in evidenza conseguendo il secondo posto ai mondiali del 2007 a Rio de Janeiro.\nAi Giochi olimpici di Pechino nel 2008 vinse nuovamente il bronzo, dopo essere stato sconfitto in semifinale dal campione olimpico in carica, il giapponese Masato Uchishiba."}
{"id": "1929907", "revid": "11497", "url": "https://it.wikipedia.org/wiki?curid=1929907", "title": "Dungeons and dragons", "text": ""}
{"id": "1929910", "revid": "228587", "url": "https://it.wikipedia.org/wiki?curid=1929910", "title": "Bounce", "text": ""}
{"id": "1929911", "revid": "1543377", "url": "https://it.wikipedia.org/wiki?curid=1929911", "title": "Cocktail d'amore (programma televisivo)", "text": "Cocktail d'amore \u00e8 stato un programma televisivo musicale che and\u00f2 in onda su Rai 2 per due stagioni dal 14 gennaio 2002 al 25 giugno 2003 in seconda serata.\nCaratteristiche.\nLa trasmissione era condotta da Amanda Lear, affiancata da Massimo Coppola e Enrico Silvestrin nella prima stagione, da Lillo &amp; Greg, Francesca Reggiani, Marcello Cesena e Max Giusti nella seconda.\nIl programma prendeva il nome dalla famosa canzone omonima di Stefania Rotolo (poi ricantata come sigla da Amanda Lear) ed era volto a presentare uno spaccato della musica pop e disco italiana e straniera tra la fine degli anni settanta ed i primi ottanta, presentando selezioni di filmati estratti dalle \"Teche Rai\" e interviste in studio ad alcuni dei protagonisti.\nLa trasmissione era divisa in due parti distinte: il programma vero e proprio in cui Amanda Lear ospitava ed intervistava i protagonisti musicali e televisivi in voga tra la fine degli anni settanta e gli anni ottanta ovvero gli anni della disco-music e della cosiddetta neotelevisione e tali interviste erano inframezzate da filmati dell'epoca; dall'altra una sit-com con Massimo Coppola ed Enrico Silvestrin che interpretavano due ragazzi spettatori della trasmissione stessa che commentavano in modo ironico i filmati ed i protagonisti di tale periodo; la stessa scenografia riprendeva questa divisione del programma: per met\u00e0 era un vero e proprio studio televisivo con tanto di pubblico dove si svolgevano le interviste della Lear, per l'altra era invece ricostruito l'appartamento in cui si svolgeva la sit-com con Coppola e Silvestrin. Nella seconda edizione tale sit-com non fu pi\u00f9 presente ed al posto di Coppola e Silvestrin arrivarono Lillo e Greg che fungevano da valletti della trasmissione.\nAll'interno della trasmissione erano presenti alcuni siparietti comici: le imitazioni di Francesca Reggiani (Sophia Loren, Donatella Versace e Patty Pravo), la parodia de \"L'ispettore Derrick\" con Max Giusti, Max Tortora, Marcello Cesena (quest'ultimo imitava anche la stilista Carla Fendi in dei siparietti comici con Francesca Reggiani, la quale presentava la Fendi come \"La regina della trasgressione degli anni ottanta\") e l'ex porno-star \u00c9va Henger e l'imitazione di Cristiano Malgioglio di Max Giusti.\nAltro inserto comico del programma era la rubrica \"La bottega degli orrori\" in cui venivano riproposti le canzoni ed i cantanti italiani pi\u00f9 improbabili e trash degli anni settanta ed ottanta attraverso vecchi filmati della Rai (vittima fissa di tale rubrica era Cristiano Malgioglio).\nGli autori del programma erano Salvo Guercio e Marco Giusti, con la collaborazione di Alberto Piccinini e Massimo Coppola (solo nella prima edizione).\nLa regia della trasmissione era affidata a David Emmer, figlio del regista cinematografico Luciano.\nDiffusione.\n\"Cocktail d'amore\" \u00e8 andata originariamente in onda per due stagioni su Rai 2: la prima ogni luned\u00ec dal 14 gennaio al 29 aprile del 2002 (15 puntate), la seconda ogni mercoled\u00ec dal 23 aprile al 25 giugno 2003 (10 puntate).\nNel 2008 la trasmissione \u00e8 stata replicata dal canale satellitare RaiSat Premium (sia in versione integrale, sia in versioni condensate da 10 minuti intitolate \"Cocktail d'amore Zip\")."}
{"id": "1929913", "revid": "1543377", "url": "https://it.wikipedia.org/wiki?curid=1929913", "title": "Farneta (Montefiorino)", "text": "Farneta (\"Farneeda\" in dialetto frignanese) \u00e8 una frazione di Montefiorino, cittadina dell'Appennino modenese, situata tra Gusciola (2\u00a0km) e Romanoro (8\u00a0km). Si trova ai piedi del monte Modino di Frassinoro, scendendo verso il torrente Dolo.\nGeografia fisica.\nIl paese \u00e8 diviso - secondo la cultura popolare - in quattro sotto-frazioni: \"I Boschi\", \"Il Monte\", \"Il Castello\" e \"La Chiesa\".\nStoria.\nDalle origini al XIX secolo.\nNata come borgo rurale, le informazioni remote sono scarsissime. Si sa che faceva inizialmente parte della \"Corte di Vitriola\", una delle corti che il 29 agosto 1071 Beatrice di Canossa, madre di Matilde, aveva fondato a Frassinoro come annessi del Monastero Benedettino. Quando Papa Gregorio VII consacr\u00f2 personalmente il primo abate, Benedetto, il monastero divenne una bad\u00eca, e Farneta entr\u00f2 a far parte anche della \"Comunanza dell'Abbadia\" cui venne stabilmente annessa per giuramento nel 1200, allorch\u00e9 il Comune di Modena chiese il rinnovo dei giuramenti ai gi\u00e0 membri della Abbad\u00eca.\nSuccessivamente fu ceduta alla famiglia dei Montecuccoli di Polignago. A causa di discordie dei signori, il marchese Nicol\u00f2 d'Este, l'11 giugno 1413 divise le loro giurisdizioni in modo che ad Albercuccio e Nicol\u00f2 furono assegnati Montefiorino, Vitriola, Rubbiano, Meschioro, Farneta, Gusciola, Massa, Casola, Susano, Sassolato, Polinago, Pianorso, Rancidoro e Mirasole. Questa divisione rimase inalterata fino al 1429.\nNel 1637, non pass\u00f2 sotto il dominio diretto degli Estensi. In tale periodo, fu concessa dal duca Francesco I in feudo al Conte Abate Scalabrini e al fratello Gio-Battista, consigliere ducale con il quale fond\u00f2 - nel paese - il \"Pio Monte\", una sorta di istituto di beneficenza.\nNel 1750 fu infeudata al conte Silvestro Ponticelli, nel 1764 a Carlo Cassoli e nel 1870 al conte Lorenzotti. Nel 1815 pass\u00f2 alla Podesteria di Montefiorino. Conosciuta nell'antichit\u00e0 per l'attivit\u00e0 dei \"magnani\" o \"ramieri\", artigiani dediti alla lavorazione del ferro o del rame.\nDal XX secolo a oggi.\nNonostante un periodo di attivit\u00e0 lavorativa legato alla costruzione della centrale idroelettrica di Farneta, per l'intera prima met\u00e0 del novecento, complice l'urbanizzazione e la diminuzione del lavoro nelle campagne, molti abitanti del paese emigrarono nelle citt\u00e0 del nord Italia e nei vicini capoluoghi di provincia (Milano, prima fra tutte, ma anche Modena) e nel nord Europa, in cerca di occupazione e per specializzarsi, contribuendo all'abbandono di alcuni abitati circostanti fra i quali Perbone. In questo modo, la popolazione di Farneta, che alla fine del 1800 ammontava a 450 abitanti e nel 1920 a 900 circa, scese a 214 abitanti nel 2014.\nDurante la seconda guerra mondiale, negli anni 1944-1945, le truppe alleate effettuavano lanci aerei per rifornire di armi e viveri le formazioni partigiane e la popolazione civile. Nel paese - infatti - si stabilirono provvisoriamente sia appartenenti alla cosiddetta Repubblica Partigiana di Montefiorino che esponenti delle cosiddette forze nazifasciste, con violenti scontri nei boschi circostanti. Nel dettaglio, il Castello di Farneta tra il dicembre 1944 e l'aprile 1945, fu utilizzato come sede dagli organismi direttivi della seconda Repubblica di Montefiorino (Comando della divisione Modena, CLN della montagna, Tribunale e comando della Polizia partigiana).\nDalla seconda met\u00e0 degli anni settanta fino al pieno degli anni ottanta, alcuni degli emigrati iniziarono a rientrare a Farneta, sia per reimpiantarvi attivit\u00e0 commerciali, sia per trascorrervi i periodi vacanzieri. In quel decennio, complice l'attivit\u00e0 del dirigente Mediaset Magnolia Carlo Bernasconi, la frazione raggiunse il massimo sviluppo: fu meta di personaggi (fra i quali Ezio Greggio, Renato Pozzetto, Umberto Tozzi, Enrico Beruschi, Marco Columbro, Marco Predolin, Walter Chiari, Cesare Cadeo e altri) provenienti dal mondo dello spettacolo di Milano che, riproponendo gli spettacoli di musica e cabaret delle reti di Silvio Berlusconi, allietavano le serate estive della borgata. \u00c8 stata da allora, fino agli anni duemila, anche sede di una scuola calcio del Milan, seguita inizialmente da Fabio Capello.\nMolto frequentata nelle stagioni estive e invernali degli anni ottanta, la presenza festiva \u00e8 andata poi scemando.\nLa maggiore attrattiva storica del luogo, oltre alla centrale idroelettrica, \u00e8 \"Il Castello\", trasformato in abitazioni private e visitabile solo dall'esterno. Sono ancora visibili i portali del seicento e le finestre zigrinate. All'interno dell'edificio, \u00e8 conservato un monumentale camino di epoca rinascimentale con un leone rampante e tre stelle, simbolo della famiglia Giannini, che vi risiedeva.\nL'acquedotto e la centrale idroelettrica.\nL'acqua proveniva dalle fonti di Vercedola, ed era chiamata \"le tre fontane\". Grazie a quelle sorgenti, Farneta fu uno dei primi paesi a dotarsi di un acquedotto privato, sovvenzionato da un cittadino, Leonildo Magnoni, a cavallo fra ottocento e novecento. Una targa, posta all'interno della Chiesa, ricorda l'evento, e allo stesso \u00e8 stata dedicata una strada privata del paese. Nella seconda met\u00e0 degli anni settanta, l'acqua \u00e8 stata ceduta in gestione a privati per il suo sfruttamento commerciale e il paese \u00e8 stato commutato all'acquedotto di Montefiorino. \nDa segnalare la presenza della centrale idroelettrica di Farneta, intitolata a \"Romeo Melli\"; costruita agli inizi del 1900 (dal 1924 al 1928), la sua architettura base \u00e8 stata preservata. Al proprio interno ospita un museo a tema, con i vecchi macchinari. La cosiddetta \"strada della centrale\" permette di salire a Farneta direttamente dal ponte sul fiume Dolo, a valle, evitando di passare per il centro del paese di Montefiorino. Durante la costruzione della centrale, la vecchia chiesa del 1860 sub\u00ec gravi crolli, sopravvivendo solo l'abside. Al suo posto, fu costruita l'attuale parrocchia, progettata dall'architetto Silvestri di Modena e dedicata a San Tommaso Apostolo.\nSport.\nLa frazione ospita uno stadio. Inoltre, Farneta \u00e8 stata - dagli anni ottanta fino alla met\u00e0 del secondo decennio degli anni duemila - una delle scuole estive calcio per il . In prossimit\u00e0 vi sono inoltre i centri sciistici quali il \"Piandelagotti\" e - sul versante toscano - l'\"Abetone\" e il \"Passo delle Radici\".\nNei pressi di Farneta si trova un lago artificiale di medie dimensioni, dedicato alla pesca sportiva, comune anche nei fiumi della zona.\nL'acqua minerale \"Tre Fontane\" ed altre risorse economiche.\nA Gusciola di Montefiorino fu installato, nel 1977, una stabilimento di imbottigliamento di acque minerali che raccoglieva quelle precedentemente confluite nell'acquedotto di Farneta. L'impresa, operata dalla San Daniele, fu autorizzata con decreto ministeriale 1657/1977 ed operava sotto i marchi \"Tre Fontane\", \"San Daniele\", e \"Fonte del Parco\". Dopo la liquidazione della San Daniele ed anni di abbandono, lo stabilimento venne ripristinato da Sorgente Xenia - azienda di Milano - e l'imbottigliamento sotto il solo marchio \"Tre Fontane\" riprese nel 2000. Anche se l'acqua era riconosciuta come minerale, nel 2002 la propriet\u00e0 chiese di modificare la raccolta in acqua di sorgente evitando in questo modo, ogni valutazione sul piano farmacologico, clinico e fisiologico e cessando l'imbottigliamento per convertirsi alla produzione di grandi contenitori (boccioni) per uffici. Nel 2005 venne ripresa la produzione anche del marchio \"Fonte del Parco\" sotto forma di boccioni per uffici Successivamente i marchi vennero mutati in San Daniele, Aqualife e Viva Acqua Service. Dopo una serie di difficolt\u00e0 l'azienda \u00e8 stata dichiarata fallita nel 2011, e lo stabilimento di via Lame definitivamente abbandonato. L'ultima analisi quale acqua minerale risale al 1997.\nAltre risorse - quali quelle casearie - sono state ugualmente dismesse, rimanendo presenti, oltre alla vendita al dettaglio, solo qualche realt\u00e0 legata al turismo stagionale. Quest'ultimo ha permesso a Farneta di mantenere alcuni servizi essenziali: poste, banca, un bar e qualche negozio, oltre ad attivit\u00e0 di produzione locale e ristorazione. \u00c8 presente anche un collegamento con autobus di linea extraurbano regolare."}
{"id": "1929916", "revid": "287204", "url": "https://it.wikipedia.org/wiki?curid=1929916", "title": "Colonna mobile in Calabria nell'anno 1852", "text": "Colonna mobile in Calabria (titolo originale: \"Colonne mobile en Calabre dans l'ann\u00e9e 1852, Tourn\u00e9e en Calabre en octobre 1852\") \u00e8 un diario di viaggio scritto e illustrato da Horace de Rilliet, chirurgo militare aggregato al \"13\u00ba Battaglione Cacciatori\" svizzero dell'esercito napoletano; il volume \u00e8 il resoconto di una spedizione militare avvenuta tra il 27 settembre e il 30 ottobre 1852 al seguito del re Ferdinando II in visita alle province calabresi.\nEdizioni.\nLa prima edizione apparve a Ginevra, probabilmente nel 1853, edito con tecnica litografica da Pilet e Cougnard, sotto forma di un diario in lingua francese, vergato a mano, corredato di 203 illustrazioni a penna dello stesso Rilliet. La prima edizione fu riprodotta col sistema elettro-meccanico dall'editore Gustavo Brenner di Cosenza nel 1960.\nLo stesso editore pubblic\u00f2 due anni dopo la prima traduzione in lingua italiana a cura di Elvio Buccieri. Una nuova edizione, corredata dai 203 disegni dell'autore, apparve nella traduzione di Agostino Formica per l'editore Jason di Reggio Calabria. Infine nel 2008 l'edizione illustrata, nella traduzione di Antonio Coltellaro, nella collana \"Viaggio in Calabria\" diretta da Vittorio Cappelli per la Rubbettino Editore di Soveria Mannelli.\nContenuto.\nNel diario dei trentaquattro giorni della spedizione, dalla partenza per mare da Napoli per Sapri il 27 settembre, al rientro a Napoli da Pizzo Calabro il 30 ottobre, Rilliet non si limita a descrivere i paesaggi e i costumi dei luoghi attraversati, ma ne riferisce gli avvenimenti storici, specialmente quelli a partire dal 1799, e ne osserva le relazioni sociali."}
{"id": "1929919", "revid": "767487", "url": "https://it.wikipedia.org/wiki?curid=1929919", "title": "Half Life (film)", "text": "Half Life \u00e8 un documentario del 1985 di Dennis O'Rourke, tratta dei test nucleari svolti dagli Stati Uniti sulle Isole Marshall e i loro effetti sulla popolazione indigena.\nTrama.\nI test nucleari vedono protagonista la prima bomba H che fa esplodere per sempre l'atollo di Bikini, quello da cui prende il nome il celeberrimo costume. Lo studio del fallout radioattivo implica l'uccisione di moltissime persone abitanti le isole limitrofe, il test volutamente o involontariamente si trasforma in tragedia quando i generali danno il via all'esperimento di deflagrazione nonostante i venti soffino proprio in direzione delle isole abitate.\nUn errore imperdonabile o un cinico esperimento sull'uomo? Sta di fatto che in modo del tutto prevedibile la nube radioattiva scatenata dalla bomba, piomba sulla popolazione civile del tutto ignara uccidendo donne uomini e bambini e segnando per sempre i sopravvissuti e le generazioni future, tutte nate deformi o menomate con prospettiva di vita brevissima.\nUno dei momenti pi\u00f9 toccanti \u00e8 quando una donna racconta che, avendo visto la neve solo in cartolina, quando vide una coltre bianca ricoprire palme e terra, credette fosse la neve: in realt\u00e0 era il corallo polverizzato dell'atollo di Bikini il quale, impregnato di radiazioni, si posava come neve tiepida su ogni cosa contaminando tutto e tutti."}
{"id": "1929924", "revid": "124123", "url": "https://it.wikipedia.org/wiki?curid=1929924", "title": "William Pepperell Montague", "text": "Biografia.\nMontague e il neorealismo.\nNel 1912 Montague contribu\u00ec alla stesura dell'opera \"Il nuovo realismo\", assieme ad altri cinque filosofi americani.\nIl loro intento comune, era quello di contrastare i concetti dell'idealismo sin dalla fondamenta, contestando il principio secondo cui le cose sussistono solamente in relazione al soggetto che le pensa, e quindi la loro realt\u00e0 si spiega nella conoscenza e nella percezione. Inoltre la relazione conoscitiva non modifica gli oggetti dell'indagine.\nMontague e i suoi colleghi, partendo da queste basi concettuali contestarono il rapporto dualistico tra soggetto e oggetto, affermando che questi ultimi sono due elementi compositi formati dalle stesse entit\u00e0.\nGnoseologia.\nMontague si sofferm\u00f2 sul rapporto fra gli oggetti studiati e la loro presunta dipendenza con il soggetto conoscente.\nIl suo modello di indagine del mondo prevede sei metodi diversi, tra i quali la spiritualit\u00e0, che si occupa delle verit\u00e0 e dei valori ultimi; l'empirismo, da applicarsi ai fatti; lo scetticismo, necessario per dimostrare la mancata perfezione delle conoscenze umane.\nIl pensiero di Montague si \u00e8 focalizzato sull'oggetto dell'indagine e sulle tre metodologie possibili di spiegazione: il soggettivismo, l'oggettivismo e il dualismo. Montague rilever\u00e0 vizi e pregi di ognuna di queste tre posizioni, arrivando alla conclusione che solo il realismo le racchiude, le reinterpreta e le salda."}
{"id": "1929937", "revid": "401052", "url": "https://it.wikipedia.org/wiki?curid=1929937", "title": "Gro\u00df Kreutz", "text": "Gro\u00df Kreutz (ufficialmente \"Gro\u00df Kreutz (Havel)\") \u00e8 un comune del Brandeburgo, in Germania.\nAppartiene al circondario (\"Landkreis\") di Potsdam-Mittelmark (targa PM).\nStoria.\nNel 2003 il comune di Gro\u00df Kreutz venne fuso con i comuni di Bochow, Deetz, G\u00f6tz, Jeserig, Krielow, Schenkenberg e Schmergow, formando il nuovo comune di Gro\u00df Kreutz/Emster.\nIn seguito il nome del comune venne mutato in Gro\u00df Kreutz (Havel).\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nGeografia antropica.\nIl territorio comunale \u00e8 suddiviso nelle seguenti frazioni (\"Ortsteil\"):"}
{"id": "1929944", "revid": "1305772", "url": "https://it.wikipedia.org/wiki?curid=1929944", "title": "Half Life", "text": ""}
{"id": "1929947", "revid": "486946", "url": "https://it.wikipedia.org/wiki?curid=1929947", "title": "Presidente della Repubblica di Georgia", "text": ""}
{"id": "1929953", "revid": "97701", "url": "https://it.wikipedia.org/wiki?curid=1929953", "title": "Obeid Zakani", "text": ""}
{"id": "1929954", "revid": "113895743", "url": "https://it.wikipedia.org/wiki?curid=1929954", "title": "Bochow", "text": ""}
{"id": "1929956", "revid": "486946", "url": "https://it.wikipedia.org/wiki?curid=1929956", "title": "IE 7", "text": ""}
{"id": "1929957", "revid": "92723", "url": "https://it.wikipedia.org/wiki?curid=1929957", "title": "Ljudvig Alekseevi\u010d \u010cibirov", "text": "\u010cibirov \u00e8 stato Presidente del Parlamento e in seguito, dopo le prime elezioni presidenziali, \u00e8 divenuto Presidente dell'Ossezia del Sud, una repubblica de facto indipendente (anche se non internazionalmente riconosciuta) all'interno della Georgia. Nato nel 1932, \u010cibirov \u00e8 un ex membro del Parlamento dell'Ossezia del Sud; prima delle elezioni del 1996, dal 1993 ricopriva la carica di Capo di Stato dell'Ossezia del Sud. Quando fu abolita la carica di Presidente del Parlamento in favore di quella di presidente, \u010cibirov divenne il primo a detenere tale titolo.\nAlle elezioni del 1996 ricevette il 65% dei voti, mentre l'ex Primo Ministro Vladislav Gabaraev, che chiedeva la secessione dell'Ossezia del Sud dalla Georgia e la sua unificazione con l'Ossezia del Nord (parte della Russia), ottenne circa il 20% dei voti. Il Presidente georgiano Eduard \u0160evardnadze condann\u00f2 le elezioni, definendole illegali.\nAlle successive elezioni del 2001, il sessantanovenne \u010cibirov ricevette meno del 20% dei voti, mentre Stanislav Kochiev giunse secondo con il 25% dei voti e il trentottenne \u0116duard Kokojty ottenne pi\u00f9 del 48% dei voti."}
{"id": "1929959", "revid": "767487", "url": "https://it.wikipedia.org/wiki?curid=1929959", "title": "Tom Dumont", "text": "Tom Dumont \u00e8 il chitarrista della rock band californiana No Doubt, di cui \u00e8 membro dal 1988, ed \u00e8 il produttore dell'album \"Songs We Sing\" di Matt Costa.\nBiografia.\nNasce a Los Angeles, negli Stati Uniti d'America, nel 1968. Da piccolo si avvicina subito al mondo della musica e in particolare ascolta i Beatles, ma praticamente subito dopo incominci\u00f2 ad accostarsi ad alcune band heavy metal quali i Kiss e i Judas Priest. All'et\u00e0 di circa 16 anni forma gi\u00e0 un gruppo heavy metal, composto da lui e da sua sorella e chiamato Rising. Fino al 1989 Tom continua a suonare in alcuni gruppi metal del suo quartiere, in piccoli club e davanti a pochissime persone, rappresentate quasi esclusivamente da parenti e amici. Nello stesso anno per\u00f2 avviene una svolta che si riveler\u00e0 clamorosa per la sua carriera; infatti viene preso come chitarrista per la rock band No Doubt che, a quel tempo, era composta da Eric Stefani, sua sorella Gwen e da Tony Kanal. Tom voleva lasciare il metal e l'occasione di inserirsi nei No Doubt fu colta al volo. Insieme a lui venne preso anche il batterista Adrian Young.\nNel 2005 \u00e8 impegnato come produttore dell'album di debutto del cantante folk Matt Costa, intitolato \"Songs We Sing\".\n\u00c8 sposato con Mieke e ha tre figli: Ace Joseph (nato nel 2006), Rio Atticus (2008) e Koa Thomas (2011).\nTalvolta si dedica anche ad un'altra sua grande passione oltre la musica, che \u00e8 il surf, infatti ama ritornare in California proprio per questo motivo."}
{"id": "1929960", "revid": "113895775", "url": "https://it.wikipedia.org/wiki?curid=1929960", "title": "G\u00f6tz", "text": " "}
{"id": "1929961", "revid": "113895796", "url": "https://it.wikipedia.org/wiki?curid=1929961", "title": "Jeserig", "text": ""}
{"id": "1929963", "revid": "113894401", "url": "https://it.wikipedia.org/wiki?curid=1929963", "title": "Krielow", "text": "Krielow \u00e8 una frazione (\"Ortsteil\") del comune tedesco di Gro\u00df Kreutz (Havel), nel \"Land\" del Brandeburgo.\nStoria.\nNel 2003 il comune di Krielow venne soppresso e aggregato al comune di Gro\u00df Kreutz (Havel).\nAmministrazione.\nLa frazione di Krielow \u00e8 rappresentata da un consiglio di frazione (\"Ortsbeirat\") di 3 membri."}
{"id": "1929965", "revid": "765341", "url": "https://it.wikipedia.org/wiki?curid=1929965", "title": "Pe Ell", "text": "Pe Ell \u00e8 uno dei personaggi dell'opera \"Il druido di Shannara\", secondo libro della tetralogia fantasy degli \"Eredi di Shannara\" scritta da Terry Brooks.\nStoria.\nPe Ell \u00e8 un assassino professionista che ha trovato, quasi per caso, un pugnale magico in grado di uccidere silenziosamente e con un solo colpo qualsiasi creatura vivente. L'uso di quest'arma, unito alle sue abilit\u00e0 elusive, lo ha reso l'assassino pi\u00f9 efficiente e micidiale delle Quattro Terre. La consapevolezza della sua potenza lo ha portato a cercare vittime sempre pi\u00f9 importanti o difficili da raggiungere, fino a trovare nel compito di uccidere Viridiana la massima espressione del suo sadismo.\nPurtroppo per lui, non aveva previsto il forte ascendente di Viridiana, e cos\u00ec si trova ad aiutarla nella sua ricerca del Re della Pietra, insieme all'erede di Shannara Walker Boh e a Morgan Leah, che diffidano di lui dal primo istante.\nDopo la distruzione di Uhl Belk, Pe Ell sente che \u00e8 il momento di uccidere Viridiana, ma accade qualcosa di strano: si accorge che Viridiana gli sta ordinando di ucciderla, e perci\u00f2 il suo libero arbitrio, in contrasto col fortissimo desiderio di annientare quella splendida creatura, si rifiuta di obbedire a quest'ordine. Viridiana si getta sul suo pugnale magico, dissolvendosi, e Pe Ell fugge in preda ad allucinazioni.\nSuccessivamente, il suo cadavere viene ritrovato intatto dagli altri compagni di viaggio nella buca delle ossa. La causa del suo decesso viene attribuita al \"guardiano di Eldwist\"."}
{"id": "1929968", "revid": "767487", "url": "https://it.wikipedia.org/wiki?curid=1929968", "title": "Schmergow", "text": "Schmergow \u00e8 una frazione (\"Ortsteil\") del comune tedesco di Gro\u00df Kreutz (Havel), nel \"Land\" del Brandeburgo.\nStoria.\nNel 2003 il comune di Schmergow venne soppresso e aggregato al comune di Gro\u00df Kreutz (Havel).\nAmministrazione.\nLa frazione di Schmergow \u00e8 rappresentata da un consiglio di frazione (\"Ortsbeirat\") di 3 membri."}
{"id": "1929973", "revid": "97701", "url": "https://it.wikipedia.org/wiki?curid=1929973", "title": "Ubayd Zakoni", "text": ""}
{"id": "1929974", "revid": "125733414", "url": "https://it.wikipedia.org/wiki?curid=1929974", "title": "Personaggi di Candy Candy", "text": "Elenco dei personaggi dell'anime \"Candy Candy\", per categoria e ordine di apparizione (tra parentesi il nome originale)"}
{"id": "1929975", "revid": "76963", "url": "https://it.wikipedia.org/wiki?curid=1929975", "title": "Dennis O'Rourke", "text": ""}
{"id": "1929983", "revid": "124764509", "url": "https://it.wikipedia.org/wiki?curid=1929983", "title": "Obelo", "text": "L'obelo ( ), indicato col segno \u00f7, \u00e8 un simbolo costituito da una breve linea orizzontale con un punto sopra e sotto. \u00c8 usato prevalentemente per rappresentare l'operazione di divisione, soprattutto nella lingua inglese. In Italia \u00e8 talvolta impiegato per indicare un intervallo, per esempio \"3 \u00f7 7\" significa \"da 3 a 7\".\nNel Medioevo il simbolo fu rappresentato con una lineetta orizzontale e un punto sopra di essa. \nIl nome \"obelo\" \u00e8 talvolta utilizzato per indicare l'obelisco (\u2020).\nObelismo.\nDa un punto di vista paleografico, l'obelo \u00e8 anche quel simbolo, in forma di lineetta orizzontale (), che i grammatici alessandrini, nell'edizione critica di un testo, utilizzavano nei \"marginalia\" per indicare l'atetesi di quei passi che si consideravano spuri. Un esempio ne \u00e8 l'uso di Aristarco nei confronti dei manoscritti di Omero ritenuti falsi o corrotti.\nTale pratica fa parte delle tecniche di \"obelismo\", ossia la pratica di annotare manoscritti con segni indicati a margine. Infatti nella redazione di manoscritti, oltre agli obeli, gli editori greci utilizzavano altri simboli \nNei computer.\n\u00c8 il carattere ASCII numero 247, e su Windows si pu\u00f2 scrivere con la combinazione da tastiera \"Alt+246\" (Alt sinistro e numeri del tastierino numerico). \nIn LaTeX, l'obelo si ottiene con \\div.\nNella raccolta Unicode, l'obelo \u00e8 definito come \"segno di divisione\" e corrisponde al simbolo U+00F7.\nIn HTML, si pu\u00f2 codificare come &amp;divide; o &amp;#xF7; in HTML 3.2, o come &amp;#247;."}
{"id": "1929985", "revid": "61051", "url": "https://it.wikipedia.org/wiki?curid=1929985", "title": "Johanna Almgren", "text": "Carriera.\nCalciatrice.\nClub.\nDi ruolo centrocampista, dopo aver esordito nella squadra della sua citt\u00e0 (Bor\u00e5s GIF), dove ha militato fino al 2002, ha giocato nel Byttorps IF (2002-03) e nel B\u00e4linge IF (2004). \u00c8 quindi passata al Kopparbergs/G\u00f6teborg, dove ha militato fino al ritiro nel 2014, cui \u00e8 stata costretta a seguito della sesta operazione chirurgica al ginocchio in carriera.\nNazionale.\nFa parte del giro della nazionale dal 2005 (esordio il 24 settembre nella vittoria per 6-0 contro la Bielorussia). Con la maglia della nazionale ha partecipato alle Olimpiadi di Pechino 2008.\nAlle Olimpiadi del 2008, alle quali ha partecipato con la nazionale svedese, Johanna ricevette ammirazioni particolari da parte del calciatore brasiliano Ronaldinho, che per\u00f2 respinse.\nAllenatrice.\nPoco dopo il suo ritiro dal calcio giocato \u00e8 stata nominata allenatrice del , squadra neopromossa nella seconda serie svedese, l'Elitettan, incarico che ha mantenuto per due stagioni portando la squadra dal 10\u00ba posto del 2015 al 5\u00ba del 2016.\nNel 2017 le viene affidata la direzione tecnica delle giovanili del , incarico che ricopre fino al 2019."}
{"id": "1929993", "revid": "130040", "url": "https://it.wikipedia.org/wiki?curid=1929993", "title": "Bernardo di Settimania", "text": ""}
{"id": "1929998", "revid": "729019", "url": "https://it.wikipedia.org/wiki?curid=1929998", "title": "Sonnambulismo", "text": "Il sonnambulismo \u00e8 un disturbo del sonno caratterizzato da attivit\u00e0 motorie semplici o complesse, spesso finalizzate, di tipo automatico e coperti da amnesia (raramente se ne ha un ricordo onirico). \nNel DSM-5 \u00e8 codificata come parasonnia non-REM.\nIncidenza ed eziologia.\nLa fascia di et\u00e0 compresa tra 7 e 14 anni \u00e8 quella maggiormente colpita (quasi un bambino su tre) e l'incidenza tende a scomparire dopo l'adolescenza. Nel caso il disturbo insorga in un adulto gli specialisti associano il sonnambulismo ad aspetti neurotici, psicotici o nevrotici (isterismo). Il sonnambulismo avviene nella fase tre o quattro del sonno non Rem e quindi i casi di sonnambulismo si verificano nelle prime due, tre ore del sonno senza sogni. Raramente la durata dei movimenti supera i cinque minuti.\nSi tratta di un disturbo spesso familiare, con un'anamnesi positiva nell'80% dei casi, con parente di primo grado affetto da sonnambulismo nel 10-20% dei casi\nI sonnambuli possono arrivare a uscire dal letto mentre stanno ancora dormendo, e camminare, uscire di casa, mantenendosi in stato di incoscienza. Sulle cause le opinioni sono discordanti, anche se tecnicamente vi \u00e8 una ipereccitabilit\u00e0 della corteccia cerebrale che da un lato impedisce il sonno profondo e dall'altro mantiene attivi i meccanismi di veglia e di sonno. Studi pi\u00f9 recenti hanno individuato la causa del sonnambulismo in una alterazione genetica del cromosoma 20. Il gene responsabile, tuttavia, non \u00e8 stato ancora identificato.\nNei bambini invece, le spiegazioni sembrano di natura psicologica e appaiono legate al tentativo di elaborare le tensioni tipiche della loro et\u00e0. Non essendo una malattia, ma solo un disturbo, pu\u00f2 essere curato con farmaci specifici e grazie a sedute psicologiche \u00e8 possibile risalire alle possibili cause. \nArte.\nIl tema del sonnambulismo \u00e8 stato trattato in alcune opere liriche, tra cui \"La sonnambula\" di Vincenzo Bellini (1831) e nella canzone napoletana \"'A sunnambula\" di Gigi Pisano ed Eduardo Alfieri (1957). Lo stesso tema fu ripreso anche nel 2009 dalla cantante Valentina Giovagnini quando interpret\u00f2 la canzone \"Sonnambula\" scritta e composta da Ivana Gatti e Gianni Maroccolo. \"Sonnambulismo\" \u00e8 il titolo di una canzone di Enrico Ruggeri portata al successo dal gruppo musicale dei Canton al festival di Sanremo del 1984.\nIl tema del sonnambulismo \u00e8 alla base del racconto \"La donna e il paesaggio\" dello scrittore austriaco Stefan Zweig (1922), influenzato dalle teorie psicanalitiche di Freud."}
{"id": "1929999", "revid": "401052", "url": "https://it.wikipedia.org/wiki?curid=1929999", "title": "Kloster Lehnin", "text": "Kloster Lehnin \u00e8 un comune del Brandeburgo, in Germania.\nAppartiene al circondario (\"Landkreis\") di Potsdam-Mittelmark (targa PM).\nIl nome del comune deriva dall'Abbazia Lehnin (Kloster Lehnin in tedesco), situata nel territorio comunale.\nStoria.\nNel 2003 venne aggregato al comune di Kloster Lehnin il comune di Trechwitz.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nIl territorio comunale si divide in 14 zone (\"Ortsteil\"):"}
{"id": "1930000", "revid": "110157", "url": "https://it.wikipedia.org/wiki?curid=1930000", "title": "Damsdorf", "text": "Damsdorf \u00e8 un comune di 232 abitanti dello Schleswig-Holstein, in Germania.\nAppartiene al circondario (\"Kreis\") di Segeberg (targa SE) ed \u00e8 parte della comunit\u00e0 amministrativa (\"Amt\") di Bornh\u00f6ved."}
{"id": "1930004", "revid": "149727", "url": "https://it.wikipedia.org/wiki?curid=1930004", "title": "Emstal", "text": ""}
{"id": "1930005", "revid": "149727", "url": "https://it.wikipedia.org/wiki?curid=1930005", "title": "Grebs", "text": ""}
{"id": "1930006", "revid": "149727", "url": "https://it.wikipedia.org/wiki?curid=1930006", "title": "G\u00f6hlsdorf", "text": ""}
{"id": "1930007", "revid": "149727", "url": "https://it.wikipedia.org/wiki?curid=1930007", "title": "Krahne", "text": ""}
{"id": "1930008", "revid": "149727", "url": "https://it.wikipedia.org/wiki?curid=1930008", "title": "Lehnin", "text": ""}
{"id": "1930010", "revid": "149727", "url": "https://it.wikipedia.org/wiki?curid=1930010", "title": "Michelsdorf", "text": ""}
{"id": "1930012", "revid": "149727", "url": "https://it.wikipedia.org/wiki?curid=1930012", "title": "Nahmitz", "text": ""}
{"id": "1930013", "revid": "287204", "url": "https://it.wikipedia.org/wiki?curid=1930013", "title": "Ivar Ragnarsson", "text": ""}
{"id": "1930014", "revid": "149727", "url": "https://it.wikipedia.org/wiki?curid=1930014", "title": "Netzen", "text": ""}
{"id": "1930016", "revid": "149727", "url": "https://it.wikipedia.org/wiki?curid=1930016", "title": "Pr\u00fctzke", "text": ""}
{"id": "1930017", "revid": "149727", "url": "https://it.wikipedia.org/wiki?curid=1930017", "title": "Reckahn", "text": ""}
{"id": "1930024", "revid": "1305772", "url": "https://it.wikipedia.org/wiki?curid=1930024", "title": "Crush", "text": ""}
{"id": "1930028", "revid": "123476249", "url": "https://it.wikipedia.org/wiki?curid=1930028", "title": "Girolamo Tripodi", "text": "Girolamo Tripodi, familiarmente conosciuto con il diminutivo \"Mommo\". Ha un lungo passato da bracciante agricolo e la storia della sua militanza politica nasce proprio dalle lotte sociali intraprese dalle masse contadine meridionali alla fine della seconda guerra mondiale. Si \u00e8 iscritto al Partito Comunista Italiano nel 1950. Tripodi diventa sindacalista della Federbraccianti-CGIL.\nVicesegretario della Federbraccianti CGIL di Reggio Calabria nel 1960 e Segretario dal 1963 al 1969. Componente della Segreteria confederale della CGIL di Reggio Calabria dal 1965 al 1969 e del Comitato centrale della Federbraccianti. Componente del Comitato Direttivo della sezione del PCI di Polistena e Segretario dal 1956 al 1960. Dal 1960 componente del Comitato Federale e del Comitato Direttivo della Federazione provinciale reggina del PCI. Fu protagonista delle storiche lotte delle gelsominaie della fascia jonica reggina e delle raccoglitrici di ulivo della piana di Gioia Tauro. Ha fatto parte del Comitato regionale del PCI dal 1967. Vicepresidente della Commissione regionale di controllo del PCI calabrese. \u00c8 stato tra i fondatori, nel febbraio del 1991, del Partito della Rifondazione Comunista e, nell'ottobre del 1998, del Partito dei Comunisti Italiani. Parlamentare della Repubblica per cinque legislature e Sindaco di Polistena per circa trentuno anni.\nCariche locali.\nNel 1956 entra nel Consiglio Comunale di Polistena, cittadina di oltre 12.000 abitanti della provincia di Reggio Calabria, nei banchi dell'opposizione dove viene confermato nel 1960, nel 1964 e nel 1965 dopo il commissariamento del comune. Nel 1970 cambia il colore politico dell'amministrazione e Tripodi, capolista del PCI e parlamentare in carica, diventa sindaco, una carica che manterr\u00e0 ininterrottamente per oltre vent'anni una prima volta (venendo rieletto nel 1975, nel 1980 e nel 1985) e poi per altri dieci anni fino al 2005. Nel 1990 vince nuovamente e largamente le elezioni comunali che vengono per\u00f2 annullate dal Consiglio di Stato che decide la loro ripetizione nell'autunno del 1991, con l'esclusione della lista del PCI. Nelle successive comunali del 1995, svolte con il nuovo sistema che prevede l'elezione diretta del sindaco, Girolamo Tripodi \u00e8 di nuovo eletto plebiscitariamente sindaco di Polistena e ulteriormente riconfermato nelle elezioni comunali del 2000, ricoprendo, cos\u00ec, la carica di Sindaco per oltre 31 anni, fino al 2005.\nNelle elezioni amministrative del dicembre 1992 \u00e8 eletto consigliere comunale di Reggio Calabria, dove assume l'incarico di capogruppo del PRC. Ha fatto parte degli organismi regionali e nazionali dell'ANCI, dell'AICCRE e della Lega delle Autonomie Locali. \u00c8 stato, per lungo tempo, Amministratore e Vicepresidente del Consorzio ASI per lo sviluppo industriale della provincia di Reggio Calabria. Successivamente componente del Consiglio d'Amministrazione della societ\u00e0 consortile Mediterranea Sviluppo e della Iame, dove \u00e8 stato Vicepresidente del Consiglio d'Amministrazione.\nIl comitato contro la centrale di Gioia Tauro.\nNegli anni ottanta costitu\u00ec e presiedette il Comitato dei Sindaci contro la costruzione di una centrale a carbone a Gioia Tauro finch\u00e9 il Governo, cedendo al grande movimento di lotta popolare di amministrazioni locali, associazioni ambientaliste e popolazione, decise definitivamente di non costruire la centrale in quel sito. Sull'onda di questo successo nel 1987 Girolamo Tripodi fu candidato dal Pci al Senato nel collegio di Palmi, fino ad allora perdente per il PCI, e fu eletto con un grande successo personale che fece fare al PCI un balzo elettorale nel collegio che fu il secondo del PCI in Calabria.\nLa lotta contro la 'ndrangheta.\nGirolamo Tripodi fu sempre in prima linea, sia da parlamentare che da sindaco, nella lotta contro la 'ndrangheta: non si contano le manifestazioni e le iniziative per la sensibilizzazione delle coscienze civili che avevano in Polistena l'epicentro calabrese della battaglia contro le cosche mafiose. Si ricorda ancora la sua testimonianza nel cosiddetto \u00abProcesso ai Sessanta\u00bb (De Stefano+59), un'inchiesta che nel 1978 fece luce sulle cosche che dominavano a Reggio Calabria e che rappresent\u00f2 il primo maxiprocesso in Italia per associazione per delinquere di tipo mafioso, considerato talmente innovativo tanto da essere preso in considerazione nella successiva istituzione del 416 bis. La testimonianza di Tripodi in quel processo, nella sua qualit\u00e0 di Sindaco di Polistena, rimane una pietra miliare nell'impegno e nella lotta contro la 'ndrangheta.\nContestualmente, in Parlamento sono scritte pagine memorabili ed atti legislativi che hanno contribuito concretamente a far uscire dalla grave sottovalutazione il fenomeno della 'ndrangheta calabrese. Numerose furono le minacce ed intimidazioni subite da Tripodi e per lunghi anni fu costretto a vivere, insieme alla sua famiglia, sotto protezione e con la scorta.\nCariche nazionali.\nAlle elezioni politiche italiane del 1968 entr\u00f2 alla Camera dei deputati, con 21.654 voti di preferenza, e venne confermato Deputato anche nelle seguenti consultazioni del 1972, con 35.734 preferenze personali.\nNel 1976, trascorse due legislature, non venne pi\u00f9 ricandidato.\nNel 1987 torn\u00f2 in Parlamento con il PCI conquistando un seggio al Senato nel Collegio di Palmi. Dopo la svolta della Bolognina fu tra i fondatori di Rifondazione Comunista e fu uno degli 11 senatori che nel febbraio del 1991 costituirono il gruppo senatoriale di Rifondazione Comunista.\nIn quella stessa legislatura fu eletto Segretario della Commissione Antimafia presieduta dal senatore Gerardo Chiaromonte.\nAlle politiche del 1992 fu eletto sia alla Camera dei Deputati (capolista di Rifondazione Comunista in Calabria) che al Senato della Repubblica (collegio di Palmi) e opt\u00f2 per il seggio alla Camera. Anche in questa legislatura fu eletto Segretario della Commissione Antimafia guidata da Luciano Violante.\nNelle successive elezioni, nel 1994, venne rieletto al Senato della Repubblica nel collegio di Locri-Palmi, che vinse con il raggruppamento dei Progressisti. Ancora una volta fece parte della Commissione Antimafia. Il 21 aprile 1994 fu eletto, dall'aula di Palazzo Madama, Questore anziano del Senato della Repubblica.\nAl termine della legislatura decise di non ricandidarsi poich\u00e9 nel 1995 il figlio Michelangelo era stato eletto consigliere regionale della Calabria. Tripodi ha sempre fatto parte della Direzione nazionale e del Comitato politico nazionale del PRC finch\u00e9, nel 1998, \u00e8 stato tra i fondatori del Partito dei Comunisti Italiani. \u00c8 stato componente della Direzione Nazionale e del Comitato centrale del PdCI.\nLa Fondazione Girolamo Tripodi.\nIl 19 ottobre 2018, nella ricorrenza dell'anniversario della nascita di Girolamo Tripodi, la moglie Pasqualina Policriti e i figli Michelangelo, Maria Concetta e Ivan hanno costituito con atto notarile la Fondazione Girolamo Tripodi che ha avviato la sua importante attivit\u00e0 nel ricordo e nella memoria della figura del sen. Girolamo Tripodi. Nonostante il breve lasso di tempo dalla costituzione della Fondazione sono, infatti, molteplici le iniziative socio-culturali e le attivit\u00e0 di solidariet\u00e0 portate avanti dalla stessa che possono essere seguite sul sito www.fondazionegirolamotripodi.it."}
{"id": "1930040", "revid": "339392", "url": "https://it.wikipedia.org/wiki?curid=1930040", "title": "AS Lodigiani 1972", "text": ""}
{"id": "1930043", "revid": "112886544", "url": "https://it.wikipedia.org/wiki?curid=1930043", "title": "Samuel Wanjiru", "text": "Il suo primato personale nella maratona \u00e8 di 2h05'10\", stabilito a Londra nel 2009. \u00c8 stato anche detentore dei record mondiali dei 15\u00a0km (insieme al connazionale Felix Limo), dei 20\u00a0km e della mezza maratona.\nBiografia.\nWanjiru inizi\u00f2 a correre a 15 anni. Nel 2002 si trasfer\u00ec a Sendai in Giappone, dove frequent\u00f2 la \"Sendai Ikuei Gakuen High School\", diplomandosi nel 2005. Dopo il diploma si un\u00ec al gruppo atletico Toyota di Ky\u016bsh\u016b dove venne allenato da K\u014dichi Morishita, medaglia d'argento della maratona ai Giochi olimpici di .\nL'11 settembre 2005, a soli 18 anni, stabil\u00ec il nuovo record mondiale di mezza maratona a Rotterdam con il tempo di 59'16\", abbassando di un secondo il vecchio primato di Paul Tergat. Due settimane prima fiss\u00f2 con 26'41\" il nuovo record mondiale juniores dei 10000 metri piani al Memorial Van Damme, meeting valido per la Golden League.\nIl 15 gennaio 2006 Haile Gebrselassie batt\u00e9 il record di Wanjiru sulla mezza maratona, ma l'atleta keniota se lo riprese un anno dopo alla mezza maratona di Ras al-Khaima con il tempo di 58'53\", migliorato ulteriormente a 58'33\" il 17 marzo 2007 a L'Aia.\nWanjiru fece il suo debutto in maratona a Fukuoka il 12 dicembre 2007, vincendola con l'ottimo tempo di 2h06'39\". Alla maratona di Londra 2008 scese per la prima volta sotto il muro delle 2h06', concludendo per\u00f2 al secondo posto. L'anno successivo colse il suo pi\u00f9 importante successo in carriera, vincendo la medaglia d'oro nella maratona dei Giochi olimpici di col primato olimpico di 2h06'32\". Il 26 aprile 2009 Wanjiru conferm\u00f2 la sua classe vincendo la maratona di Londra in 2h05'10\", record della gara londinese.\nIl 30 dicembre 2010 venne arrestato con l'accusa di minacce di morte alla moglie, detenzione illegale di un AK-47 e resistenza a pubblico ufficiale, il tutto probabilmente in stato di ebbrezza. Rilasciato sotto cauzione, non gareggi\u00f2 in alcuna maratona invernale.\nIl 15 maggio 2011 mor\u00ec a Nyahururu, nella Rift Valley, in seguito ad una caduta dal balcone della sua casa, dovuta probabilmente ad una lite con la moglie."}
{"id": "1930044", "revid": "18290536", "url": "https://it.wikipedia.org/wiki?curid=1930044", "title": "Samuel Kamau Wanjiru", "text": ""}
{"id": "1930045", "revid": "1305772", "url": "https://it.wikipedia.org/wiki?curid=1930045", "title": "Rietz (disambigua)", "text": ""}
{"id": "1930048", "revid": "124472309", "url": "https://it.wikipedia.org/wiki?curid=1930048", "title": "Art\u00ebm Zabelin", "text": ""}
{"id": "1930053", "revid": "149727", "url": "https://it.wikipedia.org/wiki?curid=1930053", "title": "Rietzneuendorf", "text": ""}
{"id": "1930054", "revid": "119401846", "url": "https://it.wikipedia.org/wiki?curid=1930054", "title": "Staakow", "text": ""}
{"id": "1930055", "revid": "149727", "url": "https://it.wikipedia.org/wiki?curid=1930055", "title": "R\u00e4del", "text": ""}
{"id": "1930056", "revid": "2091899", "url": "https://it.wikipedia.org/wiki?curid=1930056", "title": "Isaac Bonewits", "text": "Noto come sacerdote della tradizione neodruidica, oratore, giornalista, cantante, autore di canzoni, incisore e artista indipendente. Bonewits \u00e8 uno dei maggiori esponenti dell'occultismo degli anni sessanta. \nVita.\nDopo essersi iscritto, nel 1966, alla UC Berkeley \u2013 l'Universit\u00e0 californiana che gode di una certa reputazione storica \u2013 Isaac ader\u00ec alla riforma dei druidi dell'America Settentrionale conosciuta come RDNA. Nel 1969 venne ordinato sacerdote neodruidico e negli stessi anni ader\u00ec alla Chiesa di Satana sebbene poco dopo se ne allontani a causa di uno scontro filosofico e fideistico con Anton Lavey. Durante la sua adesione alla Chiesa di Satana pubblica nel 1970 il documentario \"Satanis\", tuttavia nel suo articolo \"La mia avventura Satanica\"\nafferma che i rituali apparsi in \"Satanis\" erano semplicemente delle caricature cinematografiche volute da alcuni registi e non delle cerimonie neopagane praticate realmente. \nNel 1970, l'Universit\u00e0 di Berkeley congeda Bonewits con il titolo di baccellierato in arti, il titolo emanato dal UC Berkeley fu l'unico nella sua storia ad avere come perno la Magia. Alcune voci non confermate affermano che a causa della cattiva pubblicit\u00e0 che col tempo si insinuer\u00e0 nella vita di Isaac, sar\u00e0 espulso dal gruppo di studi che si era venuto a creare con la sua investitura universitaria. Nel 1971 pubblica il primo libro \"Real Magic\" (Vera Magia). Dal 1973 al 1975 Bonewits si impegna nell'attivit\u00e0 neopagana lavorando come redattore della rivista \"Gnostica\" del Minnesota, fondando un ramo scismatico della RDNA conosciuto come Schismatic Druids of North America, aiutando la formazione di vari gruppi come gli Hasidic Druids of North America, . Inoltre aprir\u00e0 il primo istituto per i diritti dei neopagani che tuttavia avr\u00e0 vita breve, l'Aquarian Anti-Defamation League (AADL). \nNel 1976 ritorna a Berkeley, nel suo vecchio boschetto, dove avvia un progetto noto come NRDNA ovvero Riformatic Druids of North America. In questo periodo sar\u00e0 eletto arcidruido di Berkeley Grove. \nNel 1983 fonda l'\u00c1r nDra\u00edocht F\u00e9in (nota anche come ADF o Fratellanza Druidica). La denominazione di questo nuovo gruppo con a capo Isaac deriva dall'irlandese moderno e significa \"la nostra magia\" in riferimento al Druidismo. L'associazione \u00e8 stata presentata al pubblico nel 1984 aprendo le iscrizioni nel WinterStar Symposium dello stesso anno. Nel corso degli anni l'importanza di questo Druido aumenter\u00e0 progressivamente al suo coinvolgimento in varie filosofie e Ordini preesistenti come l'Ordo Templis Orientis, la Wicca Gardneriana, il Nuovo e Riformato Ordine della Golden Dawn (che non va confuso con l'Ordine Ermetico della Golden Dawn di tutt'altra origine e credenze). \nBonewits guider\u00e0 l'ADF fino al 1996 momento in cui, a causa delle comparsa di sintomi legati all'eosinofilia, dovette dare le sue dimissioni mantenendo il grande titolo di ArciDruido dell'ADF. Come cantautore e scrittore ha prodotto e pubblicato vari libi e CD di musica a sfondo neopagano e varie registrazioni di conferenze e tavole rotonde su argomenti relativi a questo settore. Visse in seguito a Rockland Country come membro del Covenant of Unitarian Universalist Pagans o in forma abbreviata CUUPS (Alleanza dei Pagani Unitari ed Universalistici). Il 23 luglio del 2004 si spos\u00f2 con l'ex vicepresidente dell'associazione succitata, Phaedra Heyman Bonewits, in una cerimonia di Handfasting. Aveva avuto un figlio dal precedente matrimonio con la scrittrice e sacerdotessa gardneriana Deborah Lipp. Il matrimonio con Phaedra divenne legale il 31 dicembre del 2007 poich\u00e9 la procedura di divorzio con la Lipp non si era ancora conclusa. \nPrima di morire Isaac ha esortato il mondo neopagano all'assistenza degli anziani neopagani, parlando apertamente nella conferenza degli studi pagani della California.\nContributi al Neopaganesimo.\nBonewits ha coniato gran parte dei termini che descrivono i problemi e le caratteristiche culturali del Neopaganesimo nordamericano. \nDiscografia.\nMusica\nAudiocorsi\nAudiodiscussioni"}
{"id": "1930058", "revid": "149727", "url": "https://it.wikipedia.org/wiki?curid=1930058", "title": "Trechwitz", "text": ""}
{"id": "1930059", "revid": "174919", "url": "https://it.wikipedia.org/wiki?curid=1930059", "title": "Tommaso Aniello d'Amalfi", "text": ""}
{"id": "1930060", "revid": "174925", "url": "https://it.wikipedia.org/wiki?curid=1930060", "title": "Camber di Cambria", "text": ""}
{"id": "1930063", "revid": "228587", "url": "https://it.wikipedia.org/wiki?curid=1930063", "title": "Stendardo del corvo", "text": "Lo stendardo del corvo (\"Hrafnsmerki\" in lingua norrena; \"Hravenlandeye\" in antico inglese) fu un vessillo utilizzato da diversi capitani vichinghi tra il IX, X e XI secolo.\nLo stendardo, disegnato in arte vichinga, era triangolare, con una serie di ciglia, con all'interno un corvo.\nGli studiosi ritengono che il corvo rappresenti Odino, spesso rappresentato accompagnato da due corvi chiamati Huginn e Muninn.\nL'intento era di spaventare i nemici invocando il potere di Odino.\nL'uso da parte dei figli di Ragnarr Lo\u00f0br\u00f3k.\nLo \"stendardo del corvo\" fu usato da alcuni capi vichinghi, ricordati dalle saghe norrene, come i figli di Ragnarr Lo\u00f0br\u00f3k.\nLa prima menzione di una forza vichinga che portava questo simbolo \u00e8 nella \"Cronaca anglosassone\" (\"Chronicum saxonicum\", 878):\nNella \"Vita di Alfredo re Anglo-Sassone\" (\"Vita \u00c6lfredi regis Angul Saxonum\", 893, del monaco Johannes Asser della Cattedrale di St David's) si conferma la presenza dello \"stendardo del corvo\" nella Grande armata danese e ne aggiunge il suo valore magico (\"sei\u00f0r\"), di natura totemica ed oracolare:\nNell\"'Encomio della Regina Emma\" (\"Encomium Emmae Reginae\", del Monaco dell'Abbazia di San Bertino, 1041/1042), si menziona il \"vexillum\" del \"corvus\" e che era bianco di seta:\nQuesto racconto \u00e8 ripetuto anche negli \"Annali di San Neot\" (\"Annales Sancti Neoti\", 1120/1140):\nNella \"Storia degli Inglesi\" (\"Estoire des Engleis\", 1140, di Geffrei Gaimar), si menziona il \"gumfanum Raven\" portato dall'armata di Ubbe nella Battaglia di Cynuit (878):"}
{"id": "1930067", "revid": "123339496", "url": "https://it.wikipedia.org/wiki?curid=1930067", "title": "Torneo Quattro Nazioni Under-20", "text": "Il Torneo Quattro Nazioni Under-20 \u00e8 stata una competizione calcistica europea riservata a quattro rappresentative Under-20 che si \u00e8 svolta dal 2001 al 2017. Dall'edizione 2017-18 \u00e8 stata sostituita dalla Under 20 Elite League.\nNel corso della stagione calcistica ogni nazionale affronta due volte le altre tre nazionali partecipanti, in casa e in trasferta, per un totale di 6 partite stagionali.\nNelle ultime edizioni vi hanno partecipato le nazionali Under-20 di , , e . In passato hanno preso parte alla competizione anche , e .\nPartecipanti.\nNella prima edizione del 2002, le squadre erano Germania, Italia, Paesi Bassi e Svizzera. L'anno dopo, l'Inghilterra sostitu\u00ec gli olandesi. Dal 2004 al 2010, invece, le quattro squadre sono state sempre le stesse: Germania, Austria, Italia e Svizzera. Nel 2011 l'Austria viene sostituita dalla Polonia.\nPunti per squadra.\nSolo Germania, Italia e Svizzera hanno partecipato a tutte le edizioni, l'Italia ha guidato questa particolare classifica fino al 2008/2009 quando \u00e8 stata raggiunta e superata dalla Germania. In quell'occasione la nazionale italiana fece solo 2 punti nelle 6 gare disputate, peggior risultato di sempre per gli azzurrini.\nConsiderando il numero di partecipazioni la media pi\u00f9 alta \u00e8 chiaramente quella della formazione tedesca (9,7 punti/partecipazione) , seguita da quella italiana (9,1) e in terza posizione si trova la Polonia che nelle 7 partecipazioni ha prodotto una media di 8,7 punti."}
{"id": "1930069", "revid": "287204", "url": "https://it.wikipedia.org/wiki?curid=1930069", "title": "Crush (film)", "text": ""}
{"id": "1930071", "revid": "399", "url": "https://it.wikipedia.org/wiki?curid=1930071", "title": "Scandicci", "text": "Scandicci \u00e8 un comune italiano di abitanti della citt\u00e0 metropolitana di Firenze in Toscana, conosciuto come Casellina e Torri fino al 1929. Sorge nell'area collinare a ovest di Firenze, e di tutti i comuni facenti parte dell'hinterland fiorentino \u00e8 quello che presenta una maggiore continuit\u00e0 urbanistica col capoluogo, con il quale non esiste soluzione di continuit\u00e0.\nGeografia fisica.\nIl suo territorio si estende su una superficie di 59,59\u00a0km\u00b2 dal fiume Arno, che forma il confine naturale a settentrione, fino alla valle del fiume Pesa a sud-ovest. Con i suoi 50.000 abitanti Scandicci \u00e8 tra i comuni pi\u00f9 popolati della citt\u00e0 metropolitana di Firenze.\nCol crescere di dimensioni della popolazione e con il conseguente sviluppo urbanistico, l'abitato di Scandicci si trova oggi sul confine della citt\u00e0 di Firenze, con i due centri abitati che si uniscono senza un confine evidente.\nAttraverso Scandicci e diverse frazioni passa il torrente Vingone.\nIl territorio di Scandicci \u00e8 circondato dal verde dei suoi boschi, delle colline e da alcuni parchi.\nStoria.\nNei documenti ufficiali Scandicci compare per la prima volta in un documento di fine X secolo in cui la Marchesa Willa di Toscana, madre di Ugo \"il Gran Barone\", citato da Dante, dona alla Badia di Firenze il castello di Scandicci e le chiese di Santa Maria a Greve, San Martino a Scandicci Alto e San Bartolo in Tuto, ma si sono trovate tracce di insediamenti preistorici, ellenistici, senza contare quelli di epoca romana.\nIl comune nacque il 23 maggio 1774 con la fusione dei territori dei comuni di Casellina e di Torri, a cui nel 1833 furono sottratti alcuni territori a vantaggio di quello di Lastra a Signa. Il suo territorio, dopo questa riduzione, era di circa 52,5\u00a0km\u00b2 e comprendeva le localit\u00e0 di Casellina, Torri, Settimo Fiorentino (nota anche come Pieve a Settimo e oggi come Badia a Settimo), Mantignano, San Martino alla Palma, San Colombano, Sollicciano, Querciola, La Romola, Granatieri e Pian de' Cerri, con una popolazione (1845) di 9360 abitanti. Il comune confinava allora con quelli di Legnaia, San Casciano in Val di Pesa, Montespertoli, Lastra a Signa e Brozzi.\nCuriosamente, il comune non aveva sede nel proprio territorio ma in un altro comune: la casa comunale era posta a Firenze, prima a Palazzo Albizi in via dell'Oriuolo (insieme con quella del Comune di Bagno a Ripoli) e poi al secondo piando di Palazzo Uguccioni al n. 7, con accesso anche da via della Condotta n\u00ba 6\nIl 15 marzo 1860 gli abitanti di Casellina e Torri furono chiamati ad esprimersi con un plebiscito circa l'adesione o meno al Regno di Sardegna: gli abitanti erano 9.579; su 1.857 aventi diritto di voto, ben 1.587 si espressero per l'annessione e 194 per il regno separato. 76 schede furono dichiarate nulle.\nUna lapide, posta nella vecchia sede del Comune, in piazza Matteotti, realizzata un anno dopo il plebiscito da Francesco Mattei, commemora tale evento. \nPer diversi anni furono programmati festeggiamenti per l'Unit\u00e0 Nazionale (inclusa la ricorrenza della festa dello Statuto). Una delle celebrazioni pi\u00f9 famose si festeggi\u00f2 domenica 2 giugno 1861 a Pieve a Settimo.\nNel 1865 il comune di Casellina e Torri si annett\u00e9 una parte del soppresso comune di Legnaia con le frazioni di San Bartolo e Santa Maria a Cintoia, Marignolle, San Lorenzo a Greve, Mosciano, Casignano e Scandicci ma allo stesso tempo perse la frazione de La Romola a vantaggio del comune di San Casciano in Val di Pesa. Dopo queste modifiche, il territorio comunale raggiunse i 70\u00a0km\u00b2.\nNel 1866 si tenne la prima Fiera cittadina nata come semplice fiera del bestiame, essa si svolgeva in piazza Umberto I (oggi Piazza Matteotti). L'istituzione era stata propagandata dai \"comunisti\" (coloro che avevano la residenza nel Comune); nel 1867 la Giunta abbatt\u00e9 una piccola casa \"per allargare la strada principale di quella borgata\" (cio\u00e8 Scandicci) perch\u00e9 formava \"un brutto ed incomodo biscanto\". Si organizzano tornei di tombola, corse di cavalli e durante queste occasioni arrivavano saltimbanchi e la banda suonava inni e marce.\nProprio la nuova frazione di Scandicci fu scelta nel 1868 come nuova sede del palazzo municipale (in un luogo chiamato \"Tabernacolo del marchese Baglioni\") anche se il comune mantenne la vecchia duplice denominazione. La giunta comunale si riuniva a Villa Poccianti, prima della costruzione del vecchio palazzo comunale, costruito nell'area dell'attuale piazza Matteotti da Francesco Martelli nel 1870 in stile neorinascimentale. I lavori li diresse Matteo Cocchini, un impresario di Signa e costarono 44.288,62 lire dell'epoca. La giunta tenne la sua prima seduta nel nuovo palazzo nel maggio del 1871.\nSecondo un progetto rimasto \"ideale\" datato 1869, Francesco Montelaciti, giardiniere, su consiglio dell'ing. Martelli, in una lettera indirizzata al sindaco dell'epoca, la piazza l'aveva delineata \"in modo analogo per le corse dei cavalli\" e l'esperto di piante propose di piantare platani, lecci, acacie ombrellifere, castagni d'India e varie siepi.\nLa piazza venne lottizzata e alcuni appezzamenti di terreno vennero acquistati da personaggi di rilievo \u201cesterni\u201d alla comunit\u00e0 (due attori ritiratisi dalle scene, un generale in pensione, un ingegnere dello Stato e un impresario edile); altri terreni se li aggiudicarono degli esponenti della piccola borghesia locale (Puccioni, Cherici, Michelassi, Zani, Del Pino). La qualit\u00e0 delle abitazioni \u00e8 migliore per quanto riguarda quelle collocate sul lato destro della piazza civica (si tratta di eleganti villini di fine Ottocento- inizi Novecento, accompagnati da giardini, dalle facciate decorate in \u201cstile antico\u201d); pi\u00f9 modesta \u00e8 invece la qualit\u00e0 dei terratetti costruiti sul lato sinistro (eccezion fatta per il grande edificio posto sull\u2019angolo di Via di Scandicci Basso). Nei decenni successivi, inizi\u00f2 a svilupparsi il tessuto associativo: nel 1874 venne istituita la Filodrammatica Manzoni, nel 1883 la Societ\u00e0 di mutuo soccorso e nel 1897 sorse la Pubblica Assistenza Humanitas, il cui primo presidente fu l'avvocato Dionisio Martinati.\nLa sera del 28 agosto 1878 fu inaugurato il Teatro Manzoni (oggi Cinema Cabiria), progettato dall'architetto Micheli di Modena.\nIntorno al 1880 venne istituita la \"Filarmonica \"Vincenzo Bellini\"\"(nome assunto nel secondo dopoguerra) ed era solita riunirsi nei locali della Societ\u00e0 di Mutuo Soccorso (via dei Rossi, 26), tant'\u00e8 che quell'edificio fin\u00ec per essere chiamato \"Il Coro\". Intitolata poi a \"Giuseppe Verdi\" nel 1900, alcuni suoi membri, forse per motivi politici, lasciarono la Filarmonica per fondarne un'altra, la \"Guido Monaco\", la cui sede era nei locali della parrocchia di Santa Maria a Greve. Durante il fascismo furono riunite col generico nome di \"Banda comunale\".\nNel 1903, 770 cittadini firmarono una petizione, \"desiderosi di ottenere un sistema pi\u00f9 moderno degli attuali mezzi di locomozione [...]\". Il 15 giugno 1908 entr\u00f2 in funzione la linea tranviaria numero 16, la Firenze-Vingone, lunga ben 6\u00a0km.\nIl 28 febbraio 1921 la popolazione del luogo fu protagonista della difesa del paese contro una spedizione fascista, contro la quale furono erette barricate, abbattute dalle camicie nere solo con l'ausilio di un cannone. I fatti di quei giorni sono stati poi descritti da Vasco Pratolini nel romanzo Lo scialo.\nNel 1928, in occasione di una riforma amministrativa che prevedeva l'espansione del territorio comunale fiorentino, il comune di Casellina e Torri perdeva una consistente porzione di territorio a vantaggio di quello di Firenze con le localit\u00e0 acquistate nel 1865 (escluse Mosciano, Scandicci e Casignano), le sue frazioni storiche di Ugnano, Mantignano e Sollicciano ed acquistava la frazione di Giogoli dal soppresso comune di Galluzzo.\nNel 1929, il comune assunse la denominazione di Scandicci e nel 1940 recuper\u00f2 la frazione di Signano che aveva perso undici anni prima a vantaggio di Firenze.\nNegli anni successivi la cittadina viene ampliata territorialmente per andare ad inglobare le comunit\u00e0 di Cintoia, Marignolle e parte di Soffiano ma rimane un paesino fino agli anni sessanta quando una vera e propria ondata di immigrazione (soprattutto da Firenze, dalle campagne della provincia e da altre zone della Toscana), in poco meno di 10 anni, triplica la popolazione comunale.\nRisultato storico della fusione delle varie frazioni, il centro urbano si presenta oggi come un unico agglomerato chiuso in un quadrilatero con a nord e ad est Firenze, ad ovest il tracciato della Autostrada del Sole A1 e a sud la collina di Scandicci Alto. Il centro di Scandicci, nei prossimi anni, sar\u00e0 ridisegnato in base ad un nuovo disegno urbanistico, ripensato in relazione a due opere pubbliche di grande rilievo, la linea T1 della tranvia di Firenze e la terza corsia autostradale; tali opere infrastrutturali modificheranno l'aspetto della cittadina e ne ridetermineranno il rapporto con la vicina Firenze.\nDal 2001 la zona denominata i \"Pratoni\" ha visto l'apertura di un grande centro logistico per la distribuzione delle merci, da parte di una delle maggiori catene italiane della grande distribuzione che negli anni ha inglobato anche altre realt\u00e0 produttive in via di trasferimento. Nei prossimi anni, nella zona, sar\u00e0 edificato un enorme polo commerciale tra i pi\u00f9 grandi d'Italia. Il territorio circostante ha beneficiato, pertanto, di una riqualificazione generale.\nSimboli e ricorrenze.\nPer lo stemma comunale (disegnato da un funzionario statale fiorentino e adottato dal Comune nel 1848) \u00e8 stato adottato l'originale simbolo araldico del comune di Casellina e Torri inglobato nel 1929. La descrizione ufficiale \u00e8 di seguito riportata \"D'azzurro, alla casa al naturale, accostata da due torri merlate alla guelfa, il tutto sulla campagna al naturale; al canton franco d'argento al giglio di Firenze\".\nScandicci fu liberata dal nazifascismo il 4 agosto 1944.\nIl 10 maggio si festeggia il Santo Patrono San Zanobi.\nMonumenti e luoghi d'interesse.\nArchitetture religiose.\nNel territorio comunale sono presenti numerose architetture religiose. Le pi\u00f9 antiche risalgono al primo millennio dell'era cristiana, come la pieve di San Giuliano a Settimo, la chiesa di San Martino alla Palma, l'abbazia dei Santi Salvatore e Lorenzo a Settimo o la chiesa di Santa Maria a Greve. Anche il periodo storico che va dall'XI secolo al XV secolo vide la nascita di altre pievi e chiese. Sulle colline che dominano la citt\u00e0 nacquero infatti luoghi di culto come la pieve di Sant'Alessandro a Giogoli o la pieve di San Vincenzo a Torri mentre nella parte in pianura sorsero, ad esempio, la chiesa di San Giusto a Signano e la chiesa di San Colombano a Settimo. Pertanto si pu\u00f2 chiaramente affermare che la gran parte delle chiese scandiccesi giunte a noi oggi ha un'origine medievale e che il periodo che va dal XV secolo al XX secolo, non ci consegna nuovi luoghi di culto, ma solamente il rimaneggiamento di quelli esistenti.\nIl patrimonio religioso cittadino ebbe per\u00f2 un notevole sviluppo nel secondo dopoguerra, come conseguenza della crescita edilizia e demografica di Scandicci. Difatti alla nascita di interi nuovi quartieri abitativi (Casellina, Vingone, Le Bagnese, nuovo centro di Scandicci) segu\u00ec la creazione di nuove parrocchie e luoghi di culto (Ges\u00f9 Buon Pastore, San Luca, San Bartolomeo in Tuto).\nOltre alle chiese, la citt\u00e0 di Scandicci offre una quantit\u00e0 ragguardevole di cappelle conservanti dei capolavori storici e dell'arte. Queste cappelle erano, e lo sono a tutt'oggi, collegate alle numerose ville della citt\u00e0. Tra le pi\u00f9 importanti vi sono la cappella della Madonna della Rosa e la cappella di San Jacopo.\nInfine dagli atti storici a noi pervenuti, si segnala che in passato a Scandicci vi erano altre chiese ad oggi scomparse o sconsacrate.\nArchitetture civili.\nVille.\nNel comune di Scandicci sono presenti numerose ville. Tale presenza testimonia il desiderio degli artigiani e dei borghesi di un tempo di avere una residenza, oltre che comoda e fuori mano, anche espressione della cultura artistica della Firenze di cui Scandicci era satellite. In queste ville non \u00e8 difficile trovare infatti la mano degli stessi artisti chiamati a costruire opere pi\u00f9 importanti nella vicina Firenze. Le maestranze e gli artisti erano, in questo modo, valorizzati e i migliori potevano emergere, dando lustro e fama alla scuola fiorentina. Dopo il restauro, le stesse ville, costruite in zone panoramiche ma poco accessibili, richiedevano l'apertura di strade per essere raggiunte in modo pi\u00f9 diretto.\nTale apertura di strade innescava un circolo virtuoso in quanto la villa poteva essere pi\u00f9 facilmente raggiunta da vicini che, notando i lavori effettuati, imitavano, nelle loro propriet\u00e0, quanto fatto. Dopo Villa I Collazzi, Villa I Lami posta in Via di San Niccol\u00f2 \u00e8 senz'altro uno degli esempi di dimore cinquecentesche pi\u00f9 interessanti. Villa I Sassoli a San Vincenzo a Torri \u00e8 famosa per i dipinti ottocenteschi ottimamente conservati ed ancora presenti in tutte le sale e le camere della villa.\nVilla Poccianti, rimaneggiata nel XVII secolo dalla famiglia Tani, abbellita e ampliata nei secoli XVIII e XIX dai Medici-Tornaquinci e poi dai Poccianti, fu dal 1868 a tutto il 1870 sede della Giunta del Comune di Casellina e Torri.\nPresso Villa Castel Pulci, gi\u00e0 ex manicomio, dal 2012 vi \u00e8 la sede didattica della Scuola Superiore della Magistratura, che cura l'aggiornamento professionale e la formazione di tutti i magistrati ordinari e onorari italiani.\nArcheologia industriale.\nAll'intero de La Roveta ha operato - sfruttando una sorgente presente - dalla fine dell'Ottocento fino a met\u00e0 degli anni settanta, la azienda \"Sorgente Roveta\". A causa della chiusura improvvisa (la ditta chiuse per il ferragosto del 1975 e non riapr\u00ec pi\u00f9) la struttura industriale, abbandonata da allora e con all'interno ancora i macchinari, rimase a lungo con all'interno parte delle bottiglie, delle etichette, e dei concentrati da aggiungere all'acqua per la miscelazione delle bibite.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nReligione.\nLa pi\u00f9 diffusa \u00e8 quella cattolica di rito romano. Il comune di Scandicci fa parte totalmente dell'arcidiocesi di Firenze ed \u00e8 sede dell'omonimo vicariato suburbano. Nel territorio attualmente sono presenti dodici parrocchie che per\u00f2, nel loro insieme, non coprono l'intero territorio del comunale. Difatti, ad esempio, dai territori delle parrocchie cittadine sono esclusi totalmente i quartieri di Signano e Le Bagnese che fanno parte della parrocchia di Santa Maria Madre della Chiesa a Torregalli, cos\u00ec come abitazioni della parte scandiccese del quartiere di Ponte a Greve appartengono alla parrocchia di San Lorenzo a Ponte a Greve.\nIl patrono della citt\u00e0 \u00e8 San Zanobi, la cui festa civile e religiosa \u00e8 celebrata ogni 10 maggio nel centro cittadino e nella frazione di Casignano. Altre feste cattoliche sono quelle dedicate alla Madonna dei Fiori, nella pieve di San Giuliano a Settimo la domenica successiva alla Pasqua, ed alla Madonna di Scandicci alto, a maggio nell'omonima frazione.\nIstituzioni, enti e associazioni.\nSanit\u00e0.\nScandicci fa parte dell'Azienda Sanitaria di Firenze, e rientra del Distretto Nord-Ovest. L'ospedale di riferimento pi\u00f9 vicino \u00e8 il Nuovo Ospedale di San Giovanni di Dio che sorge nel territorio comunale di Firenze in Via di Torregalli 3, per\u00f2 contiguo al centro abitato di Scandicci in quanto la suddetta arteria stradale divide i due comuni.\nCultura.\nBiblioteca comunale.\nLa Biblioteca di Scandicci \u00e8 stata aperta nel 1962 nella sede del vecchio comune in Piazza Matteotti. Nel 2009 si \u00e8 trasferita nel palazzo della ex Scuola elementare Duca degli Abruzzi, in Via Roma 38/a.\nFiere e mercati.\nDal 1866 si tiene, ogni secondo gioved\u00ec del mese di ottobre, un\u2019importante Fiera cittadina.\nNata come semplice fiera del bestiame, inizialmente si svolgeva in Piazza Umberto (attuale piazza Matteotti), nel centro storico di Scandicci.\nSotto la loggia del vecchio Palazzo Comunale, la banda eseguiva dei concerti nelle varie ricorrenze, laiche e religiose (Festa dello Statuto, Fiera ecc.).\nLa Fiera era anche animata da saltimbanchi e dai fuochi d'artificio..\nFu interrotta soltanto nel corso degli anni '30 del secolo scorso, per poi riprendere nel 1948.\nSport.\nEsistono infatti numerose societ\u00e0 che rendono possibile praticare sport quali:\narrampicata, trekking, arti marziali, atletica leggera, badminton, basket, bocce, boxe, immersione subacquea, caccia, calcio, calcio a 5, ciclismo, danza moderna, equitazione, ginnastica artistica, ginnastica ritmica, mountain bike, nuoto, pallavolo, pattinaggio, pesca, podismo, tennis e tiro.\nTra le societ\u00e0 sportive del territorio il Club Sportivo Robur che vinse, negli anni settanta, tre scudetti nella pallavolo femminile (1973-74, 1974-75 e 1975-76). Dalla stagione 2014-15 una nuova societ\u00e0, la Pallavolo Scandicci, milita nella Serie A1 femminile.\nTra le manifestazioni sportive che si svolgono nel territorio c'\u00e8 la mezza maratona di Scandicci, che si disputa ogni anno la terza domenica di febbraio, organizzata della societ\u00e0 podistica Il Ponte Scandicci ASD."}
{"id": "1930073", "revid": "767487", "url": "https://it.wikipedia.org/wiki?curid=1930073", "title": "L'uomo meccanico", "text": "L'uomo meccanico \u00e8 un film muto del 1921 scritto, diretto e interpretato dal comico francese Andr\u00e9 Deed, noto in Italia con il nome d'arte di \"Cretinetti\".\nOltre ad essere tra i primi film prodotti in Italia con elementi fantascientifici, in esso per la prima volta viene messo in scena uno scontro tra un robot buono e uno cattivo. Poich\u00e9 \"Il mostro di Frankenstein\" del 1920 \u00e8 andato perduto, \"L'uomo meccanico\" \u00e8 il primo film di fantascienza prodotto in Italia ancora esistente.\nPer molto tempo si riteneva che questo film fosse andato perduto, ma presso la Cinemateca Brasileira di San Paolo in Brasile ne sono stati ritrovati 740 metri di una versione in portoghese, successivamente restaurati nel 1992 grazie all'intervento della Cineteca di Bologna. Della lunghezza originale di circa un'ora ne sono stati recuperati 26 minuti (corrispondenti a 740 metri di pellicola); la maggior parte delle parti perdute consiste nelle scene iniziali del film quali le sequenze con lo scienziato.\nBasandosi su una prima redazione della sceneggiatura, \u00e8 stata ricostruita la trama del film con elementi tipicamente fantascientifici per l'epoca come la presenza di uno schermo che preannuncia la televisione, all\u2019epoca ancora in fase sperimentale, e un robot comandato a distanza con un televisore. La caratterizzazione del robot era originale e diverr\u00e0 ispirazione per opere successive del cinema di fantascienza americano degli anni cinquanta.\nTrama.\nUno scienziato riesce a costruire un meccanismo a forma di un uomo che pu\u00f2 essere comandato a distanza da una macchina. L'uomo meccanico possiede velocit\u00e0 e forza superiori a quelle umane. Lo scienziato \u00e8 per\u00f2 ucciso da una banda di criminali, guidata da Margherita Donadieff (\"Mado\"), che vuole ottenere le istruzioni per la costruzione dell'uomo meccanico. I criminali vengono catturati prima che essi siano in grado di riceverle e sono giudicati e condannati. Con uno stratagemma, Mado riesce a sfuggire dal carcere e rapisce Elena D'Ara, la nipote dello scienziato per costringerla a darle le istruzioni per costruire un altro automa meccanico.\nL'uomo meccanico \u00e8 utilizzato per una variet\u00e0 di crimini, controllato a distanza da Mado tramite un \"tele-visore\". Il fratello dello scienziato, tuttavia, riesce a creare un secondo uomo meccanico che utilizza contro l'originale. I due uomini meccanici si combattono tra di loro durante un veglione al teatro dell'Opera e finiscono per distruggere loro stessi ed il teatro. Dopo molte scene di distruzione e scompiglio tra i presenti, il droide \u201cmalvagio\u201d viene sconfitto grazie all'aiuto di Saltarello, che provoca un cortocircuito al sistema di controllo a causa del quale la malvagia Mado rimane uccisa.\nProduzione.\nIl film fu prodotto in Italia, dalla Societ\u00e0 anonima Milano Films ed era inizialmente intitolato \"L\u2019uomo artificiale\", poi cambiato in \"L\u2019uomo meccanico.\" \u00c8 il secondo episodio di un cineromanzo, ovvero un serial cinematografico, in tre capitoli del quale il primo episodio, \"Il documento umano\", \u00e8 andato perduto e il terzo, \"Gli strani amori di Mado\", del quale non si hanno notizie certe, \u00e8 probabilmente rimasto incompiuto a causa del fallimento della casa di produzione. Di questo cineromanzo resta quindi solo questo secondo capitolo in una copia frammentaria a causa dei tagli della censura dell'epoca (dal visto di censura la pellicola originale era lunga 1821 metri)."}
{"id": "1930077", "revid": "287204", "url": "https://it.wikipedia.org/wiki?curid=1930077", "title": "Geprufte Sicherheit", "text": ""}
{"id": "1930078", "revid": "110815098", "url": "https://it.wikipedia.org/wiki?curid=1930078", "title": "Rocco Sabelli", "text": " ex Presidente e amministratore delegato di Sport e Salute\nBiografia.\nRocco Sabelli \u00e8 nato ad Agnone (IS) il 12 agosto 1954.\nDopo aver conseguito la laurea in Ingegneria Chimica presso l'Universit\u00e0 La Sapienza di Roma, ha iniziato la sua carriera professionale nello Zuccherificio del Molise.\nSuccessivamente \u00e8 in GEPI (oggi Invitalia) dove si occupa di fusioni e acquisizioni.\nNel 1985 passa in Ageni, l'agenzia per la riconversione, privatizzazione e dismissione delle aziende del gruppo ENI, come responsabile di fusioni e acquisizioni, sviluppo progetti e pianificazione strategica.\nDal 1990 al 1992, sempre all'interno del Gruppo ENI, diventa amministratore Delegato e Presidente della NUOVA IDENI, finanziaria di partecipazioni industriali.\nNel 1993 passa al Gruppo Telecom Italia come Responsabile Pianificazione e Controllo della Regione Lazio e, dal 1994, Responsabile Pianificazione e Controllo dell'Information Technology nella Divisione Centrale.\nDal 1995 al 1997 ricopre la carica di Responsabile Pianificazione e Controllo in TIM (Telecom Italia Mobile), diventandone Vice Direttore Generale nel 1997 e Direttore Generale nel 1998.\nNel 1999 viene nominato Direttore Mercato Italia Rete Fissa e Internet in Telecom Italia, diventando Responsabile della Business Unit Wireline Services nel periodo 2000-2001.\nNel 2002 \u00e8 tra i fondatori di Omniainvest di cui diviene amministratore delegato.\nNel 2003 \u00e8 Amministratore Delegato della finanziaria IMMSI di Roberto Colaninno e Amministratore Delegato della societ\u00e0 controllata Piaggio. In Piaggio il suo ruolo \u00e8 quello di completare il consolidamento nel settore delle due ruote con le acquisizioni di Aprilia e Moto Guzzi, di rivitalizzare il business con il lancio di nuovi prodotti (ad esempio il primo scooter a tre ruote MP3), di riorganizzare la filiera dei costi mediante la delocalizzazione di alcune attivit\u00e0 produttive, di rendere la Piaggio un brand internazionale, presente in tre continenti (Nordamerica, Europa, Asia), e di quotare l'azienda in borsa nel 2006.\nLascia nel 2006 a ristrutturazione e quotazione completate, con la Piaggio in utile di oltre 70 milioni rispetto ad una perdita di 138 milioni nel 2003 (fonte: bilancio Piaggio).\nNel 2008 viene scelto come Amministratore Delegato di Alitalia - Compagnia Aerea Italiana per portare a termine il piano Fenice, il progetto di salvataggio e rilancio di Alitalia messo a punto da Banca Intesa nell'estate 2008 su incarico del governo italiano. I principali obiettivi per l'implementazione del piano sono: la ricerca del gruppo di investitori (tra luglio e dicembre 2008), acquisizione del ramo aziendale e di Air One (dicembre 2008), accordo con i sindacati e il governo (novembre 2008), partnership e accordo con Air France-KLM (2009).\nSi dimette dalla carica di Amministratore Delegato di Alitalia a febbraio 2012 lasciando la societ\u00e0 in pareggio operativo nel IV trimestre 2011.\nNel 2013 collabora al libro \"Scacchi e strategie aziendali\" con Luca Desiata e Anatoly Karpov.\nDall'aprile 2019 \u00e8 presidente e amministratore delegato di Sport e Salute S.p.A. societ\u00e0 \"in-house\" del Ministero dell'economia e delle finanze di cui \u00e8 unico azionista. Sabelli il 19 dicembre dello stesso anno si dimette a causa di contrasti con il ministro dello Sport Vincenzo Spadafora."}
{"id": "1930081", "revid": "767487", "url": "https://it.wikipedia.org/wiki?curid=1930081", "title": "Nonna Felicita", "text": "Nonna Felicita \u00e8 un film del 1938 diretto da Mario Mattoli, seguito di \"Felicita Colombo\" dell'anno precedente.\nNella colonna sonora del fim \u00e8 presente la canzone \"Non sei pi\u00f9 la mia bambina\", eseguita da Enzo Aita.\nTrama.\nDopo vent'anni dall'inizio della loro collaborazione, Felicita Colombo ed il conte Scotti continuano ad occuparsi con successo della salumeria. Il conte ha ormai abbandonato ogni supponenza e lavora volentieri, pur con il suo stile, tra salumi e mortadelle. Donna Felicita si gode il suo tempo libero. Le preoccupazioni arrivano dal nipote Ambrogio che vive a Sanremo e fa la bella vita con i soldi dei nonni, i quali vengono informati che il ragazzo ha perso la testa per una ragazza francese.\nI due anziani si precipitano a Sanremo e dopo diverse peripezie riescono a riportare il nipote, apparentemente pentito, a Milano. Ma la giovane francese non si d\u00e0 per vinta e va a Milano per recuperare Ambrogio, che ha capito essere un buon partito. Il giovane ricasca nella rete tesa dall'avventuriera e ruba del denaro per poter fuggire con la donna. Ma un amico riesce ad impadronirsi di una cinica lettera che lei sta spedendo in Francia, nella quale emergono tutte le sue manovre. Ambrogio capisce e si ravvede. Sventato il pericolo, Felicita ed il conte potranno finalmente rilassarsi partendo per una crociera."}
{"id": "1930082", "revid": "123567", "url": "https://it.wikipedia.org/wiki?curid=1930082", "title": "Hugin e Munin", "text": ""}
{"id": "1930083", "revid": "339392", "url": "https://it.wikipedia.org/wiki?curid=1930083", "title": "Sergei Monia", "text": ""}
{"id": "1930084", "revid": "91102", "url": "https://it.wikipedia.org/wiki?curid=1930084", "title": "Torneo Quattro Nazioni", "text": ""}
{"id": "1930085", "revid": "3358", "url": "https://it.wikipedia.org/wiki?curid=1930085", "title": "Introduzione a Finnegans Wake", "text": "Introduzione a Finnegans Wake (\"Our Exagmination Round His Factification for Incamination of Work in Progress\") \u00e8 una raccolta di saggi critici sull'opera di James Joyce \"Finnegans Wake\". Viene pubblicata nel 1929 (10 anni prima del Finnegans Wake) per i tipi della \"Shakespeare &amp; Company\". Tutti i saggi sono realizzati da scrittori che conobbero Joyce e seguirono personalmente la stesura del libro, ovvero:\nNel 1962 Umberto Eco ne pubblica una parodia (successivamente inclusa nel \"Diario minimo\") dal titolo \"My exagmination round his factification for incamination to reduplication with ridecolation of a portrait of the artist as Manzoni\" in cui fa attribuire \"I promessi sposi\" a James Joyce."}
{"id": "1930087", "revid": "78273", "url": "https://it.wikipedia.org/wiki?curid=1930087", "title": "Quattro Nazioni", "text": ""}
{"id": "1930088", "revid": "767487", "url": "https://it.wikipedia.org/wiki?curid=1930088", "title": "Felicita Colombo (film 1937)", "text": "Felicita Colombo \u00e8 un film del 1937 diretto da Mario Mattoli.\nTrama.\nNel centro di Milano, Felicita Colombo gestisce con successo una salumeria che ha tra i suoi clienti la migliore borghesia della citt\u00e0. Il buon andamento degli affari le ha consentito di acquistare un buon patrimonio in immobili, tra cui una villa sul lago di Como, e di recarsi ogni anno in Svizzera per le vacanze. Sua figlia Rosetta vorrebbe sposarsi con Larry, di famiglia nobile ma squattrinata. Suo padre, il conte Scotti si oppone con forza a questo matrimonio, convinto che un casato cos\u00ec importante, bench\u00e9 ormai impoverito, non debba mischiarsi con una famiglia di salumieri. I due giovani organizzano quindi con la complicit\u00e0 di Felicita, una trappola per far incontrare i due genitori, cosa che avviene simulando un guasto alla macchina durante un viaggio a Venezia.\nIl conte Scotti, convinto da un energico rimprovero di Felicita ed intravedendo il vantaggio economico del matrimonio, alla fine acconsente al volere dei due giovani, ma ponendo la condizione che Felicita smetta di andare al negozio. La salumeria viene quindi affidata alla gestione di Cesare e Gennarino, che gi\u00e0 vi lavoravano come commessi. Ma i due non sono capaci di far funzionare bene l'attivit\u00e0 ed il negozio va a rotoli. A quel punto Felicita decide di rientrarvi e di associare il conte come elemento di prestigio dell'attivit\u00e0. Le cose si rimettono a posto ed il conte, ormai convinto di questa sua nuova funzione, e Felicita vengono informati che stanno per diventare nonni."}
{"id": "1930091", "revid": "729019", "url": "https://it.wikipedia.org/wiki?curid=1930091", "title": "B\u00e9rault (metropolitana di Parigi)", "text": "B\u00e9rault \u00e8 una stazione della linea 1 della metropolitana di Parigi. Si trova al confine tra i comuni di Saint-Mand\u00e9 e Vincennes."}
{"id": "1930095", "revid": "287204", "url": "https://it.wikipedia.org/wiki?curid=1930095", "title": "Arwal", "text": "Arwal \u00e8 un comune (\"Community Development Block\") dell'India di 130.996 abitanti, capoluogo del distretto di Arwal, nello stato federato del Bihar.\nGeografia fisica.\nLa citt\u00e0 \u00e8 situata a 25\u00b0 15' 0 N e 84\u00b0 40' 60 E e ha un'altitudine di 67 .\nSociet\u00e0.\nEvoluzione demografica.\nAl censimento del 2001 la popolazione di Arwal assommava a 130.996 persone, delle quali 67.566 maschi e 63.430 femmine.\nTrasporto.\nL'aeroporto pi\u00f9 vicino \u00e8 a Patna e la stazione ferroviaria a Jehanabad. Arwal \u00e8 collegata con Jehanabad, Patna and Aurangabad."}
{"id": "1930096", "revid": "729019", "url": "https://it.wikipedia.org/wiki?curid=1930096", "title": "Saint-Mand\u00e9 (metropolitana di Parigi)", "text": "Saint-Mand\u00e9 \u00e8 una stazione della linea 1 della metropolitana di Parigi situata nel comune di Saint-Mand\u00e9. Fino al 1937 la stazione fu chiamata \"Tourelle\", e in quell'anno cambi\u00f2 nome in \"Saint-Mand\u00e9 Tourelle\"."}
{"id": "1930102", "revid": "745179", "url": "https://it.wikipedia.org/wiki?curid=1930102", "title": "Vespa 125 Primavera", "text": ""}
{"id": "1930103", "revid": "76963", "url": "https://it.wikipedia.org/wiki?curid=1930103", "title": "Cesare A. Bixio", "text": ""}
{"id": "1930106", "revid": "729019", "url": "https://it.wikipedia.org/wiki?curid=1930106", "title": "Stazione di Cusano Milanino", "text": "La stazione di Cusano Milanino era una stazione ferroviaria posta sulla linea Milano-Asso, a servizio del comune di Cusano Milanino.\nStoria.\nLa stazione venne sostituita dalla nuova stazione di Cormano-Cusano, costruita al posto delle precedenti stazioni di Cusano Milanino e Cormano-Brusuglio.\nNell'intervento di riqualificazione dell'area tra le stazioni di Cusano e Cormano venne compresa, tra l'altro, la realizzazione del terzo binario di linea..\nStrutture e impianti.\nSi trattava di una stazione di superficie a due binari con una banchina centrale e una banchina laterale. La struttura era gestita da FerrovieNord.\nMovimento.\nNel periodo di attivit\u00e0, la stazione fu storicamente servita dalla ferrovia Milano-Asso, negli ultimi anni integrata nel servizio ferroviario suburbano di Milano."}
{"id": "1930107", "revid": "1318658", "url": "https://it.wikipedia.org/wiki?curid=1930107", "title": "Porte de Vincennes (metropolitana di Parigi)", "text": "Porte de Vincennes \u00e8 una stazione della linea 1 della metropolitana di Parigi. In origine, dall'apertura della linea nel 1900 fino all'estensione verso Ch\u00e2teau de Vincennes nel 1934, fu capolinea della linea 1.\nIn origine, la stazione consisteva di sue banchine ad isola (separate) per l'arrivo e la partenza dei treni. Dopo l'estensione, furono create le attuali banchine larghe."}
{"id": "1930109", "revid": "729019", "url": "https://it.wikipedia.org/wiki?curid=1930109", "title": "Stazione di Paderno Dugnano", "text": "La stazione di Paderno Dugnano \u00e8 una fermata situata lungo la linea Milano-Asso e ubicata nel comune di Paderno Dugnano. \u00c8 gestita da Ferrovienord.\nStrutture e impianti.\nIl piazzale \u00e8 provvisto di due binari passanti. Il primo, adiacente al fabbricato viaggiatori, \u00e8 utilizzato per i servizi verso Milano, mentre il binario secondo \u00e8 utilizzato per i servizi verso Seveso.\n\u00c8 presente, lato Milano, un binario tronco per il ricovero di mezzi d'opera.\nMovimento.\nL'infrastruttura \u00e8 servita dalle linee S2 e S4 del servizio ferroviario suburbano di Milano."}
{"id": "1930114", "revid": "111433", "url": "https://it.wikipedia.org/wiki?curid=1930114", "title": "Regno di J\u00f3rv\u00edk", "text": "Il regno di J\u00f3rv\u00edk fu un regno storico norreno esteso sulla regione corrispondente al futuro Yorkshire e a parti di altre zone dell'Inghilterra settentrionale. Il nome J\u00f3rv\u00edk era anche quello della capitale del regno, l'odierna York. Con poche interruzioni dovute alle guerre con il Wessex, la monarchia norrena dur\u00f2 dall'876 al 954.\nPer parte della sua esistenza, il regno di J\u00f3rv\u00edk ebbe intensissime relazioni con il regno pure norreno di Dublino in Irlanda. Sebbene essi non si siano mai uniti, ebbero in comune quattro re nelle persone di Sigtryggr, Gu\u00f0r\u00f6\u00f0r, \u00d3l\u00e1fr Gu\u00f0r\u00f6\u00f0arson e \u00d3l\u00e1fr Kv\u00e1ran. Sotto il dominio dei re di J\u00f3rv\u00edk ricadde pure, dal 902 al 921, il Regno di Man e delle Isole.\nStoria.\nYork traeva origine dal \"castrum\" romano di \"Eboracum\", poi rivitalizzatosi nel porto commerciale di Eoforwic. Fu presa per la prima volta nell'866, ad opera di quella che i cronisti anglosassoni chiamano la Grande armata danese. I vichinghi sbarcarono in Anglia orientale e si diressero poi verso nord, forti di una provvigione di cavalli fornita loro da re Edmondo per rabbonirli, e favoriti dalle lotte intestine fra i pretendenti al trono di Northumbria \u00c6lle II e Osberht.\nDichiarata una tregua, nel marzo 867 i contendenti del trono di Northumbria unirono le forze, ma non riuscirono a recuperare la citt\u00e0, e con la loro morte il regno di Deira cadde sotto controllo danese come regno di J\u00f3rv\u00edk. La corte di Northumbria ripar\u00f2 a nord, in Bernicia. Nello stesso periodo fall\u00ec un assalto vichingo al regno di Mercia, e nell'869 la resistenza dei re Etelredo e Alfredo il Grande vanific\u00f2 anche i tentativi di conquista del Wessex.\nQuello di J\u00f3rv\u00edk divenne un prospero piccolo regno nell'876, con l'ascesa al potere del principe H\u00e1lfdan di Zelanda, mentre il condottiero Gu\u00f0ormr marciava alla volta dell'Anglia orientale, entrambi movendo dal Danelaw. Mentre l'armata danese era impegnata nelle Isole Britanniche, l'esercito svedese difendeva la madrepatria controllata dai fratelli di H\u00e1lfdan.\nJ\u00f3rv\u00edk fu fondata dallo svedese (in linea paterna) H\u00e1lfdan Ragnarsson come insediamento danese, ma pass\u00f2 sotto il controllo dei norvegesi, che la contesero. I sovrani di origine danese, che alla fine stabilirono a Jelling nello Jutland il regno di Gorm il Vecchio, governavano l'Anglia orientale. I Cinque Borghi del Danelaw, ricavati dal Regno di Lindsey, erano una specie di zona cuscinetto tra i vari regni. Re Canuto il Grande avrebbe in seguito restaurato una dinastia di \"jarl\" norvegesi in Northumbria (Eir\u00edkr H\u00e1konarson) e una danese in Anglia orientale (\u00deorkell). L'Inghilterra settentrionale sarebbe rimasta una fonte di intrighi politici per i norvegesi fino alla morte di Harald III nella battaglia di Stamford Bridge (1066), poco prima della battaglia di Hastings e della conquista normanna.\nL'area del palazzo costruito dai regnanti vichinghi nell'odierna York era nota come Konungsg\u00e5rthr e corrisponde all'attuale King's Square che costituisce il nucleo dell'Ainsty. Nuove strade, fiancheggiate da un fronte regolare di case in legno, accrebbero la citt\u00e0 in espansione fra il 900 e il 935 (datazione dedotta tramite dendrocronologia applicata ai pali residui conservati nel sottosuolo di argilla anaerobica).\nIl regno norreno rest\u00f2 assorbito nell'Inghilterra nel 954 senza alcun arresto della sua crescita economica: intorno all'anno 1000, l'espansione urbana della citt\u00e0 vichinga di J\u00f3rv\u00edk port\u00f2 la popolazione di questa ai primi posti nelle isole britanniche, seconda soltanto a quella di Londra. Guglielmo il Conquistatore pose fine all'indipendenza di J\u00f3rv\u00edk e costru\u00ec fortificazioni militari in citt\u00e0.\nPostumi.\nFra il 1070 e il 1085 i vichinghi danesi tentarono occasionalmente di riprendere J\u00f3rv\u00edk, ma questi tentativi non si concretizzarono in una restaurazione del regno.\nQuando esso fu unito alla Northumbria (ormai ridotta a una contea dell'Inghilterra sotto la Casa di Wessex) il titolo di re di J\u00f3rv\u00edk divenne superfluo, e fu sostituito da quello di \"Earl of York\", creato nel 960. Sebbene alcuni dei primi conti di York fossero Norreni come i re di J\u00f3rv\u00edk, dopo la conquista furono rimpiazzati dai Normanni, finch\u00e9 il titolo fu abolito da Enrico II. Il titolo di duca di York, attributo nobiliare della par\u00eca britannica, fu creato nel 1341, ma si leg\u00f2 alla Corona quando il IV duca divenne re Edoardo IV. Di conseguenza, il titolo di duca di York rimase appannaggio del secondogenito del sovrano."}
{"id": "1930116", "revid": "729019", "url": "https://it.wikipedia.org/wiki?curid=1930116", "title": "Stazione di Varedo", "text": "La stazione di Varedo \u00e8 la stazione ferroviaria situata lungo la ferrovia Milano-Asso e ubicata nel comune di Varedo (MB). \u00c8 gestita da FerrovieNord.\nStrutture e impianti.\n\u00c9 composta di un fabbricato viaggiatori e due binari per la circolazione. Nel 2015 sono terminati gli interventi di ammodernamento, riqualificazione e la messa a standard della stazione di Varedo."}
{"id": "1930122", "revid": "256896", "url": "https://it.wikipedia.org/wiki?curid=1930122", "title": "Centro Sperimentale di Cinematografia di Roma", "text": ""}
{"id": "1930124", "revid": "729019", "url": "https://it.wikipedia.org/wiki?curid=1930124", "title": "Stazione di Cesano Maderno (1879)", "text": "La stazione di Cesano Maderno era la stazione ferroviaria della ferrovia Milano-Asso situata nell'omonimo comune.\nStoria.\nLa stazione fu aperta il 27 settembre 1879 assieme al tronco da Bovisio Masciago a Seveso della ferrovia Milano-Erba. Il 12 giugno 2011 la stazione cess\u00f2 l'esercizio, e venne sostituita da un nuovo impianto, posto alcune centinaia di metri pi\u00f9 a nord, in corrispondenza dell'incrocio con la linea Saronno-Seregno.\nStrutture e impianti.\nIl fabbricato viaggiatori era un edificio a due livelli a pianta rettangolare e dalle forme stilistiche essenziali. Questo non \u00e8 il fabbricato originale del 1879 che l'ha probabilmente sostituito o almeno pesantemente ristrutturato probabilmente nel periodo tra le due guerre mondiali. Verso il lato campagna \u00e8 presente un corpo aggiuntivo ad un unico livello fuori terra sormontato da una terrazza accessibile dagli appartamenti posti sul secondo piano. Il tetto, coperto alla vista da un frontone posto su tutti e quattro i lati, \u00e8 a quattro spioventi.\nIl piazzale era composto dai due binari di corsa della Milano-Asso, accessibili all'utenza da due banchine, e da un binario di scalo. Un passaggio a livello attraversa il fascio nei pressi del fabbricato viaggiatori."}
{"id": "1930131", "revid": "181699", "url": "https://it.wikipedia.org/wiki?curid=1930131", "title": "Regno di York", "text": ""}
{"id": "1930134", "revid": "287204", "url": "https://it.wikipedia.org/wiki?curid=1930134", "title": "Regno di Jorvik", "text": ""}
{"id": "1930136", "revid": "729019", "url": "https://it.wikipedia.org/wiki?curid=1930136", "title": "Stazione di Cabiate", "text": "La stazione di Cabiate \u00e8 una fermata ferroviaria situata lungo la ferrovia Milano-Asso e ubicata nel comune di Cabiate.\nStrutture e impianti.\nLa stazione di Cabiate, gestita da FerrovieNord, \u00e8 dotata di un singolo binario protetto da una pensilina.\nMovimento.\nLa stazione di Cabiate \u00e8 servita dai treni regionali in servizio sulla linea S2 del servizio ferroviario suburbano di Milano (solo due corse, la mattina, dal luned\u00ec al sabato - direzione Milano) e dai treni regionali Milano-Asso, svolti da Trenord nell'ambito del contratto di servizio stipulato con la Regione Lombardia.\nInterscambi.\nFra il 1912 e il 1952 presso la stazione era presente una fermata della tranvia Monza\u2013Meda\u2013Cant\u00f9. Oggi, \u00e8 presente una fermata della linea C80, che copre il medesimo percorso, degli autobus di ASF Autolinee."}
{"id": "1930138", "revid": "3732", "url": "https://it.wikipedia.org/wiki?curid=1930138", "title": "Luigi Santucci", "text": "\u00c8 ritenuto dalla critica il principale narratore milanese della seconda met\u00e0 del Novecento.\nBiografia.\nLa formazione e gli inizi come docente.\nConsegue la maturit\u00e0 classica nel 1937 presso l'Istituto Leone XIII dei Padri Gesuiti. Nel 1941 si laurea in Lettere Moderne presso l'Universit\u00e0 Cattolica di Milano, discutendo con Mario Apollonio una tesi sulla letteratura infantile, pubblicata l'anno successivo con il titolo \"Limiti e ragioni della letteratura infantile\", (Firenze, Barbera, 1942) poi completamente rivista e ampliata in \"La letteratura infantile\" (Fabbri editori, 1958). L'opera fu salutata nel 1942 con una nota di consenso da Benedetto Croce, cui non sfugg\u00ec la \u00abbuona analisi dell'anima dei fanciulli\u00bb e che defin\u00ec l'autore \u00abacuto e accurato\u00bb.\nIl giovane Santucci inizia ad insegnare nelle scuole superiori, prima a Gorizia, poi a Milano, facendo anche da assistente di Apollonio all'Universit\u00e0 Cattolica. Nel 1944 a causa della sua opposizione al regime fascista, deve espatriare in Svizzera, dove rimane per alcuni mesi. Rientrato a Milano, partecipa attivamente alla Resistenza, prima con i partigiani della Val Cannobina, in seguito collaborando a Milano alla fondazione del giornale clandestino \"L'Uomo\", accanto a David Maria Turoldo, Dino Del Bo, Camillo De Piaz, Gustavo Bontadini, Angelo Merlin, Angelo Roman\u00f2.\nAlla fine degli anni Quaranta Santucci collabora con molte autorevoli figure della cultura italiana - tutti suoi futuri grandi amici - come, per citarne alcuni: Carlo Bo, Primo Mazzolari, Vittorio Sereni, Nicola Lisi, Fabio Tombari, Giuseppe Novello, Cesare Angelini. Altri importanti incontri di quel periodo lo influenzano moltissimo, come quelli presso il celebre caff\u00e8 letterario delle \u00abGiubbe Rosse\u00bb di Firenze, dove Santucci incontra Eugenio Montale, Salvatore Quasimodo e Mario Luzi; o quello con Elio Vittorini, che nel 1947 incluse il libro di Santucci, \"In Australia con mio nonno\" nella triade del Premio Mondadori accanto a Oreste Del Buono e Milena Milani (l'opera fu edita da Mondadori nello stesso 1947).\nNel 1950 si unisce in matrimonio con Bice Cima. Dalla loro felice unione nascono i quattro figli Michele, Agnese, Raimondo ed Emma.\nGli inizi dell'attivit\u00e0 letteraria.\nA partire dalla pubblicazione della raccolta di racconti \"Lo zio prete\" (Milano, Mondadori, 1951) Santucci si vedr\u00e0 imporre l'etichetta di \u201cscrittore cattolico\u201d, da lui accolta non senza resistenze, preferendo modificarla in \u201cscrittore cattolico del dissenso\u201d. A questo proposito, in una tarda intervista del 1972 lo scrittore espliciter\u00e0 la sua posizione:\nE ancora difese tale libera posizione in un'intervista di qualche mese successiva:\nTornando agli anni Cinquanta, questi furono un periodo di intensa produzione letteraria: nel 1953 Santucci collabor\u00f2 con Angelo Roman\u00f2 per la stesura di \"Chi \u00e8 costui che viene?\" (Milano, Mondadori), nel 1954 la fitta attivit\u00e0 saggistico-culturale si manifest\u00f2 nella stesura de \"L'imperfetta letizia\" (Firenze, Vallecchi), mentre per la pubblicazione de \"Il libro dell'amicizia\" (Milano, Mondadori, 1960) Santucci fu affiancato da Angelo Merlin.\nLa notoriet\u00e0.\nNel 1962 abbandona l'insegnamento per dedicarsi a tempo pieno all'attivit\u00e0 di scrittore. Nel 1963, l'anno in cui viene pubblicato per Mondadori \"Il velocifero\", muore la madre Emma, provocandogli un grande dolore.\nNel 1967, dopo essere stato finalista allo stesso premio nel 1964 con \"Il velocifero\", vince il Premio Campiello con Orfeo in paradiso (Milano, Mondadori, 1967).\nLa lunga e prolifica carriera di Santucci \u00e8 stata sorretta dall'attenzione e dal prevalente consenso della critica, che non manc\u00f2 neanche ai suoi testi teatrali. Gi\u00e0 nel 1956 con \"L'angelo di Caino\", dramma rappresentato ad Assisi da Giorgio Albertazzi e Gian Maria Volont\u00e9 in occasione del Premio Pro Civitate Christiana, ottenne molto successo, ma \u00e8 con l'opera in dialetto milanese \"Noblesse Oblige\" (Milano 1966, poi rappresentata nel 1993 da Gianrico Tedeschi) e con \"Ramon mercedario\" (Premio Istituto del dramma popolare di S. Miniato, 1981) che afferma soprattutto le sue doti di drammaturgo.\nL'affacciarsi degli anni Sessanta fa emergere un nuovo aspetto dello scrittore: attraverso il percorso dei figli segue la stagione delle contestazioni giovanili con fervida immedesimazione, la stessa che lo guida nella stesura di \"Non sparate sui narcisi\" (Milano, Mondadori, 1971), in chiave fantastico-allegorica, tipica nell'autore.\nNel 1976 riceve a Varsavia il Premio Pietrzak. Dal 1981 coltiva un'intensa amicizia con mons. Gianfranco Ravasi, in particolare durante le vacanze estive a Guello. Sempre nel 1981 ottiene il Premio Letterario Basilicata con \"Il bambino della strega\".\nAgli ultimi anni Novanta risalgono molte opere per bambini e ragazzi tra cui \"Una strana notte di Natale\" (Casale Monferrato, Piemme, 1992), \"Tra pirati e delfini\" (Milano, Bompiani, 1996), \"Le frittate di Clorinda\" (Firenze, Giunti, 1996).\nMorte.\nIl 23 maggio 1999 muore a Milano, poco dopo l'uscita in libreria della sua ultima opera, \"\u00c9schaton. Traguardo di un'anima\" (Novara, Interlinea, 1999).\nQuello stesso anno Santucci era riuscito a registrare su nastro una sorta di testamento spirituale e di bilancio della propria esistenza ed esperienza a beneficio dei figli, spronandoli ad affrontare la vita con generosit\u00e0 e raccontando di s\u00e9 per un'ultima volta:\nIl suo archivio \u00e8 conservato presso il Centro per gli studi sulla tradizione manoscritta di autori moderni e contemporanei dell\u2019Universit\u00e0 di Pavia."}
{"id": "1930141", "revid": "1421057", "url": "https://it.wikipedia.org/wiki?curid=1930141", "title": "Stazione di Meda", "text": "La stazione di Meda \u00e8 una stazione ferroviaria, gestita da Ferrovienord, situata lungo la linea Milano-Asso e ubicata nel comune omonimo.\nMovimento.\nDa Meda partono i treni della linea S2; tutti i servizi sono svolti da Trenord nell'ambito del contratto di servizio stipulato con la Regione Lombardia. Ad inizio 2020 \u00e8 previsto nel tratto Seveso-Meda l'inizio dei lavori di raddoppio dei binari, i quali permetteranno un maggior numero di corse della linea S2 in partenza da Meda anzich\u00e9 Seveso (attuale capolinea).\nInoltre durante quasi tutto l'arco della giornata l'impianto ferroviario \u00e8 servito a cadenza semioraria (oraria la domenica) dai treni regionali Milano Cadorna-Asso, gestiti da Trenord.\nServizi.\nLe banchine a servizio dei binari sono collegate tra loro tramite un sottopassaggio pedonale e sono accessibili ai portatori di disabilit\u00e0 grazie a degli ascensori.\nLo scalo dispone inoltre dei seguenti servizi:\nInterscambi.\nFra il 1912 e il 1952 presso la stazione era presente una fermata della tranvia Monza\u2013Meda\u2013Cant\u00f9."}
{"id": "1930143", "revid": "228587", "url": "https://it.wikipedia.org/wiki?curid=1930143", "title": "Villaggio UNRRA", "text": "Villaggio UNRRA \u00e8 un rione periferico della II circoscrizione del comune di Messina, posto tra il rione di Contesse e la foce del torrente San Filippo.\nIl toponimo.\nIl suo nome \u00e8 la sigla abbreviata di United Nations Relief and Rehabilitation Administration, cio\u00e8 Amministrazione delle Nazioni Unite per l'Assistenza e la Riabilitazione delle zone danneggiate dalla guerra.\nStoria.\nI lavori di costruzione del rione iniziarono subito dopo la Seconda guerra mondiale e nel 1960 vennero assegnate le case agli aventi diritto.\nIl progettista fu Michele Valori, architetto di grande rigore, urbanista illuminato e docente che oper\u00f2 soprattutto nel Lazio e in Sicilia.\nCostruito secondo i criteri urbanistici americani dell'epoca, il villaggio \u00e8 formato da una serie di abitazioni a schiera, poste su due piani. In ogni veranda erano state messe a dimora piante di gelsomino bianco, mentre sul lato posteriore della casa era stato lasciato un piccolo orto.\nLe strade erano ampie e con marciapiede (in un'epoca nella quale il marciapiede era solo una prerogativa del centro cittadino). Illuminazione pubblica era costituita da lampioni con lampade a mercurio. Al centro del villaggio c'era la \"zona commerciale\" adibita a botteghe.\nNel 1968 il comune di Messina costru\u00ec nella parte alta del villaggio confinante con la via Consolare Valeria, un grosso blocco di case di edilizia popolare il cui stile architettonico stonava totalmente con quello del villaggio UNRRA.\nSolo verso la fine degli anni '70 il comune provvide a costruire il plesso scolastico resosi necessario dall'incremento demografico raggiunto dal rione.\nViabilit\u00e0 e trasporto pubblico.\nLe vie interne del rione ricordano le tre nobildonne che diedero il nome al villaggio di Contesse: \"Beatrice\",\"Eleonora\" e \"Violante\".\nIl rione \u00e8 collegato al centro cittadino dalla linea ATM n\u00b015 (\"Piazza Dante-Vill.Unrra\")\nAttivit\u00e0 economiche.\n\u00c8 sede di depositi di ditte di trasporto merci.\nSociet\u00e0 sportive.\nFutura Unrra, societ\u00e0 di volley femminile sorta nel 1977 e partecipante ai campionati nazionali di Serie C1 e B1.\nChiesa.\nLa chiesa \u00e8 intitolata alla Madonna della Pace."}
{"id": "1930144", "revid": "287204", "url": "https://it.wikipedia.org/wiki?curid=1930144", "title": "Sakura taisen - New York New York", "text": ", \u00e8 una serie di sei OAV giapponesi, legata al franchise \"Sakura Wars\". La storia di questo anime rappresenta un sequel del videogioco \"Sakura taisen V - Saraba, itoshiki hito yo\".\nTrama.\nAlla fine degli anni venti, New York \u00e8 tornata alla pace dopo la battaglia contro Nobunaga. Il proprietario del Piccolo Teatro Lip informa Shinjir\u014d che nella prossima rappresentazione il principale ruolo femminile sar\u00e0 interpretato da lui e le forze di Shinjir\u014d, vestendo i panni di Cleopatra. I membri della \"Star Division\" dovranno convincere il riluttante Shinjir\u014d, mentre una nuova minaccia si profila all'orizzonte, nelle sembianze di un giovane dalla pelle scura, comparso improvvisamente in citt\u00e0 e con un passato misterioso."}
{"id": "1930154", "revid": "287204", "url": "https://it.wikipedia.org/wiki?curid=1930154", "title": "Have a Nice Day (album)", "text": ""}
{"id": "1930156", "revid": "1305772", "url": "https://it.wikipedia.org/wiki?curid=1930156", "title": "Have a Nice Day", "text": ""}
{"id": "1930157", "revid": "74801", "url": "https://it.wikipedia.org/wiki?curid=1930157", "title": "Mikiel Anton Vassalli", "text": "Dopo gli studi alla Sapienza di Roma in lingue e letteratura orientale, fu autore di libri in lingua maltese, tra cui la grammatica maltese e il primo dizionario italiano-maltese e il dizionario latino-maltese, nonch\u00e9 anche autore e editore di saggi, tra cui lo si ricorda nella prima raccolta di proverbi maltesi\nBiografia.\nVassalli nacque a \u017bebbu\u0121. Si spos\u00f2 con Caterina Formosa de Fremaux. Venne espulso da Malta per molto tempo a causa delle sue idee e attivismo politico.\nIl dizionario di maltese-latino-italiano, noto come il \"Lessico\" fu il primo esempio mai pubblicato di testo maltese: Vassalli \u00e8 noto come il padre e creatore della lingua maltese moderna. Il \"Lessico\" \u00e8 stato ripubblicato da Frans Sammut, il quale ha anche tradotto il libro di Vassalli sui proverbi. Il biografo principale di Vassalli era Ninu Cremona col suo \"Vassalli u Zminijietu\" degli anni trenta, tradusse in inglese e pubblic\u00f2 nei primi anni quaranta come Vassalli e le sue volte.\nOggi Vassalli \u00e8 l'emblema dell'essere maltese, sopravvissuto anche all'anglicizzazione di Malta durante il periodo coloniale (1800-1964) e molti scrittori attuali di Malta come Oliver Friggieri si ispirano a lui nelle loro opere. Fu seppellito a Floriana, in un ex cimitero protestante restaurato. Il suo monumento si trova alle porte della natia Zebbug e fu eretto il 4 maggio 1987 - giorno della morte (4 maggio 2011) del suo ammiratore Frans Sammut che ne scrisse la pseudo-autobiografia \"Il-Holma Maltija\" ritenuto il miglior romanzo in maltese."}
{"id": "1930173", "revid": "125829813", "url": "https://it.wikipedia.org/wiki?curid=1930173", "title": "Granada Club de F\u00fatbol", "text": "Il Granada Club de F\u00fatbol, spesso abbreviato Granada CF ma meglio noto semplicemente come Granada, \u00e8 una societ\u00e0 calcistica spagnola con sede nella citt\u00e0 di Granada, nella comunit\u00e0 autonoma dell'Andalusia.\nFondato nel 1931, il club milita dal 2019 nella Liga.\nDisputa le partite casalinghe nello stadio \"Nuevo Los C\u00e1rmenes\" con una capacit\u00e0 di spettatori.\nStoria.\nFondazione ed esordi (1931-1938).\nIl \"Recreativo de Granada\" fu fondato il 6 aprile del 1931 da Julio L\u00f3pez Fern\u00e1ndez, che assunse la carica di presidente. La prima divisa scelta dal club fu interamente di colore bianco. La prima partita fu disputata contro il Deportivo Ja\u00e9n, che fu sconfitto per 2-1. Il primo goal dell'incontro, e della storia del club andaluso, fu segnato da Antonio Bombillar.\nIniziata la propria attivit\u00e0 nelle serie regionali andaluse, nella stagione 1932-33 il club vinse il campionato di \"Tercera Regional\" per la \"Regi\u00f3n Sur\", venendo per la prima volta promosso in \"Tercera Divisi\u00f3n\" e, gi\u00e0 l'anno successivo, accedendo alla serie cadetta del calcio spagnolo.\nIn \"Primera Divisi\u00f3n\" (1939-1944).\nDopo la lunga parentesi della Guerra Civile, che vide tre anni di interruzione delle competizioni calcistiche, il Recreativo fu inserito in Segunda Divisi\u00f3n e, dopo due stagioni, raggiunse la massima categoria del calcio spagnolo grazie a un'impressionante risalita dalle serie inferiori, che port\u00f2 il club dalla \"Tercera Regional\" alla Primera Divisi\u00f3n nell'arco di soli sette campionati.\nIl Granada - che assunse in questo periodo la denominazione odierna e, dal 1939, i colori sociali attuali- conferm\u00f2 il proprio periodo positivo nella stagione 1940-41, culminata con la prima storica promozione in \"Primera\": il campionato era formato da due gironi e le prime due classificate avrebbero disputato un piccolo campionato con partita di andata e di ritorno. Il Granada giunse secondo nel suo gruppo e incontr\u00f2 il Deportivo La Coru\u00f1a, il Castell\u00f3n e la Real Sociedad, che dopo il conflitto bellico si chiamava Donostia. Con due vittorie ottenute fuori casa contro la Real (con gol granadino del basco Chol\u00edn) e il Castell\u00f3n il Granada vinse il campionato con una giornata d'anticipo: l'incontro finale vide la vittoria del Deportivo, ma ci\u00f2 non arrest\u00f2 i festeggiamenti che animarono per una settimana la citt\u00e0.\nIl Granada raggiunse cos\u00ec la massima serie: era una squadra giovane, piena di qualit\u00e0, con elementi che entreranno nella storia del club: Floro, Mill\u00e1n, Gonz\u00e1lez, Maside, Bonet, Sosa, Guijarro, Trompi, Cholin, Bachiller e Liz.\nIl presidente Ricardo Mart\u00edn Campos visse momenti felici, ma l'allenatore Victoriano Santos abbandon\u00f2 a sorpresa la compagine andalusa un mese prima di terminare la stagione, per morire poco tempo dopo vittima di tubercolosi.\nDodici campionati in Segunda (1944-1956).\nDopo quattro stagioni disputate in \"Primera\", con il raggiungimento dell'ottavo posto in classifica nel 1943-44, la stagione 1944-45 vide retrocedere il Granada. Il club dovette attendere dodici anni, con la stagione 1956-57, per rientrare nel giro delle grandi: all'epoca il presidente era Pepe Bail\u00f3n.\nLa battaglia per la promozione fu coronata dal successo, ma il presidente e il segretario Bueso furono sanzionati per aver tentato di corrompere il club avversario.\nLa squadra vinse la \"Segunda Divisi\u00f3n\", gli allenatori furono \u00c1lvaro P\u00e9rez a cui subentr\u00f2 Pasar\u00edn, e questa la formazione base: Candi, Vicente, Su\u00e1rez, P\u00e9rez Andreu, Galvis, Baena, Guerrero Vida, Igoa, Rius y Navarro.\nIl Granada rimase nella massima serie quattro stagioni, per poi retrocedere in seconda divisione, che disput\u00f2 per cinque anni consecutivi.\nVicecampioni in Coppa di Spagna (1958-1959).\nNel 1959 il club raggiunge il suo massimo risultato, piazzandosi al secondo posto nella \"Copa del General\u00edsimo\" (l'attuale Coppa del Re). Disput\u00f2 la finale della competizione nello Stadio Santiago Bernab\u00e9u contro il Barcellona FC, e fu sconfitto dai catalani per 4-1.\nIl percorso per la finale non fu agevole e il Granada, allenato da Jen\u0151 K\u00e1lm\u00e1r, affront\u00f2 l' nei sedicesimi, il Cadice negli ottavi e il Plus Ultra - oggi Real Madrid Castilla - nei quarti.\nLa semifinale fu giocata contro il Valencia che aveva eliminato l'Atl\u00e9tico de Madrid. I due incontri furono molto combattuti: il primo vide la vittoria del Valencia al Mestalla per 1 a 0, nel secondo prevalse la compagine granadina per 3 a 1 (gol de Arsenio, Carranza e V\u00e1zquez per gli andalusi, e di Ricardo per i valenziani): fu quindi necessario l'incontro di spareggio al Bernab\u00e9u. Inoltre, con 31 gol all'attivo, fu la squadra pi\u00f9 prolifica di quell'edizione della coppa.\nL\"'Equipo ascensor\" (1957-1966).\nNel 1965-66 la compagine ottenne la sua terza promozione nella massima serie, di nuovo con Pepe Bail\u00f3n alla presidenza, e l'immarcescibile Jen\u0151 K\u00e1lm\u00e1r in panchina. Per ottenerla fu necessario uno scontro fratricida contro il CD M\u00e1laga, visto che i granadini erano arrivati al secondo posto: ci fu una vittoria a Los C\u00e1rmenes e un pareggio alla Rosaleda con rete decisiva del granadino Eloy Matute. La formazione base era: Otero, Barrenechea, Gonz\u00e1lez, Tosco, Sande, Lorenzo, Santos, Rafa Almagro, Ure\u00f1a, Gerardo y Vicente; sei titolari provenivano dalla \"cantera\", cinque di questi erano nati a Granada (Gonz\u00e1lez, Almagro, Eloy, Ure\u00f1a y Gerardo).\nDopo solo una stagione nella massima serie il Granada viene tuttavia di nuovo retrocesso dopo gli spareggi contro il Betis di Siviglia: la sconfitta a Los C\u00e1rmenes nell'incontro di andata provoc\u00f2 l'allontanamento dell'allenatore Ignacio Eizaguirre, sostituito da Manolo Ib\u00e1\u00f1ez: questi non riusc\u00ec comunque a rovesciare le sorti, venendo sconfitto anche nella gara di ritorno. La retrocessione comport\u00f2 le dimissioni di Bail\u00f3n e l'accesso alla presidenza di C\u00e1ndido G\u00f3mez.\nPer la stagione 1967-68 \"Candi\" mantenne quasi lo stesso organico effettuando solo sei acquisti, assunse come allenatore Jose\u00edto e, con lo zamorano ex madridista in panchina, il Granada disput\u00f2 una stagione eccezionale che la vide raggiungere il primo posto della Segunda.\nIl periodo d'oro (1968-1980).\nLa stagione 1968-69 vide l'inizio della fase migliore della storia del Granada in \"Primera Divisi\u00f3n\". Negli otto campionati infatti seguenti la compagine andalusa riusc\u00ec a mantenersi stabilmente nella massima serie, e per due volte (1972 e 1974) si classific\u00f2 al sesto posto, al momento il miglior piazzamento della storia del club. \u00c8 in questo periodo che il Granada viene soprannominato \"ammazzagiganti\", grazie alle vittorie conseguite, tra gli altri, contro il Real Madrid, il Barcellona e l'Atletico di Bilbao.\nNel 1975-76 Miguel Mu\u00f1oz venne assunto come allenatore dopo aver allenato il Real Madrid per 15 anni e la nazionale spagnola per altri cinque, ma la sua permanenza fu breve: il Granada fu infatti subito retrocesso.\nCrisi (1980-2008).\nDopo questa stagione la compagine andalusa entr\u00f2 in una fase di relativa decadenza, e per 35 anni non riusc\u00ec a risalire nella massima serie, finendo addirittura in \"Segunda B\", allora il terzo livello della piramide calcistica spagnola, nel 1981. Per tutti gli anni '80 la squadra ha avuto solamente alcune brevi presenze nella Segunda Divisi\u00f3n, ma per la maggior parte ha frequentato la Segunda Divisi\u00f3n B, fino alla stagione 2001-02 quando \u00e8 retrocessa addirittura nella Tercera Divisi\u00f3n, la quarta serie iberica.\nDopo cinque stagioni nella Tercera Divisi\u00f3n, Francisco Sanz e suo padre Lorenzo Sanz (ex presidente del ) rilevarono il Granada. Grazie al loro intervento il club riusc\u00ec a risalire in Segunda Divisi\u00f3n B.\nNella stagione 2007-08 la squadra arriva quinta nel quarto gruppo della Segunda Divisi\u00f3n B, mentre nella successiva ottiene un decimo posto.\nL'era Pozzo (2009-2016).\nNell'estate del 2009 la famiglia Pozzo, gi\u00e0 proprietaria di maggioranza dell'Udinese, entra a far parte della societ\u00e0 andalusa come massimo azionista,; intervenuto col socio Quique Pina (rimasto presidente del club fino al 2016) per salvare la societ\u00e0 sull'orlo del fallimento, il nuovo proprietario ha subito contribuito al rilancio della squadra che ha centrato la promozione in \"Segunda Divisi\u00f3n\" vincendo il campionato di \"Segunda Divisi\u00f3n B\" nel 2010. Dodici mesi pi\u00f9 tardi riesce nell'impresa del doppio salto consecutivo di categoria. Il 18 giugno 2011, avendo la meglio nella finalissima dei play-off sull' (0-0 in casa e 1-1 ad Alicante), la formazione granadina si assicura la promozione in \"Primera\" a trentacinque anni di distanza dall'ultima apparizione.\nPer tutta la gestione della famiglia Pozzo il Granada \u00e8 sempre riuscito a non retrocedere in Segunda Divisi\u00f3n, raggiungendo come massimo piazzamento in classifica il 15\u00ba posto nel 2012-13 e 2014.\nIl 23 maggio 2016 la famiglia Pozzo, dopo sei anni trascorsi alla presidenza del club, decide di vendere la societ\u00e0 ad un gruppo cinese, il colosso del marketing sportivo Desports.\nDal 2016 a oggi.\nAlla prima stagione senza la propriet\u00e0 italiana il Granada retrocede in Segunda Divisi\u00f3n con tre giornate d'anticipo dopo la sconfitta del 29 aprile 2017 in casa della Real Sociedad (2-1).\nDopo il decimo posto in seconda divisione del 2017-18, il secondo posto dell'annata seguente garantisce al club la risalita in massima serie. Il ritorno in massima serie viene concluso con un ottimo 7\u00ba posto in campionato, valido per un posto alle qualificazioni dell'Europa League 2020-21, conquistato all'ultima giornata, e con il raggiungimento delle semifinali in Coppa del Re.\nColori e simboli.\nColori.\nQuando \u00e8 stato fondato, la divisa principale del Granada C.F. era una maglia con le bande verticali azzurre e bianche ed i pantaloncini neri.\nA partire dal 1939 \u00e8 stata adottata l'attuale combinazione bianco-rossa, ispirata a quella dell'. A partire dal 1973, il club ha tuttavia cambiato le bande verticali per le bande orizzontali, motivando la decisione con una migliore riconoscibilit\u00e0 televisiva, ai tempi delle trasmissioni in bianco e nero. Da allora la divisa \u00e8 stata modificata diverse altre volte, alternando l'uso delle bande orizzontali e delle bande verticali, seguendo l'opinione del presidente del momento, fino alla stagione 2004-05 quando l'assemblea societaria ha deciso di adottare definitivamente le bande orizzontali.\nStemma.\nIl simbolo della societ\u00e0 \u00e8 costituito da uno scudo allungato bianco-rosso, diviso diagonalmente da destra a sinistra, contenente le lettere maiuscole GCF, rappresentanti il nome ufficiale della squadra. \u00c8 sormontato da un pallone da calcio, e riporta inoltre sulla punta inferiore, un frutto di melograno stilizzato; il simbolo \u00e8 da sempre distintivo della citt\u00e0 di Granada, e come tale riportato sullo stemma cittadino e su quello della monarchia spagnola, presente sulla bandiera nazionale.\nStadio.\nDopo la sua fondazione la squadra giocava le sue partite casalinghe al Campo de Las Tablas, inaugurato il 20 dicembre 1931. Il campo per\u00f2 verr\u00e0 usato solo fino al 23 dicembre 1934 quando venne inaugurato il nuovo stadio: l'Estadio Los C\u00e1rmenes. Il club gioc\u00f2 le partite locali in questo stadio fino al 1995 quando fu inaugurato lo stadio Nuevo Los C\u00e1rmenes.\nDalla stagione 1995-96 il Granada C.F. gioca i suoi incontri locali nell'Estadio Nuevo Los C\u00e1rmenes, inaugurato il 16 maggio 1995, con una capacit\u00e0 di 22.524 posti.\nSociet\u00e0.\nSettore giovanile.\nDal 1947, il Granada possiede una sua sezione giovanile, il Club Recreativo Granada (fino al 2018 noto come \"Granada B\"), attualmente militante in Segunda Divisi\u00f3n B, il terzo livello calcistico nazionale.\nTifoseria.\nGemellaggi e rivalit\u00e0.\nLa rivalit\u00e0 tradizionalmente pi\u00f9 sentita fra la tifoseria \"rojiblanca\" \u00e8 quella nei confronti del , denominato \"Derby dell'Andalusia orientale\" fin dagli anni '30. Pi\u00f9 recente \u00e8 l'inimicizia sorta nei confronti dell', originata da contrasti di natura sportiva nel corso delle ultime stagioni e dallo spareggio-promozione vinto dai bianco-rossi nel 2011.\nOrganico.\nRosa 2021-2022.\nRosa e numerazione sono aggiornate all'8 novembre 2021."}
{"id": "1930176", "revid": "272884", "url": "https://it.wikipedia.org/wiki?curid=1930176", "title": "Piazza di Siena", "text": "Piazza di Siena \u00e8 una vasta area, non aperta al traffico veicolare, che si trova a Roma, all'interno di villa Borghese. Deve il suo nome a Siena, luogo originario della famiglia Borghese.\nStoria.\nEssa nacque, infatti, per iniziativa del principe Marcantonio IV (1730-1800), che alla fine del XVIII secolo chiese che all'interno della villa fosse edificato uno spazio che ricordasse piazza del Campo, il luogo dove dal medioevo si tiene il noto Palio di Siena.\nL'opera fu terminata postuma; comunque, in osservanza dei voleri dello scomparso principe, fu destinata ad accogliere manifestazioni e feste popolari.\nPassata allo Stato italiano dopo la presa di Roma e divenuto spazio pubblico, nel 1907, 1908 e 1909 ospit\u00f2 i campionati italiani assoluti di atletica leggera che si svolsero su una pista di 370,30\u00a0m di sviluppo; dal 1922 divenne il luogo d'elezione di un concorso equestre, divenuto internazionale nel 1926. Oggi tale manifestazione \u00e8 nota come Concorso ippico internazionale \"Piazza di Siena\".\nNel 1982 Piazza di Siena ospit\u00f2 un concerto Claudio Baglioni che chiudeva il grande tour del cantautore romano Al\u00e9-o\u00f3. Dal 29 settembre al 9 ottobre 2010 \u00e8 stata invece la sede degli otto concerti-evento di Renato Zero, detti \"Sei Zero\" in onore dei suoi sessant'anni."}
{"id": "1930197", "revid": "1700364", "url": "https://it.wikipedia.org/wiki?curid=1930197", "title": "Iris Chateaubriand", "text": " \u00e8 un personaggio della serie di anime e videogiochi \"Sakura Wars\", ideata da \u014cji Hiroi. Il character design del personaggio \u00e8 di K\u014dsuke Fujishima. Iris \u00e8 doppiata in originale da Kumiko Nishihara.\nIris \u00e8 uno dei membri della \"Flower Division\", un immaginario corpo speciale dell'esercito giapponese di inizio secolo, specializzato nel combattere le forze del male ed i demoni, attraverso l'utilizzo della propria energia psichica.\nBiografia del personaggio.\nIris, il cui vero nome \u00e8 Aeris, \u00e8 nata nella provincia di Champagne, in Francia, ed \u00e8 l'unica figlia del conte Chateaubriand di Champagne. A causa della sua incredibile potenza psichica, Iris \u00e8 stata isolata dal resto del mondo per la maggior parte della sua giovane vita, fino a quando non incontr\u00f2 Ayame, che convinse i suoi genitori ad acconsentire che la ragazzina si unisse alla \"Flower Division\", dove avrebbe conosciuto ragazze dotate dei suoi stessi poteri.\nIn qualit\u00e0 di membro della \"Flower Division\", Iris \u00e8 sempre stata un importante elemento per le rappresentazioni teatrali del gruppo. Iris \u00e8 un'attrice di grande talento, ma trova fortemente irritante, ogni volta che qualcuno fa riferimento alla sua natura infantile, indipendentemente dal fatto che lei porta costantemente con s\u00e9 il suo amato orsacchiotto. Iris \u00e8 sempre desiderosa di aiutare gli altri, ed \u00e8 molto acuta quando si tratta di intuire i sentimenti altrui. Inoltre \u00e8 particolarmente affezionata a \u014cgami, e spesso si riferisce a lui chiamandolo \"oniichan\" (\"fratellone\").\nDurante le battaglie, Iris dimostra una straordinaria abilit\u00e0 nel combattere le forze del male. I contributi della ragazza in battaglia si dimostreranno sempre fondamentali, sia che si tratti di telecinesi, di teletrasporto o semplicemente di spazzare via il nemico con la propria energia. Soprattutto le tecniche di teletrasporto del suo \"koubu\" si dimostreranno particolarmente efficaci, in quanto in grado di confondere il nemico. Rispetto al videogioco, Iris nell'anime entrer\u00e0 in battaglia soltanto a serie inoltrata."}
{"id": "1930202", "revid": "729019", "url": "https://it.wikipedia.org/wiki?curid=1930202", "title": "Car Nicobar", "text": "Car Nicobar (Pu in lingua car) \u00e8 un'isola ed un comune (\"tehsil\") dell'India di 20.292 abitanti, capoluogo del distretto delle Nicobare, nel territorio federato delle Andamane e Nicobare.\nSull'isola, la pi\u00f9 popolosa delle Nicobare, \u00e8 presente un aeroporto militare.\nGeografia fisica.\nIl villaggio principale del comune \u00e8 Malacca. L'isola \u00e8 la pi\u00f9 settentrionale delle Nicobare, ed \u00e8 posta immediatamente a sud del Canale dei Dieci Gradi.\nLa sua superficie (126,9\u00a0km\u00b2) equivale al 7% della superficie di tutte le isole Nicobare.\nStoria.\nL'isola \u00e8 stata gravemente danneggiata dal maremoto dell'oceano Indiano del 2004.\nSociet\u00e0.\nEvoluzione demografica.\nIl comune si compone di 15 villaggi, il pi\u00f9 grande dei quali \u00e8 Malacca (U-r\u00e8k-ka nella lingua locale) che conta circa 4.500 abitanti.\nAl censimento del 2001 la popolazione di Car Nicobar assommava a 20.292 abitanti, dei quali 10.663 maschi e 9.629 femmine.\nCar Nicobar conta pi\u00f9 del 50% dell'intera popolazione delle isole Nicobare."}
{"id": "1930204", "revid": "1543377", "url": "https://it.wikipedia.org/wiki?curid=1930204", "title": "Stephen McNallen", "text": " \nInfluente membro del neopaganesimo germanico e scrittore, negli anni '70 svolse un ruolo decisivo nella formazione dell'Odinismo.\nVita.\nLa carriera universitaria di MacNallen si svolse nella \"Midwestern University\" in Wichita Falls, Texas dove ricevette una laurea in scienze politiche ottenendo un incarico come secondo tenente nel United States Army e successivamente insignito della carica di \"Airborne Ranger\" . Nell'ultima parte del suo incarico risiedette stabilmente in Germania almeno fino al 1976. Dopo l'incarico militare partir\u00e0 per le dune del Sahara in una stimolante avventura giornalistica. In questa veste visiter\u00e0 l'India del Nord, la Birmania, l'Africa e la Bosnia registrando in forma cronistica le varie guerre che colpirono queste zone fino agli anni '90. Tra le tante riviste che pubblicarono i suoi articoli \u00e8 da ricordare la nota \"Soldier of Fortune Magazine\". Successivamente lavor\u00f2 per sei anni come insegnante di scienze e matematica in una scuola media del Nevada, tra il 1987 e il 1996 ritorn\u00f2 sotto le armi nella \"California Army National Guard\". Attualmente risiede a Nevada City, California, Stati Uniti d'America.\nAsatru.\nMacNallen \u00e8 stato uno dei pi\u00f9 grandi sostenitori moderni della ricostruzione del paganismo germanico. Similmente a Sveinbj\u00f6rn Beinteinsson fondatore dell'\"\u00cdslenska \u00c1satr\u00faarf\u00e9lagi\u00f0\", Else Christensen dell'Odinist Fellowship e Stubba dell'Odinismo, MacNallen fond\u00f2 un gruppo Proto-Asatru chiamato la \"Fratellanza dei Vichinghi\" (Viking Brotherhood) iniziando la pubblicazione di un periodico noto come \"Runestone\" (Pietra Runica). Col passar del tempo la Fratellanza dei Vichinghi si evolse in \"Asatru Free Assembly\" (Assemblea Libera degli Asatru). \nDopo alcuni anni di silenzio e ricostruzioni, MacNallen torn\u00f2 dirigendo \"l'Asatru Folk Assembly\" o AFA (Assemblea del Folk Asatru). \nKennewick Man.\nIl 24 ottobre 1996 MacNallen e l'AFA tentarono di fermare l'esercito americano che secondo una legge emanata nel '90 dal NAGPRA, doveva prelevare alcuni resti archeologici ritenuti appartenenti al periodo dei Nativi Americani perci\u00f2 facente parte del corredo storico del \"nuovo mondo\". Furono effettuati svariati testi genetici sui resti, i giornali si schierarono con MacNallen e altri archeologi convinti dell'inesattezza delle pretese americane lanciarono aspre critiche. Dopo una lunga battaglia legale, il giudice stabil\u00ec che i resti non erano di \u201cnativi americani\u201d in accordo alle disposizioni del NAGPRA. Attualmente questi preziosi reperti sono conservati nel \"Burke Museum\" di Seattle. Questa campagna contro il NAGPRA permise a MacNallen di essere conosciuto da tutto l'entourage neopagano divenendo il maggiore sostenitore e rappresentante dell'Odinismo."}
{"id": "1930206", "revid": "268377", "url": "https://it.wikipedia.org/wiki?curid=1930206", "title": "Decappato", "text": "Il decappato \u00e8 una tecnica di finitura del legno caratterizzata da un effetto finale di sbiancatura della superficie trattata. \nSi realizza attraverso la stesura di uno o pi\u00f9 fondi di cementite alternata a successive carteggiature. Il procedimento va ripetuto fin quando il legno assorbe la cementite in modo omogeneo. Il fondo bianco viene quindi coperto con una vernice protettiva trasparente."}
{"id": "1930208", "revid": "15756", "url": "https://it.wikipedia.org/wiki?curid=1930208", "title": "Nullo Baldini", "text": "Biografia.\nOrganizzatore di cooperative.\nNato in una famiglia di tradizioni garibaldine, all'anagrafe fu chiamato Dionigi Giovanni. Un anno pi\u00f9 tardi, quando in Polonia Francesco Nullo cadde in battaglia per la difesa della libert\u00e0, il padre riusc\u00ec a far cancellare all'anagrafe il nome originale sostituendolo con quello di Nullo. Fece studi tecnici e impegn\u00f2 la propria vita nel campo dell'associazionismo per dare forza ai braccianti e ai ceti pi\u00f9 deboli. Nel 1881 fu tra i fondatori dell'Associazione generale dei braccianti agricoli di Ravenna e ne divenne segretario nel 1883. Nel 1901 cre\u00f2 la Federazione delle cooperative della provincia di Ravenna. Tra i dirigenti appartenne all'ala minoritaria riformista, non massimalista, del Partito Socialista. Quindi non si trov\u00f2 d'accordo con la linea massimalista impressa al partito da Benito Mussolini, all'epoca socialista.\nNullo Baldini, fisico imponente e sposato con Carolina Salotti, organizz\u00f2 e diresse le cooperative di lavoro che riuscirono ad assumere importanti appalti di lavori pubblici e ad eseguire importanti bonifiche agrarie nell'Agro Pontino, portate avanti tra notevoli difficolt\u00e0. Tale attivit\u00e0 fu finanziata - in particolare agli inizi - dall'Istituto di credito per le cooperative di Milano, costituito nel 1904. Baldini fece parte dell'Ufficio del Lavoro e di altri organismi similari.\nMolto vicino a Filippo Turati, legato ad Ivanoe Bonomi ed eletto deputato nel 1921, Baldini usc\u00ec dal Partito Socialista con altri deputati riformisti (in opposizione ai massimalisti) nel 1922. Nel luglio dello stesso anno, quando le camicie nere di Italo Balbo occuparono Ravenna, Baldini si trovava nella sede della Federazione delle cooperative, l'ex palazzo Rasponi. Temendo per la sua vita, il deputato socialista forlivese Genuzio Bentini, avvocato e difensore di Mussolini in un processo del 1911, si rec\u00f2, d'intesa con Turati, a Roma per fare presente a Mussolini che la sede delle cooperative poteva essere incendiata con grave rischio per l'incolumit\u00e0 di Baldini. Mussolini ascolt\u00f2 in silenzio e poi disse: \"Baldini non sar\u00e0 toccato\". All'uscita dal colloquio, Bentini osserv\u00f2 con i suoi: \"La sede delle cooperative sar\u00e0 senz'altro incendiata\". Cos\u00ec fu: Baldini fu portato fuori e il palazzo dato alle fiamme.\nTra il 1922 e il 1924 fu membro del Parlamento nelle file del Partito Socialista Unitario (PSU), d'ispirazione socialdemocratica, cui avevano aderito Filippo Turati, Claudio Treves e di cui era segretario Giacomo Matteotti.\nIn esilio a Parigi.\nAlla fine del 1924 Baldini emigr\u00f2, come Turati, Treves ed altri, in Francia dopo essersi rifiutato di restare a capo delle cooperative di Ravenna a condizione che avesse preso la tessera fascista. Rispose in dialetto: \"Me an so an voltagabana...\"(non sono un voltagabbana). Rimase in esilio fino al 1941. A Parigi riprese a organizzare cooperative. Gestendo anche un alberghetto, nella zona di Montmartre, \"La Popote\", che era la sede delle cooperative italiane di lavori pubblici all'estero, una filiale dell'Umanitaria di Milano, ed era per gli esuli un centro di ritrovo con mensa, bar, sala riunione, dormitorio. Turati lo defin\u00ec \"orribile tana\" ma l\u00ec approderanno anche Pietro Nenni e Bruno Buozzi.\nIn Francia Baldini organizz\u00f2 anche una cooperativa a N\u00e9rac, in Guascogna, nella propriet\u00e0 del senatore e banchiere Luigi Della Torre e dell'ex corrispondente da Parigi del giornale \"Il Secolo\" di Milano, Luigi Campolonghi. Una cooperativa che dette lavoro a militanti socialisti delle varie anime, repubblicani o aderenti al partito detto di democrazia sociale, emigrati per opposizione al regime. In poco tempo quella tenuta divent\u00f2 una meta per i profughi italiani che la andavano a visitare anche con le famiglie: Treves, Giuseppe Emanuele Modigliani, Nenni, Domizio Torrigiani, Francesco Schiavetti, Mario Bergamo, Aurelio Natoli, Silvio Trentin. Gli uomini discutevano dell'unit\u00e0 antifascista che porter\u00e0 nel 1927 alla nascita della Concentrazione antifascista, i piccoli si divertivano: \"Per noi bambini N\u00e9rac era il paradiso, c'erano i figli di molti profughi politici con cui giocare\".\nA Parigi i rapporti pi\u00f9 stretti Baldini li tenne con i socialisti riformisti: Turati (di cui fu esecutore testamentario), Treves (i due abitavano nella stessa via, nei pressi dell'Op\u00e9ra), Modigliani e Campolonghi. Frequent\u00f2 un poco Francesco Saverio Nitti, l'ex premier che a Parigi era un punto di riferimento per l'antifascismo ma lo fece soprattutto perch\u00e9 la figlia, Maria Luigia detta Pimpa, si fidanzer\u00e0 e si sposer\u00e0 con il secondogenito di Nitti, Giuseppe. Non ebbe invece, pur essendo entrambi romagnoli, rapporti agevoli con Nenni, in quel periodo molto vicino alle posizioni comuniste..\nIl rientro in Italia.\nAlla fine del 1941 Baldini rientr\u00f2 in Italia dopo una malattia che lo aveva obbligato a letto per otto mesi col pericolo di amputazione delle gambe. Di fatto \u00e8 confinato a Ravenna. Ma nel 1943 riusc\u00ec insieme ad Alessandro Schiavi a costituire in clandestinit\u00e0 la Federazione socialista romagnola. Poco prima di morire fu anche nominato dal governo Bonomi commissario delle cooperative ravennati."}
{"id": "1930218", "revid": "827882", "url": "https://it.wikipedia.org/wiki?curid=1930218", "title": "Biblioteca internazionale La Vigna", "text": "La Biblioteca Internazionale \"La Vigna\"-Centro di Cultura e Civilt\u00e0 Contadina \u00e8 un istituto di documentazione specializzato nel settore di studi sull'agricoltura e sul vino, ed \u00e8 considerato il pi\u00f9 importante punto di riferimento per le ricerche ampelografiche a livello mondiale.\nHa sede a Vicenza in Contr\u00e0 Porta Santa Croce n. 3, nel Palazzo Brusarosco, poi Gallo, edificio ottocentesco in parte restaurato dall'architetto Carlo Scarpa.\nStoria dell'istituzione.\nIl Centro di Cultura e Civilt\u00e0 Contadina - Biblioteca Internazionale \u201cLa Vigna\u201d nacque per iniziativa di un imprenditore vicentino, Demetrio Zaccaria, che, imbattutosi per caso, a New York, nel 1951, in un libro di enologia, cominci\u00f2 ad interessarsi alla materia. Dall'acquisto del primo libro, \"Dictionary of Wine\" di Frank Schoonmaker, alla creazione di una biblioteca di carattere internazionale al servizio degli studiosi e degli appassionati, passarono vent'anni.\nDemetrio Zaccaria partecip\u00f2 a convegni internazionali, strinse importanti relazioni in tutto il mondo, iniziando a dedicarsi con assiduit\u00e0 all'acquisto sistematico di libri antichi e rari. Fondamentale fu l'incontro a Londra con Andr\u00e9 Simon, fondatore della \"International Wine and Food Society\", autore di importanti opere di bibliografia sulla gastronomia e sul vino, oltre che figura di primo piano nel mondo del commercio dello Champagne, che divenne per Zaccaria modello da seguire.\nNei primi anni settanta da Toscolano, in riva al Garda, dove viveva dal 1958, Zaccaria si trasfer\u00ec definitivamente a Vicenza con tutti i suoi volumi, ormai diventati qualche migliaio. Nel 1980 acquist\u00f2 Palazzo Brusarosco, sede dell'attuale biblioteca. L'anno dopo, ormai settantenne, preoccupato per le sorti della sua collezione e dopo vari e infruttuosi tentativi di darle una sistemazione, don\u00f2 il palazzo insieme all'intera raccolta di circa 10.000 volumi al Comune di Vicenza, assumendo il ruolo di segretario generale del Centro di Cultura e Civilt\u00e0 Contadina, nonch\u00e9 di direttore della Biblioteca Internazionale \u201cLa Vigna\u201d. Mor\u00ec nel 1993 dopo avere conseguito importanti riconoscimenti internazionali.\nSede.\nIl Centro e La Biblioteca hanno sede a Palazzo Brusarosco.\nLe scarse notizie sull'edificio originario lo fanno risalire a una casa eretta entro la cinta muraria scaligera nel XV secolo. Nei secoli successivi la casa sub\u00ec varie trasformazioni, fra cui un ampliamento nel corso del Settecento attribuibile ad Ottone Calderari. Nel 1833 il nuovo proprietario Orazio Brusarosco affid\u00f2 il rifacimento del portico e della facciata all'architetto Tommaso Becega.\nDurante la seconda guerra mondiale il palazzo sub\u00ec ingenti danni a seguito dei bombardamenti angloamericani.\nNei primi anni sessanta l'avvocato vicentino Ettore Gallo acquist\u00f2 l'intero palazzo per trasferirvi studio professionale e residenza familiare, incaricando per la ristrutturazione l'architetto Carlo Scarpa. \nAll'ultimo piano Scarpa progett\u00f2 l'abitazione della famiglia Gallo, trasformando la soffitta in un ampio appartamento in cui confluiscono i due temi a lui cari: la residenza e l'allestimento museale. Fluidit\u00e0 di percorsi, assenza di porte, smussatura degli spigoli caratterizzano l'appartamento illuminato dall'alto da luce naturale, indiretta, diafana. \nL'appartamento Gallo viene oggi utilizzato prevalentemente per mostre e convegni.\nAl primo piano, dove oggi si sviluppa la Biblioteca, Scarpa consolid\u00f2 il solaio del salone principale, cos\u00ec come il soffitto dell'androne d'ingresso, attraverso l'abile inserimento di putrelle all'interno degli apparati decorativi.\nAl piano terra infine, adiacente al parco, venne previsto un appartamento indipendente, ora utilizzato come deposito per i libri.\nRaccolte.\nIl fondo librario ammonta oggi a circa 51.000 volumi, riguardanti prevalentemente l'agricoltura, la coltivazione della vite e la produzione vinicola, nonch\u00e9 l'allevamento delle api, la produzione dell'olio e del miele fino ad arrivare ai trattati di gastronomia.\nIl fondo \u00e8 costantemente arricchito con acquisti selettivi sul mercato corrente e su quello antiquario.\nIl fondo antico comprende le edizioni di gastronomia pi\u00f9 importanti in Italia pubblicate fra Cinquecento e Seicento, tra cui il \"De honesta voluptate\" del Platina (1530), considerato il primo trattato di gastronomia moderna. Tra le opere riguardanti l'enologia, la Biblioteca conserva alcune edizioni del \"De naturali vinorum historia\" del medico romano Andrea Bacci (1596).\nIl trattato fisico-filologico-storico-medico-chimico \"Ampelographia\" (1660) del medico tedesco Philipp Jacob Sachs inizia la serie dei trattati sull'Ampelografia che fanno della Biblioteca un punto di riferimento internazionale sulla materia.\nCostituiscono, inoltre, un filone importante della raccolta iniziale la letteratura e la poesia ditirambica: la Biblioteca possiede ben 63 edizioni delle 82 conosciute de \"Il Bacco in Toscana\" di Francesco Redi.\nNel tempo altre raccolte, oltre a quella originaria, sono entrate a far parte del patrimonio della Biblioteca, o attraverso donazioni o attraverso acquisti mirati. \nI fondi pi\u00f9 importanti sono:\nIniziative culturali.\nDemetrio Zaccaria, nell'atto notarile della fondazione della sua istituzione culturale, ha voluto che la denominazione \u201cCentro di Cultura e Civilt\u00e0 Contadina\u201d, nelle sue accezioni pi\u00f9 ampie, precedesse l'espressione \u201cBiblioteca Internazionale \u201cLa Vigna\u201d. Ci\u00f2 al fine di promuovere tutte quelle iniziative che, tra gli studiosi e gli appassionati, ne possano favorire e migliorare la valorizzazione. Col tempo sono divenuti sempre pi\u00f9 articolati e qualificati i filoni progettuali cui si ispirano le attivit\u00e0 culturali specifiche, progettate e attuate anche con l'apporto del Consiglio Scientifico, insieme a quelle realizzate in collaborazione con le Associazioni ospiti o esterne come il CRA, Centro di Ricerca per la Viticoltura di Conegliano, l'Istituto di Genetica e Sperimentazione Agraria \u201cN. Strampelli\u201d di Lonigo, la Fondazione Masi, l'AIS Veneto (Associazione Italiana Sommeliers), vari Consorzi locali di tutela dei Vini DOC, Cantine Sociali, FAI, Clubs Lions e Rotary vicentini, l'Associazione Italiana Cultura del T\u00e8, la Confraternita della Vite e del Vino del Veneto Orientale e del Friuli-Venezia Giulia ecc.\nIl Centro ha inoltre dato il via all'iniziativa \u201cAmici de La Vigna\u201d, a sostegno delle sue attivit\u00e0 culturali e istituzionali.\nAssociazioni ospiti.\nIl Centro ospita le seguenti associazioni, che si occupano di cultura enogastronomica nonch\u00e9 di valorizzazione della terra e dell'ambiente:"}
{"id": "1930221", "revid": "1305772", "url": "https://it.wikipedia.org/wiki?curid=1930221", "title": "One on One (videogioco)", "text": "One on One, presentato anche come Julius Erving and Larry Bird Go One on One e simili, \u00e8 un videogioco di pallacanestro uno contro uno creato da Eric Hammond e pubblicato dalla Electronic Arts nel 1983.\nFu il primo videogioco in assoluto con licenza ufficiale di utilizzare nomi del mondo dello sport.\nModalit\u00e0 di gioco.\nIl giocatore pu\u00f2 prendere il controllo di due cestisti realmente esistiti, Julius Erving o Larry Bird; il giocatore deve manovrare sia in fase di attacco cercando di fare canestro, sia in difesa nel tentativo di bloccare la palla. Durante il gioco, pu\u00f2 accadere che un \"hard dunk\" mandi in frantumi l'intero tabellone di cristallo, facendo entrare in scena un inserviente vistosamente indispettito."}
{"id": "1930225", "revid": "1748167", "url": "https://it.wikipedia.org/wiki?curid=1930225", "title": "Cerrano", "text": "Il Cerrano o torrente Cerrano \u00e8 un torrente della provincia di Teramo in Abruzzo.\nNasce sui colli di Atri, nel \"fosso della Strega\", dalle antichissime fontane Strega, Pila e Canale, di tipo \"qanat\" e, dopo un corso di circa dieci chilometri, sfocia in mare nel comune di Silvi a circa un chilometro a sud della Torre di Cerrano, alla quale ha dato il nome.\nIl Cerrano porta sempre acqua, anche nei periodi di siccit\u00e0, in estate supera addirittura i fiumi Piomba e Tavo, vittime di prelievi d'acqua a scopi agricoli e zootecnici.\nIl Cerrano (che in epoca romana era chiamato \"Matrinus\") probabilmente deriva il suo nome da quello della dea Cerere (\"Demeter, Dea Mater\").\nIn epoca romana e nel medioevo l'area della foce del Cerrano era il sito dell'antico porto di Atri, nello specchio di mare vicino alla torre ed al torrente giacciono sommersi i resti di un molo a forma di \"L\", opere murarie e vari manufatti."}
{"id": "1930227", "revid": "80339", "url": "https://it.wikipedia.org/wiki?curid=1930227", "title": "Polovcy", "text": ""}
{"id": "1930228", "revid": "1305772", "url": "https://it.wikipedia.org/wiki?curid=1930228", "title": "Just a Dream (Carrie Underwood)", "text": "Just a Dream \u00e8 il quarto singolo estratto dal secondo album della cantante statunitense Carrie Underwood. La canzone \u00e8 stata scritta da Gordie Sampson, Steven McEwan e Hillary Lindsay ed \u00e8 stata pubblicata ufficialmente in radio il 21 luglio 2008.\nContenuto della canzone.\nLa canzone parla di una ragazza che deve sposarsi ma viene a sapere che il suo fidanzato, che \u00e8 un soldato, \u00e8 stato ucciso. Non volendo credere alla sua morte crede che questa sia solo un sogno (just a dream).\nVideo musicale.\nIl video inizia con la Underwood e il suo ragazzo seduti in macchina che parlano cercendo di non pensare al fatto che il ragazzo deve partire per andare in guerra. Il video prosegue con lei che immagina di percorrere un viale per raggiungere l'altare, ma durante il tragitto il suo sorriso si trasforma in un pianto e il suo abito bianco da sposa diventa nero mentre si incammina verso la bara.\nAndamento il classifica.\nLa canzone \u00e8 entrata nella Billboard Pop 100 alla posizione 96 durante la settimana in cui \u00e8 stato pubblicato Carnival Ride, uscendo la settimana successiva.\nNel corso del 2008 \u00e8 entrata nella Billboard Hot Country Songs alla posizione 45 una settimana prima della sua uscita, fino adesso ha raggiunto la posizione numero 15. La stessa settimana la canzone \u00e8 entrata nella Billboard Bubbling Under Hot 100 alla posizione 18, che equivale alla posizione 118 della Billboard Hot 100. La canzone ha debuttato nella Billboard Hot 100 alla posizione 98 nella classifica datata 23 agosto 2008; fino ad ora ha raggiunto la posizione 44.\n\u00c8 entrata alla posizione 33 nella classifica country canadese.\nFino ad oggi la canzone ha avuto 170'000 download negli States."}
{"id": "1930230", "revid": "177744", "url": "https://it.wikipedia.org/wiki?curid=1930230", "title": "No Shoestrings on Louise", "text": "No Shoestrings on Louise \u00e8 una canzone composta e cantata da Elton John. Il testo \u00e8 di Bernie Taupin.\nIl brano.\n\u00c8 la quarta traccia del secondo album dell'artista, \"Elton John\" (1970). A differenza di gran parte dell'album, dai toni cupi e decisamente tenebrosi, il brano si presenta abbastanza ritmato e mette in evidenza alla batteria Barry Morgan, al basso Alan Weighll, alla chitarra principale Caleb Quaye, alla chitarra ritmica Clive Hicks e alle percussioni Dennis Lopez, oltre che Elton stesso all'onnipresente pianoforte. Si tratta in sostanza di quotati session men. Come tutto l'album di provenienza, \u00e8 stata notata da buona parte della critica."}
{"id": "1930237", "revid": "125470857", "url": "https://it.wikipedia.org/wiki?curid=1930237", "title": "Teemu Pukki", "text": "Caratteristiche tecniche.\nDopo avere iniziato la carriera come ala, \u00e8 stato spostato nel ruolo di centravanti. Dotato di buon fiuto del gol, capacit\u00e0 di inserirsi nelle difese avversarie e di un'ottima freddezza sui calci di rigore.\nCarriera.\nClub.\nInizi: KooTeePee e Siviglia.\nPukki ha iniziato a giocare nelle giovanili del KooTeePee. Quando la squadra si \u00e8 separata dal KTP, ha conquistato la promozione nella Veikkausliiga. Nel 2007, Pukki ha trovato spazio nel massimo campionato finlandese ed \u00e8 sceso in campo per ventinove partite, con tre reti all'attivo.\nAll'inizio del 2008 viene acquistato dal Siviglia. Il club andaluso lo destina alla propria formazione minore, il Siviglia Atletico, che milita in Segunda Divisi\u00f3n, con cui segna 3 reti in campionato, fra cui quella del prestigioso successo sulla Real Sociedad.\nIl 6 dicembre 2008 il Siviglia lo integra nella prima squadra, ed il giorno dopo \u00e8 in panchina (senza scendere in campo) nella sfida esterna contro il . Debutta nella Liga il 25 gennaio 2009 contro il Racing Santander.\nHJK, Schalke 04 e Celtic.\nTuttavia nel 2010 fa ritorno in patria firmando per l', con cui realizza 13 reti in 25 partite nell'arco di due stagioni.\nDopo aver segnato 3 gol allo nei preliminari di Europa League, il 31 agosto 2011, Pukki firma un triennale con il club tedesco per 1.5 milioni di euro.\nIl 31 agosto 2013 passa al Celtic per 3,5 milioni di euro, con un contratto quadriennale. Segna al debutto contro gli Hearts il 14 settembre contribuendo al successo per 1-3 dei suoi e si ripete all'esordio casalingo contro il St Johnstone sette giorni dopo. Malgrado i sette gol stagionali e la vittoria del titolo scozzese, l'annata \u00e8 in chiaroscuro dal punto di vista personale: Pukki non riesce a colmare il vuoto lasciato da Gary Hooper. \nDopo aver segnato due gol nella vittoria contro il KR Reykjavik al Murrayfield Stadium all'esordio stagionale del Celtic in Champions League (vittoria per 4-0), gioca anche i match successivi di coppa contro il Legia Varsavia e nella partita di campionato persa contro l'Inverness Caledonian Thistle del 6 agosto 2014.\nBr\u00f8ndby.\nIl 1\u00ba settembre 2014 si trasferisce ai danesi del in prestito annuale. Esordisce contro il Randers e segna il primo gol contro l'Esbjerg. Realizza poi quattro gol nelle successive quattro partite e conclude la stagione con nove gol, vincendo il premio di miglior giocatore del campionato del mese di ottobre e risultando alla fine dell'annata il capocannoniere della squadra. Il 19 giugno 2015 passa a titolo definitivo al Br\u00f8ndby. Con i danesi rimane sino alla fine della stagione 2017-2018, terminata con la vittoria della Coppa di Danimarca, segnando 55 reti in 130 partite.\nNorwich.\nIl 30 giugno 2018 \u00e8 prelevato dal , compagine militante nella seconda serie inglese, con contratto triennale. L'inizio \u00e8 molto positivo, con 12 gol nelle prime 22 giornate. L'attaccante finlandese chiude l'annata con 29 centri in 43 presenze, vincendo la classifica marcatori e con i compagni il campionato, approdando cos\u00ec in Premier League. All'esordio nella massima serie inglese, il 9 agosto 2019, Pukki va in gol ad Anfield, nella sfida della prima giornata persa per 4-1 contro il Liverpool campione d'Europa in carica. Alla seconda giornata decide con una tripletta la partita vinta per 3-1 in casa contro il . Tuttavia, nonostante lui termini la stagione con 11 reti, i canarini retrocedono.\nIn Championship lui realizza 26 reti, contribuendo alla seconda promozione in Premier del club.\nNazionale.\nConta 31 partite e 14 reti nella , dove ha segnato pi\u00f9 reti di Bojan Krki\u0107 nelle qualificazioni per il Mondiale di categoria. Conta alcune presenze anche per la .\nIl 4 febbraio 2009 esordisce con la nazionale maggiore nell'amichevole persa 5-1 contro il .\nDal 2012 viene convocato stabilmente in nazionale, segnalandosi come un protagonista della vittoria da parte della Finlandia del girone di Lega C della UEFA Nations League 2018-2019, cos\u00ec come nelle qualificazioni a Euro 2020 dove la squadra si qualifica per la prima volta a un torneo anche grazie alle sue 10 reti realizzate in altrettante partite; da segnalare che in 3 occasioni ha fatto doppietta, nella fattispecie nei successi contro (2-0), (3-0) e (3-0). La Finlandia chiuder\u00e0 poi il torneo, disputatosi nell'estate del 2021 a causa dello scoppio della pandemia di Covid-19, al quarto e ultimo posto del Gruppo B con 3 punti in classifica, frutto di una vittoria sulla (0-1), e due sconfitte rimediate con (2-0) e (1-0), venendo cos\u00ec eliminata al primo turno.\nIl 12 ottobre 2021 realizza una doppietta nel successo per 0-2 contro il che gli consente di superare Jari Litmanen nella classifica marcatori della sua nazionale divenendone il capolista solitario per gol realizzati. Il 16 novembre seguente raggiunge quota 100 presenze in nazionale nella sconfitta per 0-2 contro la .\nStatistiche.\nPresenze e reti nei club.\n\"Statistiche aggiornate al 2 ottobre 2021.\""}
{"id": "1930244", "revid": "287204", "url": "https://it.wikipedia.org/wiki?curid=1930244", "title": "Savva Ivanovi\u010d Mamontov", "text": "Nel 1885 Mamontov fond\u00f2 un\u2019impresa privata, la \u010castnaja Russkaja Opera Mamontova, Opera Privata Russa di Mamontov (1885-1904). Nel 1897 ingaggi\u00f2 Sergej Rachmaninov come secondo direttore della sua compagnia, da affiancare all'italiano Michele Esposito, consapevole dei limiti di quest'ultimo. Furono rappresentate diverse opere tra cui \"Una vita per lo Zar\" di Glinka, \"Samson et Dalila\" di Saint-Sa\u00ebns e anche la \"Carmen\" di Bizet. "}
{"id": "1930247", "revid": "1892728", "url": "https://it.wikipedia.org/wiki?curid=1930247", "title": "Il vedovo nero", "text": ""}
{"id": "1930248", "revid": "124255124", "url": "https://it.wikipedia.org/wiki?curid=1930248", "title": "Gaetano Santangelo", "text": "Biografia.\nGaetano Santangelo \nnacque nei pressi della basilica di San Pietro, nel rione Borgo, nel 1782. Di modesta condizione, s'industri\u00f2 per sbarcare il lunario a fare il burattinaio ambulante, trasportando sulle spalle il suo \"castello\" per le vie, le piazze e all'interno dei palazzi della nobilt\u00e0 romana, ove spesso era chiamato per rallegrare feste e banchetti.\nIl personaggio principale delle sue rappresentazioni era Rugantino, tipica maschera romanesca. Frequente anche Pulcinella, cui dava voce con un particolare strumento, la \"pivetta\" che, tenuta in bocca, alterava il suono delle parole rendendole stridule e simili al verso della chioccia.\nCos\u00ec lo descrivono Giggi Zanazzo, studioso delle tradizioni e del folklore romani e Filippo Chiappini, poeta e lessicografo romanesco:\nVissuto in una citt\u00e0 coinvolta nei rapidi e radicali rivolgimenti politici dell'epoca: dal dominio papalino alla Repubblica franco-romana, dall'Impero napoleonico alla Restaurazione con il ritorno di Pio VII, Santangelo inser\u00ec nei suoi spettacoli salaci allusioni ai potenti del tempo, divertendo con il suo spirito plebeo, battute scurrili e pernacchie, popolani, nobili e prelati ma richiamando anche l'attenzione della vigile e sospettosa autorit\u00e0 di polizia che pi\u00f9 volte lo mise in prigione.\nNel 1825, in occasione dell'Anno Santo, Leone XII proib\u00ec ogni spettacolo e anche \"Ghetanaccio\" fu costretto a sospendere le rappresentazioni, sua unica fonte di guadagno, finch\u00e9, privo dell'indispensabile, si ridusse a chiedere l'elemosina.\nMor\u00ec nel 1832, malato di tubercolosi, nell'Ospedale di Santo Spirito all'et\u00e0 di circa cinquant'anni.\nRiconoscimenti.\nFino al 2007, nel Municipio XVI di Roma, nei pressi della Stazione di Trastevere, adiacente al mercato di Porta Portese, un modesto giardino, \"Parco Ghetanaccio\", ricordava il burattinaio romano.\nLa figura di \"Ghetanaccio\" ha ispirato la realizzazione di varie opere teatrali incentrate su di lui: dall'operetta \"Il Ghetanaccio\" del maestro E. Zucconi, che fu rappresentata nel 1891 al Teatro Rossini, all'omonima commedia scritta dal poeta romanesco Giggi Pizzirani (1924), fino al \"Ghetanaccio\" di Augusto Jandolo, pezzo particolarmente caro a Ettore Petrolini, che lo \"recitava ogni stagione, come una commemorazione rituale\". Nel 1978, una commedia musicale, la \"Commedia di Gaetanaccio\", scritta da Luigi Magni, diretta e interpretata da Gigi Proietti, \u00e8 stata rappresentata al Teatro Brancaccio di Roma. Dal 26 Novembre al 2 Dicembre 2018 al Teatro Greco di Roma \u00e8 andata in scena la commedia musicale \"La Maschera der Ghetanaccio\", presentata in collaborazione tra \"Onion Jam Art Company\" e \"Er core de Roma\" scritta da Claudio Fabi, con testi e musiche originali di Avio Focolari ed Emanuele Puleio e diretta da Emiliano Sciullo; allestimento che ha riscosso un buon riscontro da pubblico e critica."}
{"id": "1930251", "revid": "164044", "url": "https://it.wikipedia.org/wiki?curid=1930251", "title": "Peemu Pukki", "text": ""}
{"id": "1930252", "revid": "115833192", "url": "https://it.wikipedia.org/wiki?curid=1930252", "title": "Sindacato nazionale giornalisti cinematografici italiani", "text": "Il Sindacato nazionale giornalisti cinematografici italiani, anche conosciuto con l' acronimo SNGCI, \u00e8 un sindacato inquadrato nella FNSI fondato a Roma il 17 marzo 1946.\nTra le funzioni del SNGCI c'\u00e8 quella di conferire importanti premi nazionali come il Nastro d'argento."}
{"id": "1930254", "revid": "28592", "url": "https://it.wikipedia.org/wiki?curid=1930254", "title": "Savva Mamontov", "text": ""}
{"id": "1930262", "revid": "729019", "url": "https://it.wikipedia.org/wiki?curid=1930262", "title": "Agusta A104", "text": " \nLAgusta A104 era un elicottero leggero monoposto sviluppato dell'azienda italiana Agusta nel 1960 e rimasto allo stadio di prototipo.\nSviluppo dell'A103, ne era la versione biposto equipaggiato con un motore dalla maggior potenza prodotto dalla stessa casa, l'MV da 140 shp.\nStoria.\nSviluppo.\nNei tardi anni cinquanta l'Agusta valut\u00f2, su iniziativa privata, la possibilit\u00e0 di entrare nel mercato dell'aviazione civile con dei nuovi modelli di elicotteri leggeri di propria progettazione beneficiando dell'esperienza acquisita nella collaborazione con la statunitense Bell e che prevedeva la produzione su licenza e la distribuzione da parte dell'azienda italiana.\nDopo aver realizzato, negli stabilimenti di Cascina Costa, il monoposto A103, portato in volo per la prima volta nel 1959, ne venne sviluppata la versione biposto che manteneva l'impostazione tecnica del precedente modello introducendo una cabina di pilotaggio a due posti affiancati, dotati di doppi comandi, ed equipaggiando il nuovo modello con un motore a combustione interna raffreddato ad aria capace di erogare una maggior potenza, adeguata alla superiore massa complessiva.\nIl primo prototipo dell'A104 \"Helicar\", come venne designato, ed immatricolato I-AGUM, venne portato in volo nel dicembre 1960 dimostrando buone capacit\u00e0 di volo. Ci\u00f2 nonostante, il mercato dell'aviazione generale al quale era destinato non manifest\u00f2 grande interesse per la proposta italiana.\nL'Agusta, non riuscendo ad ottenere accordi commerciali che ne garantissero l'avvio della produzione in serie, per ovviare al problema decise di svilupparne una nuova versione equipaggiata con un nuovo motore a turbina di propria progettazione, il turboalbero A270 in grado di erogare una potenza all'albero pari a 270 shp e che garantiva migliori prestazioni. Il modello, designato A104BT, non ottenne per\u00f2 il successo sperato e l'Agusta prefer\u00ec interromperne lo sviluppo.\nDescrizione tecnica.\nL'A104 era un elicottero leggero dall'aspetto convenzionale e che riprendeva la configurazione classica \"pod &amp; boom\" dell'A103, modello monoposto dal quale era sviluppato.\nLa cabina di pilotaggio era \"a bolla\", situata nella parte anteriore del modello e poteva accogliere due persone su due sedili affiancati, uno destinato al pilota e l'altro al passeggero o, dato il doppio comando, ad un allievo. La struttura era chiusa da una bolla in plexiglas dotata di aperture laterali e posteriormente continuava in una trave di coda all'estremit\u00e0 della quale si trovava il rotore anticoppia bipala, protetto da un pattino.\nIl rotore principale era costituito da un'elica bipala integrata da una barra stabilizzatrice.\nIl carrello d'atterraggio era costituito da una semplice coppia di pattini tubolari.\nLa propulsione era assicurata da un motore aeronautico posizionato senza alcuna protezione dietro la cabina di pilotaggio, collegato al rotore principale tramite una scatola di riduzione ed a quello anticoppia tramite un lungo albero di trasmissione che correva dorsalmente sulla trave di coda.\nEsemplari attualmente esistenti.\nNel 2010 era in corso il restauro dell'A104 marche I-AGUM presso l'apposito reparto del Parco e Museo del Volo Volandia a Somma Lombardo, provincia di Varese. A restauro ultimato l'esemplare verr\u00e0 esposto al pubblico nel padiglione dedicato all'ala rotante."}
{"id": "1930264", "revid": "1522738", "url": "https://it.wikipedia.org/wiki?curid=1930264", "title": "Massacro di Jeju", "text": "Linsurrezione di Jeju \u00e8 un fatto storico avvenuto nell'isola coreana di Jeju tra il 3 aprile 1948 e il maggio del 1949.\nSi stima che pi\u00f9 di 60.000 persone persero la vita a causa della reazione dell'esercito sudcoreano che schiacci\u00f2 la rivolta nel sangue e infier\u00ec sui prigionieri; per questo motivo i fatti sono noti anche come massacro di Jeju. Malgrado gli avvenimenti pi\u00f9 rilevanti si producessero nel biennio citato, occorre dire che gli ultimi isolati focolai di rivolta furono spenti soltanto nel 1953.\nContesto storico.\nIl Giappone invase e annett\u00e9 la Corea nel 1910 e il suo controllo sul territorio prosegu\u00ec fino al periodo della seconda guerra mondiale quando, con l'impero nipponico in ginocchio, la popolazione coreana si ribell\u00f2 all'occupazione e con l'aiuto delle forze alleate mise fine ad un trentennio di dura dominazione straniera. L'esercito sovietico al nord e quello statunitense al sud occuparono provvisoriamente il Paese e alla fine delle ostilit\u00e0 la Corea venne divisa in due lungo la linea del 38\u00ba parallelo. Il 14 novembre 1947 le Nazioni Unite, approvarono la risoluzione 112 che convocava elezioni generali sotto la supervisione di una commissione internazionale. L'Unione Sovietica neg\u00f2 per\u00f2 l'accesso nel nord del Paese e pertanto venne deciso di indire elezioni soltanto nella parte controllata dal governo militare statunitense.\nPer denunciare e bloccare le elezioni programmate per il 10 maggio 1948, il Partito comunista della Corea del Sud, contrario alla divisione del Paese, pianific\u00f2 per il 1\u00ba marzo alcune manifestazioni che non ebbero mai luogo a causa della preventiva repressione che port\u00f2 all'arresto di circa 2500 quadri del partito e all'uccisione di almeno tre di loro.\nL'insurrezione.\nI primi scontri.\nIl clima politico divent\u00f2 sempre incandescente e il 3 aprile 1948 a Jeju inizi\u00f2 una vasta sollevazione. Gli insorti attaccarono 11 stazioni di polizia e 85 uomini tra poliziotti e ribelli persero la vita. Il Partito comunista richiam\u00f2 la popolazione all'insurrezione contro il governo militare statunitense e il suo appello ebbe successo tra la popolazione che non vedeva di buon occhio le forze di polizia e le autorit\u00e0 locali (che giudicava responsabili di collaborazionismo durante l'occupazione giapponese) e avversava la forte tassazione sui beni agricoli vigente.\nTentando di sedare rapidamente la rivolta il governo della Corea del Sud invi\u00f2 3000 soldati a sostegno della polizia locale, ma il 29 aprile molte centinaia di soldati si ammutinarono, consegnando le armi agli insorti. Il governo di Seoul invi\u00f2 sull'isola anche centinaia di paramilitari, perlopi\u00f9 membri di gruppi anticomunisti formati da rifugiati nordcoreani.\nIl generale Kim Ik Ruhl, comandante delle forze governative sull'isola, prov\u00f2 a porre fine alle ostilit\u00e0 negoziando con i ribelli e incontr\u00f2 diverse volte il loro leader Kim Sam-dal, ma nessuna delle due parti volle cedere e fu impossibile qualsiasi accordo. Il Governo chiedeva infatti una resa incondizionata degli insorti che a loro volta pretendevano lo smantellamento della polizia e la riunificazione della penisola.\nL'elezione di Rhee.\nLe elezioni in Corea del Sud, boicottate dai partiti di sinistra, si tennero il 10 maggio 1948 e videro la vittoria di Syngman Rhee, gi\u00e0 presidente del governo provvisorio in esilio, che godeva dell'appoggio del blocco occidentale e il 15 agosto venne investito dei pieni poteri dal Governo militare statunitense. Con il tacito consenso degli alleati occidentali il neo-presidente intraprese una dura campagna contro il diffondersi del comunismo, che sfrutt\u00f2 anche per rimuovere ogni potenziale rivale politico. In questo contesto permise alle forze di sicurezza (capitanate dal suo braccio destro Kim Chang-ryong) di torturare tutte le sospette spie nordcoreane e i simpatizzanti comunisti e si rese inoltre responsabile di diversi massacri nel tentativo di sopprimere le sommosse popolari ispirate dalle fazioni ribelli.\nAlla fine dell'estate del 1948 il generale Kim Ik Ruhl, criticato per aver scelto un approccio dialogante e infruttuoso, venne rimpiazzato e subito dopo fu dato inizio ad una larga offensiva contro i ribelli. I guerriglieri crearono le proprie basi sulle montagne mentre le truppe governative presero il controllo delle citt\u00e0 costiere, cosicch\u00e9 le comunit\u00e0 agricole situate tra la costa e i monti si trovarono ad occupare il principale campo di battaglia. Nell'ottobre del 1948 le forze degli insorti, che potevano contare su circa 4000 combattenti, di cui molti male armati, avevano riportato alcune vittorie e alla fine di quell'anno cominciarono a dimostrarsi apertamente schierati con i nordcoreani sventolando la loro bandiera.\nL'offensiva su larga scala.\nIl 25 giugno del 1949 quattro battaglioni dell'esercito sudcoreano arrivarono in appoggio dei militari gi\u00e0 presenti, della polizia e dei paramilitari. Grazie al loro apporto la resistenza venne sbaragliata e il 17 agosto 1949 il movimento ribelle venne decapitato con l'uccisione del suo leader principale, Yi Tuk-ku. Svariate testimonianze denunciano gli atti di brutalit\u00e0, gli omicidi, le violenze e gli stupri commessi dalle truppe governative nel completo silenzio degli USA. Alcune analisi dicono che il 70% dei villaggi dell'isola era stato bruciato e gli storici locali stimano che circa 2500 isolani furono uccisi tramite esecuzione nelle settimane successive alla \"pacificazione\".\nGli inviati del giornale statunitense \"Stars and Stripes\" fornirono reportage accurati e non censurati della brutale repressione della ribellione da parte dei sudcoreani, dell'appoggio fornito dalla popolazione ai ribelli e delle rappresaglie di questi ultimi contro i locali fiancheggiatori del Governo.\nLa strage dei prigionieri.\nSubito dopo l'attacco della Corea del Nord le autorit\u00e0 militari raccomandarono la massima attenzione verso tutti i sospetti simpatizzanti di sinistra. Migliaia erano quelli detenuti a Jeju che furono suddivisi in quattro gruppi denominati con le prime lettere dell'alfabeto sulla base della supposta pericolosit\u00e0 (etichettando con \"A\" i pi\u00f9 innocui). Il 30 agosto 1950 un ordine scritto dell'ufficiale superiore dell'intelligence navale sudcoreana ordin\u00f2 l'esecuzione degli appartenenti ai gruppi \"C\" e \"D\" tramite fucilazione non pi\u00f9 tardi del 6 settembre.\nLa verit\u00e0 e il ricordo.\nI report militari statunitensi sui massacri furono all'epoca secretati e inviati a Washington mentre le dichiarazioni rese dalle fazioni comuniste venivano rigettate come menzogne. Solo negli anni novanta, con la piena democratizzazione del Paese, la verit\u00e0 ha cominciato a riemergere. Ulteriori conferme dell'esistenza del massacro arrivano inoltre dalla declassificazione di documenti militari statunitensi secretati, incluse fotografie scattate durante le esecuzioni di massa.\nUn'apposita commissione nazionale istituita dal governo della Corea del Sud nel 2000, sotto la presidenza di Roh Moo-Hyun, ha identificato 14373 vittime del conflitto, di cui 86% causato dalle forze governative e 14% dai ribelli, ma stima che il totale dei morti possa superare le 30000 unit\u00e0.\nNell'aprile del 2006 il presidente Roh Moo-hyun si \u00e8 ufficialmente scusato con la popolazione di Jeju per il massacro."}
{"id": "1930265", "revid": "1982", "url": "https://it.wikipedia.org/wiki?curid=1930265", "title": "Camillo Ricchiardi", "text": "Biografia.\nRicchiardi nacque in Alba il 4 luglio 1865, figlio di Giovanni Ricchiardi e Rosa Volpiano. Arruolatosi nell'esercito regio, Camillo Ricchiardi aveva frequentato l'Accademia Militare e la scuola di Cavalleria di Pinerolo da cui era uscito sottotenente per prestare servizio presso il Genova Cavalleria e poi come Tenente al Piemonte Reale Cavalleria. Nel 1889 chiese il congedo, sollecitato probabilmente dal colonnello Gerolamo Emilio Gerini, ufficiale italiano entrato al servizio di Rama V re del Siam come Direttore Generale dell'istruzione militare, si trasfer\u00ec in quel paese occupandosi dell'organizzazione dell'esercito e dell'educazione militare di uno dei figli del regnante.\nNel 1893 il governo siamese lo invi\u00f2 come delegato all'Esposizione Universale di Chicago, dove entr\u00f2 a far parte della giuria internazionale. Svolse anche l'attivit\u00e0 di giornalista per quotidiani europei e americani, per i quali inizi\u00f2 una corrispondenza dal fronte della guerra cino-giapponese del 1895. Rientrato in Italia, pubblic\u00f2 nel 1896 l'Annuario Ricchiardi. Corrispondente di guerra dall'Etiopia, sembra che fosse stato presente alla battaglia di Adua.\nDal 1897 al 1898 fu nominato agente a Shanghai dell'Unione Industriali Italiani in Cina. Nel 1898 raggiunse come mercenario il generale Emilio Aguinaldo che combatteva contro gli spagnoli per l'indipendenza delle Filippine. Nel 1899 riusc\u00ec a raggiungere le repubbliche boere del Sudafrica. Qui, in breve tempo, divent\u00f2 comandante con il grado di colonnello della Legione Volontaria Italiana, un gruppo di circa 200 italiani e non solo, che combattevano a fianco delle truppe boere contro gli inglesi, innovando i sistemi di guerriglia con la creazione dei primi commando.\nNumerose sono le pubblicazioni che trattano in modo esauriente le sue avventure nel Transvaal boero. Tra i vari documenti del museo nazionale della repubblica Sud Africana sulla guerra boera, sono conservate alcune fotografie di Camillo Ricchiardi. La guerra anglo-boera \u00e8 infatti la parte centrale della vita di Camillo Ricchiardi, qui conobbe Myra Franciska Guttmann Joubert, nipote del generale Petrus Jacobus Joubert e di Paul Kruger, il famoso presidente boero. Si sposarono forse due volte, a Bruxelles nel 1901 a Mentone, dove aveva preso residenza Paul Kruger dopo aver lasciato il Transvaal.\nFamosa \u00e8 la cattura da parte di Camillo Ricchiardi di un treno sul quale si trovava il giovane Winston Churchill, in Sud Africa come giornalista. Durante la cattura, Churchill risult\u00f2 troppo compromesso con l'esercito nemico. Trovato in possesso di una pistola Mauser C96 con pallottole proibite (dum-dum), rischi\u00f2 di essere fucilato, ma il pronto intervento del comandante Ricchiardi gli salv\u00f2 la vita. Tuttavia Churchill, nelle sue memorie, omise di essere stato catturato da italiani.\nRientrato in Italia, organizz\u00f2 i comitati a favore della causa boera contro gli invasori inglesi, quindi si trasfer\u00ec in Argentina con il suo amico Louis Baumann dove il governo lo nomin\u00f2 amministratore di una colonia di rifugiati boeri nel Chubut e Neuqu\u00e9n. Ricchiardi si dedic\u00f2 a diverse attivit\u00e0 commerciali in societ\u00e0 anche con Gastone Guerrieri conte di Mirafiori e Fontanafredda, nipote di Vittorio Emanuele II e di Rosa Vercellana Guerrieri. Nel 1923, fu colpito da un ictus che lo render\u00e0 parzialmente infermo. Accudito dalla moglie e dalle due figlie, si stabilir\u00e0 nel 1928 a Montecarlo, poi a Nizza Marittima e infine a Casablanca in Marocco, dove morir\u00e0 nel 1940."}
{"id": "1930266", "revid": "183483", "url": "https://it.wikipedia.org/wiki?curid=1930266", "title": "Alfa Librae", "text": ""}
{"id": "1930268", "revid": "97701", "url": "https://it.wikipedia.org/wiki?curid=1930268", "title": "Insurrezione di Jeju", "text": ""}
{"id": "1930269", "revid": "97701", "url": "https://it.wikipedia.org/wiki?curid=1930269", "title": "Insurrezione di Cheju", "text": ""}
{"id": "1930270", "revid": "177744", "url": "https://it.wikipedia.org/wiki?curid=1930270", "title": "First Episode at Hienton", "text": "First Episode at Hienton \u00e8 una canzone composta e cantata da Elton John. Il testo \u00e8 di Bernie Taupin. Proviene dall'omonimo album \"Elton John\".\n\u00c8 una delle prime canzoni mai composte dal duo; il testo di Taupin parla del complesso rapporto tra un uomo e una ragazza chiamata Valerie, forse il resoconto di una esperienza adolescenziale di Bernie stesso.\nMette in evidenza l'onnipresente pianoforte di Elton, che conduce la melodia, e anche l'onnipresente orchestra che si esibisce in tutto l'album. I laboriosi arrangiamenti sono di Paul Buckmaster. Nella canzone \u00e8 presente anche il sintetizzatore Moog, suonato da Diana Lewis. Come tutto l'album di provenienza, la canzone \u00e8 stata notata da buona parte della critica."}
{"id": "1930271", "revid": "97701", "url": "https://it.wikipedia.org/wiki?curid=1930271", "title": "Massacro di Cheju", "text": ""}
{"id": "1930276", "revid": "83531", "url": "https://it.wikipedia.org/wiki?curid=1930276", "title": "Eschborn-Francoforte", "text": "La Eschborn-Francoforte, nota in passato come \"Rund um den Henninger-Turm\", \"Eschborn-Frankfurt City Loop\" e \"Rund um den Finanzplatz Eschborn-Frankfurt\", \u00e8 una corsa in linea maschile di ciclismo su strada, che si svolge nella citt\u00e0 di Francoforte sul Meno, in Germania, ogni anno in maggio. \u00c8 inserita nel calendario UCI World Tour.\nStoria.\nLa gara venne creata nel 1962 come sponsorizzazione per la locale industria di birra Henninger Br\u00e4u AG, da cui la stessa gara prese il nome.\nIl record di vittorie \u00e8 detenuto dal norvegese Alexander Kristoff, con quattro affermazioni (2014, 2016, 2017 e 2018).\nAlbo d'oro.\n\"Aggiornato all'edizione 2021.\""}
{"id": "1930280", "revid": "84184", "url": "https://it.wikipedia.org/wiki?curid=1930280", "title": "Ghetanaccio", "text": ""}
{"id": "1930283", "revid": "84184", "url": "https://it.wikipedia.org/wiki?curid=1930283", "title": "Gaetanaccio", "text": ""}
{"id": "1930284", "revid": "287204", "url": "https://it.wikipedia.org/wiki?curid=1930284", "title": "P.A.E. Athlitiki Enosi Larissa 1964", "text": "Il P.A.E. Athlitiki Enosi Larissa 1964 (in greco \u0391\u03b8\u03bb\u03b7\u03c4\u03b9\u03ba\u03ae \u0388\u03bd\u03c9\u03c3\u03b7 \u039b\u03ac\u03c1\u03b9\u03c3\u03b1\u03c2 1964, conosciuto anche come A.E. Larissa 1964) \u00e8 una societ\u00e0 di pallacanestro maschile di Larissa, in Grecia.\nFondato nel 1928 come Gymnastikos Syllogos Larissa, nel 2006 si \u00e8 fuso con la societ\u00e0 polisportiva dell'AEL, cambiando denominazione. Gioca al Larissa Neapolis Arena (che ha una capienza di 3.958 posti) e i suoi colori sono il marrone e il bianco."}
{"id": "1930290", "revid": "300067", "url": "https://it.wikipedia.org/wiki?curid=1930290", "title": "AE Larissa BC", "text": ""}
{"id": "1930294", "revid": "547034", "url": "https://it.wikipedia.org/wiki?curid=1930294", "title": "Maurizio Puddu", "text": "Biografia.\nLaureatosi in Scienze Politiche all'Universit\u00e0 di Trieste, inizia la carriera nel Ministero di Grazia e Giustizia arrivando a conseguire la carica di giudice tributario. Sul piano dell'attivit\u00e0 politica diventa vicepresidente del gruppo della DC nel Consiglio comunale di Torino e consigliere della Provincia di Torino dal 1970 al 1985 sempre per la DC.\nL'attentato.\nLa sera del 13 luglio 1977, mentre tornava a casa dopo una riunione politica, fu colpito da quattordici proiettili, di cui sette all'addome, in un agguato compiuto da tre persone: Nadia Ponti, Lorenzo Betassa e Dante Di Blasi, operaio della Fiat.L'attentato viene successivamente rivendicato dalle Brigate Rosse.Con la stessa pistola Nagant usata nell'agguato, qualche mese dopo, sar\u00e0 ucciso Carlo Casalegno.Puddu, colpito nell'arteria femorale, venne salvato dalla morte per emorragia, grazie al pronto intervento di un medico dentista che abitava nelle vicinanze.\nQuesto attentato seguiva a pochi mesi di distanza l'omicidio di Fulvio Croce, presidente dell'Ordine degli avvocati di Torino e difensore d'ufficio del nucleo storico brigatista sotto processo nel capoluogo piemontese e quello di Giuseppe Ciotta, semplice brigadiere di P.S. Il relativamente basso profilo politico delle vittime designate, fece un'enorme impressione perch\u00e9, di fatto, ci\u00f2 indicava un \"salto di qualit\u00e0\" nella individuazione dei \"bersagli politici\" da colpire da parte delle Brigate Rosse.\nAttivit\u00e0 a difesa delle vittime del terrorismo.\nDopo l'attentato Maurizio Puddu partecip\u00f2 a varie assemblee e manifestazioni contro il terrorismo, dove non risparmi\u00f2 critiche ed accuse al mondo politico che, secondo lui, non si interessava abbastanza alle problematiche delle vittime del terrorismo.\nAbbandonata quindi la carriera politica, si attiv\u00f2 nella difesa dei diritti delle vittime del terrorismo partecipando a vari incontri internazionali, tra cui il primo convegno europeo sul terrorismo a Parigi il 24 settembre 1987 e fondando infine nel 1985 l'Associazione Italiana Vittime del Terrorismo che presiedette per 22 anni.\nIn tale carica sostenne sempre una linea che chiedeva una maggiore attenzione alle vittime del terrorismo, specialmente se confrontata con quella dimostrata verso gli ex terroristi ed un diverso atteggiamento dello Stato italiano nei riguardi delle vittime e dei loro familiari."}
{"id": "1930295", "revid": "1543377", "url": "https://it.wikipedia.org/wiki?curid=1930295", "title": "Discografia di Augustus Pablo", "text": "Album.\nAlbum in studio.\nDischi in studio di Augustus Pablo, prodotti da lui o da altri produttori."}
{"id": "1930297", "revid": "599013", "url": "https://it.wikipedia.org/wiki?curid=1930297", "title": "Campionati mondiali di pugilato dilettanti 2005", "text": "I Campionati mondiali di pugilato dilettanti del 2005 (AIBA World Boxing Championships) si sono tenuti a Mianyang, in Cina, dal 13 al 20 novembre."}
{"id": "1930298", "revid": "22356", "url": "https://it.wikipedia.org/wiki?curid=1930298", "title": "Uchkudukodon nessovi", "text": "Uchkudukodon \u00e8 un mammifero estinto appartenente agli Asioryctitheria, vissuto nel Cretaceo superiore (circa 90 milioni di anni fa).\nDi questo animale, ritrovato in Uzbekistan nello stesso sito che ha dato alla luce anche i fossili dei generi \"Daulestes\" e \"Bulaklestes\", sono stati scoperti decine di esemplari tra cui un paio di teschi (che mancano invece per le altre due specie) e mascelle inferiori.\nI confronti delle dentature delle tre specie confermano la loro stretta parentela (tanto che inizialmente questa specie era stata attribuita al genere \"Daulestes\" e solo successivamente attribuita al nuovo genere): in particolare emerge anche in questa specie la tendenza a perdere il terzo premolare giovanile e ad approfondire la mascella man mano che procede l'invecchiamento, fenomeni riscontrati anche in \"Bulaklestes\".\nUno dei frammenti di cranio ritrovati ha permesso di acquisire informazioni sulle ossa lacrimali, nasali e frontali.\nLa variet\u00e0 di fossili del genere \"Uchkudukodon\" ed i confronti con altri fossili di Mammiferi asiatici euteri del Cretaceo hanno consentito ai ricercatori di sostenere il carattere monofiletico dell'ordine Asioryctitheria, fin qui messo in dubbio dalla scarsit\u00e0 dei reperti e dalle poche analogie riscontrate."}
{"id": "1930300", "revid": "1543377", "url": "https://it.wikipedia.org/wiki?curid=1930300", "title": "Brefaro", "text": "Brefaro \u00e8 una frazione del comune di Maratea, in provincia di Potenza.\nGeografia fisica.\nBrefaro (Br\u00e8faro) si trova a 4 km (in linea d'aria) a sud-est del capoluogo comunale, poco distante da Massa, in una caratteristica conca situata tra i monti \"Serra Capeddera\" (alto 1067 m), \"Serra Pollino\" (alto 1099), il monte \"Maiorino\" (alto 1003 m) e il monte \"Rotonda\" (alto 852 m). La maggior parte dei versanti di queste montagne sono ricoperte da splendidi boschi, alcuni dei quali attraversabili tramite tortuosi sentieri.\nStoria.\nLe frequentazioni di Brefaro iniziano per scopi di pastorizia. Nel XV secolo la famiglia Dal Verme vi costru\u00ec un grande ippodromo.\nCresciuta demograficamente all'inizio del XIX secolo, il parroco Gennaro Buraglia vi fece costruire una chiesetta. Nel 1952 fu collegata stabilmente alla rete stradale, e nel 1962 vi fu portata la linea elettrica.\nL'etimologia incerta del nome ha fatto pensare ad influssi greci, ma ad una pi\u00f9 semplice ed arguta osservazione si pu\u00f2 far facilmente notare una similitudine con \"umbria\" o \"umbra\" la cui etimologia \u00e8 sicuramente riconducibile ad ombra (in dialetto locale la dizione \u00e8: 'mbrefiru) quindi dovrebbe il nome derivare da ombrifero - \"umbrifero\" (zona d'ombra) - (S.M.).\nMonumenti e luoghi d'interesse.\nArchitetture religiose.\nA Brefaro si trova la piccola chiesa della Madonna della Mercede, sita al centro dell'abitato, mentre il cimitero (in comune con Massa e Santa Caterina) si trova a circa 3 chilometri.\nSociet\u00e0.\nProdotti tipici.\nBrefaro \u00e8 famosa per il suo eccellente vino bianco e per i suoi eccellenti salumi.\nLe mozzarelle a treccia di Brefaro sono molto rinomate.\nVi si coltivano ottimi ortaggi tra i quali il \"jil\u00f2\" (pronuncia: gil\u00f2) un ortaggio che fa parte della famiglia delle solanacee (come la melanzana) arrivato dal Brasile con il ritorno di emigranti del posto, si utilizza prima della maturazione completa e dai quali si preparano anche ottimi sott'olio.\nInfrastrutture e trasporti.\nL'abitato di Brefaro si raggiunge tramite la strada provinciale SP 131, realizzata il 1952 e asfaltata 1974. Prima di allora vi si giungeva tramite una strada mulattiera.\nVoci correlate.\nLe altre frazioni di Maratea:"}
{"id": "1930304", "revid": "767487", "url": "https://it.wikipedia.org/wiki?curid=1930304", "title": "Humberto Brenes", "text": "Humberto Brenes, conosciuto anche come \"The Godfather of Costa Rican Players\" (il Padrino del poker costaricano), \u00e8 uno dei giocatori pi\u00f9 vincenti nel mondo del poker sportivo.\nHa infatti collezionato 58 piazzamenti a premi alle WSOP, vincendo due braccialetti.\nPossiede una laurea in ingegneria industriale. Prima che il poker diventasse la sua attivit\u00e0 principale, Brenes partecipava a tornei di baccarat e dadi nei casin\u00f2 delle Bahamas, e si dedicava a numerose attivit\u00e0 imprenditoriali, con investimenti negli alberghi, nelle costruzioni, nei ristoranti, nell'esportazione di generi alimentari, nel mercato immobiliare e televisivo. Nonostante questo, \u00e8 stato proprio col poker che Humberto ha guadagnato le cifre maggiori.\nCuriosit\u00e0.\nQuando gioca a poker live, \u00e8 solito tenere sempre una coppia di squaletti con una lucina come card protector. Quando si trova all in non \u00e8 strano vederlo giocherellare con gli squali infastidendo o divertendo gli avversari."}
{"id": "1930307", "revid": "1604512", "url": "https://it.wikipedia.org/wiki?curid=1930307", "title": "Ago-Semajno", "text": "La Ago-Semajno (AS) \u00e8 stato un incontro esperantista organizzato annualmente, a cavallo di dicembre e gennaio, dalla Giovent\u00f9 Esperantista Polacca e da Varsovia Vento, dal 2002 al 2008.\nA partire dal 2009/10, vista la sovrapposizione con l'Internacia Seminario (un analogo incontro organizzato dalla Giovent\u00f9 Esperantista Tedesca sin dal 1957), si \u00e8 scelto di unire i due incontri sotto il nuovo nome di \"Junulara Esperanto-Semajno\".\nLuogo del festival.\nFino all'edizione 2005/06, l'incontro si \u00e8 tradizionalmente svolto a Zakopane, citt\u00e0 della Polonia meridionale, dove gi\u00e0 negli anni 1990 si svolgeva annualmente un incontro esperantista di minore rilievo. Dall'edizione 2006/07 si \u00e8 scelto di far svolgere l'incontro ogni anno in una diversa localit\u00e0: l'edizione di quell'anno si \u00e8 svolta a Nowy S\u0105cz, e ha visto una partecipazione record di 180 persone; l'edizione 2007/08 si \u00e8 svolta a Malbork, e ha registrato 228 iscrizioni (ma, com'\u00e8 usuale, il numero di partecipanti si \u00e8 rivelato inferiore a questa cifra, a causa delle difficolt\u00e0 nell'ottenere un visto per coloro che non risiedono nell'area Schengen); l'edizione 2008/09 si svolger\u00e0 a Liptovsk\u00fd Mikul\u00e1\u0161, in Slovacchia."}
{"id": "1930308", "revid": "1632387", "url": "https://it.wikipedia.org/wiki?curid=1930308", "title": "Hell Is Empty and All the Devils Are Here", "text": "Hell Is Empty and All the Devils Are Here \u00e8 il quarto album in studio della black metal band inglese Anaal Nathrakh."}
{"id": "1930310", "revid": "71433", "url": "https://it.wikipedia.org/wiki?curid=1930310", "title": "Principe Azzurro Cercasi", "text": ""}
{"id": "1930325", "revid": "118024521", "url": "https://it.wikipedia.org/wiki?curid=1930325", "title": "Eliette Mariangelo", "text": "Biografia.\nDiventa famosa in Italia verso la fine degli anni ottanta grazie alla sua partecipazione a \"Drive In\", e successivamente come velina a \"Striscia la notizia\" nelle stagione 1988/89. Dopo \"Striscia la notizia\" partecipa ad altre trasmissioni Fininvest come valletta.\nHa lavorato molti anni come modella sia per sfilate sia per spot pubblicitari; lavora come modella sul canale televisivo QVC."}
{"id": "1930327", "revid": "1386670", "url": "https://it.wikipedia.org/wiki?curid=1930327", "title": "Willem Frederik Hermans", "text": "\u00c8 considerato uno dei maggiori scrittori olandesi del dopoguerra, insieme a Harry Mulisch e Gerard Reve.\nHa scritto romanzi, racconti brevi, opere teatrali, poesie, saggi, opere filosofiche e scientifiche.\nLo stile di Hermans \u00e8 esistenzialista e in generale piuttosto asciutto. Il suo tipo di scrittura \u00e8 unico nella letteratura neerlandese, essendo caratterizzato dall'uso di frasi brevi e secche. Indubbiamente Hermans fu influenzato dalla Seconda guerra mondiale e dall'occupazione tedesca dei Paesi Bassi tra il 1940 e il 1945, e i suoi romanzi pi\u00f9 lunghi (\"De tranen der acacia's\" e \"De donkere kamer van Damokles\") sono ambientati nel periodo della guerra. Anche i suoi scritti pi\u00f9 divertenti (\"Onder professoren\" e \"Au pair\") possono avere una tendenza strana, esistenzialista.\nBiografia.\nNel 1958 W.F. Hermans ottenne la cattedra di geografia fisica all'Universit\u00e0 di Groninga. Nel 1972 Hermans fu accusato (tra gli altri anche dal calvinista Jan de Koning, membro del parlamento e in seguito ministro del governo) di passare il tempo scrivendo invece di insegnare. Fu istituita una commissione parlamentare d'inchiesta per indagare sulla questione. La commissione stabil\u00ec che il principale fatto imputabile a Hermans consisteva nell'uso della cancelleria dell'Universit\u00e0 per scrivere i suoi appunti. Nel 1973 Hermans rassegn\u00f2 le dimissioni e si trasfer\u00ec a Parigi, dove si dedic\u00f2 interamente alla scrittura. Nel romanzo \"Onder professoren\" (Tra professori) (1975) Hermans descrive la vita universitaria di Groninga in modo amaro e satirico. Questo libro pu\u00f2 essere letto come un romanzo a chiave e fu scritto interamente sulla facciata bianca delle lettere dell'universit\u00e0, come dice Zomerplaag, l'alter ego di Hermans, 'per fare qualcosa di utile con questa carta costosa che normalmente scomparirebbe, senza essere letta, nel cestino della cartastraccia, inquinando l'ambiente'. Successivamente l'universit\u00e0 obblig\u00f2 i membri dello staff a usare entrambe le facciate dei fogli di carta.\nHermans era famoso per le sue polemiche, come si vede in particolare nel 'caso Weinreb', dove ebbe un ruolo chiave nello smascheramento di un impostore ebreo che affermava di essere stato un combattente della resistenza e di aver aiutato altri ebrei durante l'occupazione nazista dei Paesi Bassi.\nNel 1986 il sindaco e il consiglio comunale di Amsterdam dichiararono ufficialmente Hermans persona non grata ad Amsterdam, perch\u00e9 Hermans si era recato in visita in Sudafrica nel 1983, sfidando il boicottaggio culturale che era stato dichiarato contro quel paese per la sua politica di apartheid. Essendo sposato con una donna non bianca, Hermans non se ne cur\u00f2 affatto. Hermans torn\u00f2 nella sua citt\u00e0 solo nel 1993 per la presentazione di un libro, dopo che il consiglio comunale aveva posto fine, su richiesta dello stesso Hermans, al suo status di 'persona non grata'.\nHermans ha ricevuto un dottorato honoris causa dall'Universit\u00e0 di Liegi nel 1990 e uno dall'Universit\u00e0 di Pretoria nel 1993."}
{"id": "1930329", "revid": "287204", "url": "https://it.wikipedia.org/wiki?curid=1930329", "title": "Scheldeprijs", "text": "Lo Scheldeprijs (fr. \"Grand Prix de l'Escaut\") \u00e8 una corsa in linea maschile di ciclismo su strada che si svolge ogni aprile nella provincia di Anversa, in Belgio. Parte della Settimana ciclistica fiamminga, dal 2005 \u00e8 inserito nel circuito continentale UCI Europe Tour come prova di classe 1.HC.\nStoria.\nLa prima edizione dello Scheldeprijs si disput\u00f2 l'8 luglio 1907, e questo ne fa la pi\u00f9 vecchia corsa nella regione delle Fiandre. Aperta da subito ai professionisti, in alcune edizioni negli anni 1910 fu per\u00f2 riservata agli indipendenti.\nNella prima edizione la partenza e l'arrivo erano entrambi ad Anversa, con il traguardo nel velodromo di Zurenborg, oggi demolito. La partenza fu poi spostata a Merksem, poi a Deurne, fino al 1996 quando torn\u00f2 ad essere organizzata nella \"Grand-Place\" di Anversa. L'arrivo \u00e8 invece da diversi anni situato nella cittadina di Schoten, dove il gruppo affronta tre volte un circuito di 15\u00a0km. Il nome della corsa riprende quello del fiume Schelda (\"Schelde\" in olandese), che bagna la provincia di Anversa.\nCaratterizzata da un percorso pianeggiante, con alcuni tratti in pav\u00e9, la gara viene corsa il mercoled\u00ec che segue il Giro delle Fiandre e che precede la Parigi-Roubaix, e si conclude sovente in volata. Il \u00abLeone delle Fiandre\u00bb Johan Museeuw, specialista delle corse in questa regione, non l'ha mai vinto. Il velocista tedesco Marcel Kittel detiene invece il record di successi, cinque, di cui tre consecutivi (dal 2012 al 2014).\nAlbo d'oro.\n\"Aggiornato all'edizione 2020.\""}
{"id": "1930331", "revid": "118310605", "url": "https://it.wikipedia.org/wiki?curid=1930331", "title": "Quattro amiche e un paio di jeans (romanzo)", "text": "Quattro amiche e un paio di jeans \u00e8 un romanzo di Ann Brashares.\nTrama.\nIl romanzo narra la storia di quattro inseparabili amiche sedicenni che per la prima volta si ritrovano a dover passare l'estate in luoghi diversi. Sono per\u00f2 unite dall'affetto e da un paio di pantaloni \"magici\": jeans comprati in un negozio dell'usato che per miracolo vanno bene a tutte e quattro le ragazze, rendendole bellissime e sicure di s\u00e9. Decidono quindi di indossarli a turno, una settimana per una, fino a che non si rivedranno alla fine dell'estate.\nInaugurano la stagione calda nella palestra \"Gilda\" di Bethesda, a Washington D.C. Quello \u00e8 infatti il luogo dove le loro madri si sono conosciute ed hanno fatto insieme il corso pre-parto, il luogo dove \u00e8 iniziato tutto per \"le settembrine\" (le quattro amiche, tutte nate a settembre). Le ragazze scrivono inoltre una serie di regole per l'uso dei Pantaloni:\nDa questo momento per le quattro amiche iniziano una serie di avvenimenti e \"incidenti\" che stravolgeranno la loro vita.\nPersonaggi principali.\n\u00c8 l'outsider del gruppo: magra e lentigginosa, piena di tutte le nuove tecnologie, sogna di poter diventare una regista, e passa la sua estate in citt\u00e0 facendo un documentario. Tibby \u00e8 scontrosa, cinica, sarcastica, diretta e ribelle, anche verso i genitori sempre troppo indaffarati per badare a lei, conoscer\u00e0 due persone importanti che cambieranno la sua vita.\nLa pi\u00f9 bella delle quattro amiche, con capelli neri e incredibili occhi verdi, vede la sua bellezza come una maledizione pi\u00f9 che un dono, e la nasconde non curandosi molto del suo aspetto. Lena \u00e8 fragile, sensibile, introversa, timida, e con i ragazzi \u00e8 piuttosto diffidente. Lena \u00e8 cos\u00ec fragile anche a causa del padre greco piuttosto tradizionalista, ha uno spiccato talento da artista; durante una vacanza dalla nonna, nell'isola di Santorini, conoscer\u00e0 Kostos, un ragazzo che metter\u00e0 a serio rischio la sua reputazione di \"brava ragazza\" ma con il quale poi per\u00f2 nascer\u00e0 un amore non cos\u00ec semplice da dimenticare.\nMora e formosa, esperta di moda e molto loquace, vive in simbiosi con la madre portoricana. Ragazza solare e ottimista,ha un brutto carattere, durante una vacanza col suo adorato pap\u00e0 (che ha divorziato dalla madre quando Carmen era piccola) e con la sua nuova famiglia, dovr\u00e0 fare i conti con la paura di perdere il suo posto nel cuore del padre.\nBiondissima e atletica, ha una passione sfrenata per il calcio. Esuberante, estroversa e grintosa, non ha ancora del tutto superato il trauma della morte della madre, avvenuta quando Bee aveva 11 anni. Durante l'estate va in Baja California, in un campo di calcio dove sport e passione si fondono in un vortice troppo pericoloso, anche per una ragazza sveglia come lei...si innamora di Eric un allenatore del campo, ma questo va contro le regole...\nDifferenze con il film.\nNell'omonimo film creato sulla base di questo libro, sono state modificate alcune cose, cambiando completamente la personalit\u00e0 delle ragazze in particolare di Lena che nel libro appare come una ragazza molto timida che respinge il ragazzo greco e cui piace perch\u00e9 teme che la veda solo bella fuori e che non guardi il suo aspetto interiore. I nonni di Lena arrivano ad odiarlo solo perch\u00e9 lui la vede accidentalmente nuda, nonostante sia un fidato amico di famiglia, dal momento che Lena torna a casa trafelata e impaurita, facendo credere involontariamente ai nonni che fosse successo qualcosa oltre alla realt\u00e0. Lena vorrebbe chiarire il malinteso e solo quando le cose prendono una piega oramai irrecuperabile decide di dire la verit\u00e0. Le cose per\u00f2 si risolvono alla fine del suo viaggio in Grecia, con un dolce bacio e coraggio da entrambi gli amanti. Infine Lena riparte per Washington D.C., dopo una dichiarazione d'amore.\nUn altro particolare che si pu\u00f2 notare dal libro al film \u00e8 l'assenza della sorella minore di Lena, Effie, un personaggio particolare e molto estroverso, che alla fine riesce sempre a risolvere le cose a modo suo.\nSequel.\nSono stati creati altri 3 libri che raccontano le avventure di queste quattro ragazze:\nCon l'ultimo libro si concludono le vicende delle quattro ragazze, che nonostante la perdita dei loro Pantaloni, rimarranno per sempre amiche, in qualsiasi luogo del mondo, in quanto, come dice Carmen, \"noi siamo ovunque\"."}
{"id": "1930335", "revid": "1529788", "url": "https://it.wikipedia.org/wiki?curid=1930335", "title": "Bj\u00f6rn Ragnarsson", "text": "Cronache cristiane.\nGli \"Annales Bertiniani\" e il \"Chronicon Fontanellense\" raccontano di un capo vichingo di nome \"Berno\", che port\u00f2 il saccheggio lungo la Senna nell'850, e nel 1070 Guglielmo di Jumi\u00e8ges lo ricorda come \"Bier Costae ferreae\" (Bier Fianco di Ferro) e lo indica come \"Lotbroci regis filio\" (figlio di re Lo\u00f0br\u00f3k).\nSaghe norrene.\n\u00de\u00e1ttr dei figli di Ragnarr.\nIl \"Ragnarssona \u00fe\u00e1ttr\" (saga breve dei figli di Ragnarr) racconta che Bj\u00f6rn era figlio del re svedese Ragnarr Lo\u00f0br\u00f3k e di Aslaug, figlia di Sigfrido e Brunilde; era quindi fratello di Hv\u00edtserkr, \u00cdvarr, Sigur\u00f0r ormr \u00ed auga, Ubbe, Hastein e Halfdan Ragnarsson.\nBj\u00f6rn e i fratelli partirono dalla Svezia alla conquista di Selandia, Hrei\u00f0gotaland (qui inteso come Jutland), Gotland, \u00d6land e isole minori, quindi si stabilirono a Lejre agli ordini di \u00cdvarr.\nInvidioso di queste vittorie, Ragnarr insedi\u00f2 Eysteinn Beli come suo vassallo sul trono di Svezia, perch\u00e9 lo difendesse dai suoi figli, poi attravers\u00f2 il Baltico verso est per fare razzia e mostrare cos\u00ec il suo valore.\nEir\u00edkr e Agnarr sbarcarono allora nel lago M\u00e4laren e inviarono a Eysteinn una richiesta di sottomissione ai figli di Ragnarr, chiedendo inoltre in sposa per Eir\u00edkr la figlia di Eysteinn, Borghild. Eysteinn rispose che avrebbe prima consultato i capoclan svedesi: questi rifiutarono la proposta e decisero invece di attaccare i ribelli. Segu\u00ec una battaglia che vide Eir\u00edkr e Agnarr sopraffatti dalle forze svedesi: il secondo mor\u00ec e il primo cadde prigioniero.\nEysteinn offr\u00ec a Eir\u00edkr, in riparazione per Agnarr, tutto quel che avesse chiesto delle Uppsala \u00f6d (propriet\u00e0 reali di Uppsala), oltre alla mano di Borghild. Eir\u00edkr rispose fieramente che dopo una tale sconfitta non chiedeva altro che di poter scegliere il giorno della propria morte, e chiese quindi di essere trafitto da lance, dal basso, per venirne innalzato al di sopra degli uccisi. Il desiderio fu esaudito.\nFrattanto in Selandia \u00c1slaug e i figli Bj\u00f6rn e Hv\u00edtserkr, raggiunti e turbati dalla notizia mentre stavano giocando a tafl, salparono alla volta della Svezia con un nutrito esercito al seguito. Sotto il nome di Randalin, \u00c1slaug guid\u00f2 la cavalleria attraverso il paese. Nella grande battaglia che segu\u00ec Eysteinn fu ucciso.\nScontento che i figli si fossero fatti giustizia da soli, Ragnarr al comando di due soli knarr, decise di prendere l'Inghilterra, ma fu sconfitto da \u00c6lle II di Northumbria e gettato in una fossa di serpenti velenosi, dove mor\u00ec.\nBj\u00f6rn e i fratelli allora attaccarono \u00c6lle, ma furono pesantemente respinti. In seguito alla disfatta, \u00cdvarr Senz'Ossa chiese a \u00c6lle pace e riparazione per suo padre, riuscendo a ottenere con l'astuzia terra sufficiente per fondare la citt\u00e0 di York e rendendosi in questo modo popolare in Inghilterra. Invoc\u00f2 quindi i fratelli perch\u00e9 portassero un nuovo attacco, e nella battaglia pot\u00e9 cos\u00ec schierarsi al loro fianco, insieme a molti capoclan inglesi con al seguito le rispettive genti fedeli ai vichinghi. \u00c6lle fu catturato e per vendetta sottoposto al supplizio dell'intaglio dell'aquila di sangue.\nIn seguito, Bj\u00f6rn e i fratelli portarono il saccheggio in Inghilterra, Galles, Francia e Italia, fino a Luni. Al ritorno in Scandinavia, si divisero il regno in modo che a Fianco di Ferro toccassero Uppsala e la Svezia.\nSaga di Herv\u00f6r.\nSecondo la \"Hervarar saga\" (saga di Herv\u00f6r), Eysteinn Beli fu ucciso da Bj\u00f6rn e dai fratelli, come riferito anche dalla saga di Ragnarr Lo\u00f0br\u00f3k, che conquistarono l'intera Svezia. Morto Ragnarr, Bj\u00f6rn Fianco di Ferro eredit\u00f2 il paese ed ebbe due figli, Refill e Eir\u00edkr Bj\u00f6rnsson; quest'ultimo gli successe come re di Svezia, diventando cos\u00ed l'unico dei figli di Ragnarr a morire in tarda et\u00e0."}
{"id": "1930338", "revid": "1442080", "url": "https://it.wikipedia.org/wiki?curid=1930338", "title": "Grande gatto di Eliopoli", "text": "Il Grande gatto di Eliopoli era una forma esplicita di Ra, con il compito di proteggere il sole nascente Khepri, dal malefico serpente Apopi suo eterno nemico, rappresentante l'aspetto negativo del Nun, il cui obiettivo era opporsi alle forze ordinatrici della luce per riportare tutto allo stato di caos primordiale.\nDurante la V dinastia, vi fu un rifiorire del culto solare ad Eliopoli, numerosi animali furono associati al dio sole e tra questi il gatto.\nFonti storiche.\nViene citato dal testo sacro del \"Libro dei morti\", dal testo religioso \"Litanie di Ra\" tra le settantacinque forme del dio ed in una stele conservata ad Oxford.\nIconografia.\nEra sovente rappresentato nelle pitture parietali funebri tratte dal capitolo 17 del \"Libro dei morti\", come nelle tombe di Sennedjem, Nakhtamon e Inherkhau ubicate nella necropoli di Deir el-Medina.\nRaffigurato come un grande gatto maschio aveva il pelo rossiccio irto sul dorso per intimorire il nemico, spesso maculato come i leopardi e una lunga coda. Questo simbolismo lo mette in relazione con altre divinit\u00e0 feline del ciclo solare, come i due leoni \"rwty\" che si vedono nel Libro dei Morti, e altre divinit\u00e0 associate a Shu e Tefnut. \nSeduto sulle zampe posteriori teneva in quella anteriore sinistra un coltello mentre con la destra schiacciava la testa del contorto serpente.\nIl gatto, se rappresentato con le fauci spalancate, aveva la lingua sporgente come per emettere un verso mentre uccideva il serpente. Talvolta \u00e8 rappresentato con lunghe orecchie da lepre, con questa mutazione lo si metteva in relazione con il dio Osiride, con cui spesso si fonde il dio Ra nel Nuovo Regno, riunendo cos\u00ec i due miti principali della religione egizia, il ciclo osiriaco e quello solare.\nLa scena avviene sotto un albero sacro chiamato Ished, carico di bacche rosse e spesso confuso con la persea. \nNel capitolo XVII del \"Libro dei Morti\", il defunto recita queste parole in un espediente tipico della magia egizia, in cui l'officiante si identifica con una divinit\u00e0: \n\"...Io sono questo Grande Gatto che si trovava al lago dell'albero Ished in Heliopolis\"\n\"quella notte della battaglia in cui fu compiuta la sconfitta dei sebiu\" \n\"e quel giorno dello sterminio degli avversari del Signore dell'Universo.\" \n\"Cos'\u00e8 questo?\" \n\"Riguardo al Grande Gatto che \u00e8 al lago dell'albero Ished in Heliopolis,\" \n\"\u00e8 Ra stesso ed \u00e8 stato chiamato gatto (Miu)\" \n\"dal detto di Shu: egli \u00e8 simile (miu) a ci\u00f2 che ha fatto\" \n\"e gli \u00e8 venuto cos\u00ec il suo nome di gatto (miu )...\""}
{"id": "1930339", "revid": "92723", "url": "https://it.wikipedia.org/wiki?curid=1930339", "title": "Liptovsk\u00fd Mikul\u00e1\u0161", "text": "Liptovsk\u00fd Mikul\u00e1\u0161 (in slovacco conosciuta come \"Liptovsk\u00fd Sv\u00e4t\u00fd Mikul\u00e1\u0161\" prima del 1950; in tedesco \"Liptau-Sankt-Nikolaus\", in ungherese \"Lipt\u00f3szentmikl\u00f3s\") \u00e8 una citt\u00e0 della Slovacchia, capoluogo del distretto omonimo, nella regione di \u017dilina. La citt\u00e0 sorge sulle sponde del V\u00e1h ad un'altitudine collinare, ed \u00e8 collocata fra i Bassi Tatra e gli Alti Tatra.\nStoria.\nUn insediamento urbano presso Liptovsk\u00fd Mikul\u00e1\u0161 viene menzionato per la prima volta negli atti del re Ladislao IV d'Ungheria risalenti al 1286. Il primo scritto descrive la chiesa dedicata a san Nicola (\"sv\u00e4t\u00fd Mikul\u00e1\u0161\", in slovacco), attorno alla quale la citt\u00e0 verr\u00e0 ufficialmente fondata nel 1299.\nCitt\u00e0 dedita all'artigianato, fu sede di numerose gilde, la prima delle quali, quella dei calzolai, vi si insedi\u00f2 nel 1508.\nLa citt\u00e0 \u00e8 inoltre ricordata per il suo castello, ove fu imprigionato Juraj J\u00e1no\u0161\u00edk.\nSoprattutto a partire dal XIX secolo la citt\u00e0 fu un centro importante della cultura slovacca. Protagonisti della vita culturale di Liptovsk\u00fd Mikul\u00e1\u0161 furono Ga\u0161par Fej\u00e9rpataky-Belopotock\u00fd (nato a Paludza nel 1794), che istitu\u00ec in citt\u00e0 la prima biblioteca a prestito della Slovacchia e promosse il teatro dilettantistico: in suo onore si svolge ogni anno la rassegna teatrale \"Belopotock\u00e9ho Mikul\u00e1\u0161\"; il pittore Jozef Bo\u017eetech Klemens (nato nel 1817); il compositore J\u00e1n Levoslav Bella (nato nel 1843); l'editore Samuel Fischer (nato nel 1859); Aurel Stodola, anche'egli nato nel 1859, multiforme personalit\u00e0 di ingegnere, fisico ed inventore; Slavoljub Eduard Penkala (nato nel 1871), ingegnere e inventore; il politico Martin R\u00e1zus, nato a Vrbica nel 1888; Ivan Stodola, nato nel 1888, scrittore, drammaturgo, medico; il poeta Janko Kr\u00e1\u013e; il pittore e scrittore Janko Alexy (nato nel 1894); il pittore Koloman Sokol, nato nel 1902; Ladislav Hanus, filosofo, teologo, nato nel 1907 e Pavol Strauss, nato nel 1912, medico, filosofo, scrittore di prosa e poesia, saggista e traduttore.\nNel 2003 \u00e8 stato siglato un patto d'amicizia con la citt\u00e0 francese di Annecy.\nOggi la citt\u00e0 \u00e8 un luogo d'attrazione turistica."}
{"id": "1930340", "revid": "287204", "url": "https://it.wikipedia.org/wiki?curid=1930340", "title": "Liptovsky Mikulas", "text": ""}
{"id": "1930350", "revid": "1305772", "url": "https://it.wikipedia.org/wiki?curid=1930350", "title": "Piero Pierotti (urbanista)", "text": "Piero Pierotti \u00e8 stato docente di Storia dell'Urbanistica presso il Dipartimento di Storia delle Arti dell'Universit\u00e0 degli Studi di Pisa. , sviluppando una metodologia definita ecostoria, basata sull'osservazione diretta e sull'interpretazione delle fonti materiali (strutture, assetto del territorio, manufatti), piuttosto che sulle fonti scritte come nella storiografia tradizionale.\nAltri suoi campi di ricerca sono la storia dell'architettura medievale (studi sulla Torre di Pisa, sui fondaci nel Mediterraneo) e lo studio delle culture sismiche locali. , ha coniugato questi talenti alle tematiche di ricerca, pubblicando volumi fotografici attinenti e un romanzo divulgativo sulla Torre di Pisa."}
{"id": "1930352", "revid": "767487", "url": "https://it.wikipedia.org/wiki?curid=1930352", "title": "Kennalestes", "text": "Kennalestes \u00e8 un mammifero estinto appartenente all'ordine degli Asioryctitheria vissuto in Mongolia nel periodo Campaniano (corrispondente al Cretaceo superiore di 83,5-70,6 milioni di anni fa).\nDi questo animale, rinvenuto nel sito di Bayan Zag nel Deserto del Gobi, sono noti svariati crani di cui uno giovanile ed ossa postcraniali. Gli esemplari adulti di crani raggiungono una lunghezza di 2,5 centimetri e la formula dentaria superiore presenta quattro incisivi, un canino, quattro premolari e tre molari (3,1,4,3 quella inferiore). L'esemplare giovane ha goduto di un quinto premolare in pi\u00f9 (condizione basale degli Eutheria pi\u00f9 antichi come \"Eomaia scansoria\").\nRecentemente una possibile seconda specie \u00e8 emersa dal sito di Bayan Mandahu in Cina: si stima che abbia un'et\u00e0 simile alla specie \"K. gobiens\" ma non \u00e8 stata ancora fornita una descrizione."}
{"id": "1930354", "revid": "287204", "url": "https://it.wikipedia.org/wiki?curid=1930354", "title": "Anantnag", "text": "Anantnag (o Islamabad) \u00e8 una suddivisione dell'India, classificata come \"town committee\", di 63.437 abitanti, capoluogo del distretto di Anantnag, nel territorio del Jammu e Kashmir. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 33\u00b0 43' 60 N e 75\u00b0 9' 0 E e ha un'altitudine di 1.600 .\nSociet\u00e0.\nEvoluzione demografica.\nAl censimento del 2001 la popolazione di Anantnag assommava a 63.437 persone, delle quali 34.773 maschi e 28.664 femmine. I bambini di et\u00e0 inferiore o uguale ai sei anni assommavano a 6.426, dei quali 3.206 maschi e 3.220 femmine. Infine, coloro che erano in grado di saper almeno leggere e scrivere erano 37.907, dei quali 23.856 maschi e 14.051 femmine."}
{"id": "1930363", "revid": "212348", "url": "https://it.wikipedia.org/wiki?curid=1930363", "title": "Cain Marko", "text": ""}
{"id": "1930375", "revid": "287204", "url": "https://it.wikipedia.org/wiki?curid=1930375", "title": "Bandipore", "text": " \nBandipore (o Bandipura) \u00e8 una citt\u00e0 dell'India di 25.714 abitanti, capoluogo del distretto di Bandipore, nel territorio del Jammu e Kashmir. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 34\u00b0 25' 0 N e 74\u00b0 39' 0 E e ha un'altitudine di 1.598 .\nSociet\u00e0.\nEvoluzione demografica.\nAl censimento del 2001 la popolazione di Bandipore assommava a 25.714 persone, delle quali 13.991 maschi e 11.723 femmine. I bambini di et\u00e0 inferiore o uguale ai sei anni assommavano a 3.064, dei quali 1.537 maschi e 1.527 femmine. Infine, coloro che erano in grado di saper almeno leggere e scrivere erano 13.239, dei quali 8.564 maschi e 4.675 femmine."}
{"id": "1930380", "revid": "438678", "url": "https://it.wikipedia.org/wiki?curid=1930380", "title": "Il lutto si addice ad Elettra (film)", "text": "Il lutto si addice ad Elettra (\"Mourning Becomes Electra\") \u00e8 un film del 1947 diretto da Dudley Nichols, trasposizione cinematografica dell'omonima trilogia teatrale di Eugene O'Neill.\nProduzione.\nIl film fu prodotto dalla RKO Radio Pictures. La durata prevista della pellicola era di quasi tre ore ma venne distribuito in una versione accorciata di un'ora.\nDistribuzione.\nDistribuito dalla RKO Radio Pictures, il film usc\u00ec nelle sale cinematografiche statunitensi il 19 novembre 1947 e si rivel\u00f2 un disastro finanziario."}
{"id": "1930383", "revid": "8596", "url": "https://it.wikipedia.org/wiki?curid=1930383", "title": "Vita col padre (film)", "text": ""}
{"id": "1930384", "revid": "287204", "url": "https://it.wikipedia.org/wiki?curid=1930384", "title": "Kargil", "text": "Kargil \u00e8 una citt\u00e0 dell'India di 9.944 abitanti, capoluogo del distretto di Kargil, nello territorio del Ladakh. In base al numero di abitanti la citt\u00e0 rientra nella classe V (da 5.000 a 9.999 persone).\nSociet\u00e0.\nEvoluzione demografica.\nAl censimento del 2001 la popolazione di Kargil assommava a 9.944 persone, delle quali 6.069 maschi e 3.875 femmine. I bambini di et\u00e0 inferiore o uguale ai sei anni assommavano a 997, dei quali 511 maschi e 486 femmine. Infine, coloro che erano in grado di saper almeno leggere e scrivere erano 7.267, dei quali 5.012 maschi e 2.255 femmine."}
{"id": "1930385", "revid": "118392732", "url": "https://it.wikipedia.org/wiki?curid=1930385", "title": "Frank Coraci", "text": "\u00c8 di origini italiane."}
{"id": "1930386", "revid": "1566286", "url": "https://it.wikipedia.org/wiki?curid=1930386", "title": "Al Jolson (film)", "text": "Al Jolson (\"The Jolson Story\") \u00e8 un film del 1946 diretto da Alfred E. Green sulla vita del cantante Al Jolson.\n\u00c8 stato presentato in concorso al Festival di Cannes 1947.\nProduzione.\nCon un budget stimato di 2.800.000 dollari, il film fu prodotto da Sidney Skolsky, Gordon Griffith (con il nome Gordon S. Griffith, produttore associato) e, non accreditato, Sidney Buchman per la Columbia Pictures Corporation.\nDistribuzione.\nDistribuito dalla Columbia Pictures, il film usc\u00ec nelle sale USA il 10 ottobre 1946.\nFu il miglior film della Columbia uscito nel 1946 e il suo pi\u00f9 grande successo, battendo ogni record precedente della casa di produzione. Nel 1949, ne fu fatto un sequel, \"Jolson Sings Again\" (nella versione italiana, \"Non c'\u00e8 passione pi\u00f9 grande\") che batt\u00e9 ogni record di incasso di tutti gli studios di quell'anno.\nData di uscita.\nAlias"}
{"id": "1930389", "revid": "438678", "url": "https://it.wikipedia.org/wiki?curid=1930389", "title": "L'eterna armonia", "text": "L'eterna armonia (\"A Song to Remember\") \u00e8 un film del 1945, diretto da Charles Vidor.\nErnst Marischka, che gi\u00e0 nel 1934 aveva sceneggiato una biografia di Chopin, \"Valzer d'addio di Chopin\", fu l'autore del soggetto di \"A Song to Remember\" per cui, nel 1946, ricevette la candidatura all'Oscar per il miglior soggetto.\nTrama.\nChopin, presentato al pubblico come un bambino prodigio, deve suonare un brano di Mozart. Una volta iniziato a suonare, vede dalla finestra che i polacchi vengono fatti prigionieri da parte delle autorit\u00e0 russe. Anni dopo, Chopin con i suoi giovani amici prendono parte a riunioni segrete per salvare la Polonia e il patriottismo \u00e8 la ragione pi\u00f9 importante che lo spinge a suonare il pianoforte. Nonostante l'apprensione della sua famiglia, Chopin \u00e8 incoraggiato nelle sue attivit\u00e0 politiche clandestine dal suo maestro di pianoforte, il professor Elsner.\nInvece di presentarsi in tempo per un importante concerto di fronte a un conte e altri ospiti illustri, Chopin si reca a un incontro segreto, e quando finalmente si esibisce, interrompe la musica non appena vede il governatore russo della Polonia entrare nella stanza. Chopin si alza e dice: \"Non mi esibisco per i macellai zaristi.\" Il musicista si precipita fuori dalla stanza mentre il suo famoso \"Studio Rivoluzionario\" inizia in sottofondo. Lo scandalo risultante costringe Chopin a fuggire in Francia, insieme con il professor Elsner. Prima di partire per Parigi, Chopin prende la terra polacca con le mani.\nPoco prima della notte del suo debutto in Francia, Chopin \u00e8 informato dell'omicidio dei suoi amici rivoluzionari in Polonia da parte della polizia russa. La prima opera di Chopin riprodotta a Parigi \u00e8 la \"Polonaise Eroica\", dedicata alla Polonia. Alcuni musicisti, tra cui Franz Liszt, riconoscono il suo genio, ma il concerto non d\u00e0 a Chopin il successo che Elsner aveva sperato.\nLa comparsa di George Sand, d\u00e0 una svolta alla vita di Chopin. Si tratta di una scrittrice importante e influente, nonch\u00e9 un'aristocratica minore, che ha i soldi e le conoscenze per promuovere la sua fama. Ma il reale intento della Sand \u00e8 che Chopin rimanga con lei, coccolato nella sua tenuta, per dedicarsi esclusivamente alla composizione. Durante questo periodo, Chopin scrive le sue opere pi\u00f9 famose. Il film ritrae la Sand come una figura egoista, manipolatrice e dominante nella vita di Chopin, che seduce il musicista e lo distrae dal suo desiderio di servire la causa della Polonia. Sotto la sua influenza, Chopin snobba il suo vecchio amico Elsner, che attende pazientemente e gli ricorda il suo dovere verso il suo popolo.\nUna giovane donna che conosceva Chopin in Polonia arriva a Parigi e si presenta a Chopin con un piccolo sacchetto di terra polacca, risvegliando il suo senso di patriottismo. Alla fine del film, Chopin si \u00e8 riunito con Elsner ed ha abbandonato Sand per imbarcarsi in un tour internazionale volto a raccogliere fondi per la causa polacca. Le sue esecuzioni sono cos\u00ec appassionate che in uno dei suoi concerti, Chopin inizia a sanguinare. La durezza del tour distrugge la sua salute fragile. Chopin implora dal suo letto di morte di poter vedere Sand ancora una volta, ma lei lo rifiuta con freddezza. Infine il musicista soccombe alla tubercolosi.\nRicezione.\n\"L'eterna armonia\" \u00e8 stato nominato per il miglior attore protagonista (Cornel Wilde), miglior fotografia, miglior montaggio, migliore colonna sonora, miglior soggetto, miglior sonoro.\nProduzione.\nIl film fu prodotto dalla Columbia Pictures Corporation.\nDistribuzione.\nDistribuito dalla Columbia Pictures, il film usc\u00ec nelle sale cinematografiche USA il 18 gennaio 1945."}
{"id": "1930394", "revid": "1305772", "url": "https://it.wikipedia.org/wiki?curid=1930394", "title": "All Summer Long (Kid Rock)", "text": "All Summer Long \u00e8 un singolo del cantautore statunitense Kid Rock, pubblicato il 30 marzo 2008 come terzo estratto dal nono album in studio \"Rock n Roll Jesus\".\nDescrizione.\nIl brano utilizza un campionamento di \"Werewolves of London\" di Warren Zevon e di \"Sweet Home Alabama\" dei Lynyrd Skynyrd. Tale mashup \u00e8 stato realizzato da Mike E. Clark ed \u00e8 stato utilizzato come tema per il \"WWE Backlash 2008\".\nVideo musicale.\nIl videoclip \u00e8 stato girato a Nashville, Tennessee e mostra Kid Rock al timone di una piccola imbarcazione su un lago, mentre contemporaneamente vengono mostrati due ragazzi che si comportano seguendo il testo della canzone. Kid Rock viene anche mostrato in compagnia di alcune ragazze, mentre festeggia su un'altra barca, e mentre canta il brano su una piattaforma sul lago, in piena notte. Alla fine del video, la piccola imbarcazione guidata da Kid Rock viene mostrata con la parola \"cowboy\" scritta sul retro.\nIl video ha raggiunto la posizione numero 1 sia della classifica \"VSpot Top 20 Countdown\" che della \"Pop Chart\" del canale VH1."}
{"id": "1930395", "revid": "438678", "url": "https://it.wikipedia.org/wiki?curid=1930395", "title": "Ho sognato un angelo", "text": "Ho sognato un angelo (\"Penny Serenade\") \u00e8 un film del 1941 diretto da George Stevens.\nTrama.\nL'improvvisa morte per malattia di Trina, la figlioletta di sei anni, ha creato un incolmabile solco di silenzio e incomunicabilit\u00e0 tra Julie e Roger. Prima di lasciare il domicilio coniugale, la donna, attraverso un album di famiglia costituito soprattutto dai dischi della loro vita, ripercorre le tappe del loro matrimonio. Dal loro primo incontro in un negozio di dischi, sulle note di \"You were meant for me\", al matrimonio, alla vigilia del viaggio in Giappone del marito, come corrispondente asiatico di un giornale newyorchese, seguito da un'avventurosa prima notte di nozze nel treno che lo conduceva all'imbarco. Le note di \"Japanese Sandman\", le ricordano, poi, il soggiorno nel paese del Sol Levante, conclusosi con un drammatico terremoto, la perdita del figlio di cui era incinta e la rivelazione di non poterne pi\u00f9 avere.\nLa successiva decisione di adottarne uno si era poi dovuta scontrare con l'incerta situazione economica della famiglia: Roger aveva incautamente sperperato i proventi di una piccola eredit\u00e0 in un'improbabile avventura editoriale in un piccolo giornale di provincia, il \"Rosalia Courier\". Ma, con l'aiuto dello \"Zio\" Applejack, confidente di vecchia data dei due e factotum al giornale, e di Miss Oliver, responsabile dell'orfanotrofio locale, insieme erano riusciti a superare i momenti di sconforto e le difficolt\u00e0 burocratiche.\nLe note di \"Holy Night, Silent Night\" accompagnano il ricordo della prima recita natalizia di Trina, adottata a sole cinque settimane di vita e divenuta ormai una promettente bambina. Poco dopo il tragico esito finale.\nRoger raggiunge Julie, pronta per la partenza. Non ha argomenti da opporle. Concorda con lei sul fatto di aver fallito, di non averle saputo offrire calore e sostegno nel momento in cui ne aveva pi\u00f9 bisogno. Nel momento dell'addio giunge una telefonata di Miss Oliver. Ci sarebbe un bambino da adottare: \"...Et\u00e0: due anni, carattere: allegro, occhi: blu, capelli: biondi, fossetta sul mento.\" L'identikit che Julie e Roger avevano presentato alla loro prima richiesta di adozione. Si ricomincia...\nProduzione.\nIl film fu prodotto dalla Columbia Pictures Corporation\nDistribuzione.\nDistribuito dalla Columbia Pictures, il film usc\u00ec nelle sale cinematografiche USA il 24 aprile 1941.\nCritica.\nCon un plot costruito non con uno, ma \" con sei o sette tra i pi\u00f9 comuni espedienti dei drammoni strappalacrime \", essenziale nell'evitare le \"insidie del patetico\", il rischio della caduta nei toni da soap opera \u00e8 l'interpretazione di Cary Grant che, per questo film, ottenne una delle due nomination per l'Oscar al miglior attore.\nIl regista e produttore George Stevens, a partire dal collaudato uso del flashback e della dissolvenza (ad es. le dissolvenze circolari che, a partire dai dischi, introducono i diversi periodi in cui si articola la narrazione), evita ogni appesantimento del racconto, talora attraverso l'uso lieve di un semplice particolare, talora con inediti punti di vista nella ripresa (la scena in cui, nell'imminenza dell'udienza in cui il giudice decider\u00e0 sull'affidamento di Trina, la resa dello stato emotivo dei personaggi \u00e8 affidata all'agitarsi dei loro piedi, ripresi dalle scale, concludendosi, com'era iniziata, sul pupazzo di pezza della bambina, appoggiato alla base del parapetto."}
{"id": "1930399", "revid": "438678", "url": "https://it.wikipedia.org/wiki?curid=1930399", "title": "L'oro del demonio", "text": "L'oro del demonio (\"The Devil and Daniel Webster\" o \"All That Money Can Buy\") \u00e8 un film del 1941, diretto da William Dieterle.\nTrama.\nJabez Stone, un coltivatore del New Hampshire ottocentesco, perseguitato dalla malasorte e assillato dai creditori, sottoscrive un patto col diavolo accettando di cedergli l'anima dopo un periodo di sette anni, durante i quali Jabez vivr\u00e0 nella ricchezza grazie all'oro donatogli dal Maligno. Il denaro trasforma per\u00f2 Jabez in un uomo sempre pi\u00f9 avaro di affetti verso la devota moglie Mary e gli amici del villaggio. Allo scadere del contratto, l'unico che potr\u00e0 aiutarlo sar\u00e0 il noto avvocato e uomo politico Daniel Webster."}
{"id": "1930410", "revid": "304077", "url": "https://it.wikipedia.org/wiki?curid=1930410", "title": "Picture-in-Picture", "text": "Il Picture in Picture (o PiP) (dall'inglese, \"Immagine nell'immagine\") \u00e8 una funzione di alcuni televisori o simili. Un canale (o comunque un programma) viene visualizzato a schermo intero, e contemporaneamente un altro appare in sovraimpressione, in un riquadro posto a un lato dello schermo. L'audio solitamente proviene dal programma principale.\nFunzionamento.\nLa tecnologia PiP richiede la presenza di due sintonizzatori indipendenti o due diverse fonti da cui trarre le immagini a schermo intero e quelle nel riquadro. Esistono televisori con due sintonizzatori, ma televisori con un solo sintonizzatore richiedono un segnale proveniente da una fonte esterna, come un videoregistratore, un decoder digitale o un lettore DVD collegati via SCART o Video composito. Questa tecnologia viene spesso utilizzata per guardare un programma mentre si aspetta che un altro, su un altro canale, inizi, oppure mentre si aspetta che finisca la pubblicit\u00e0, sempre su un altro canale.\nAlcuni produttori implementano la tecnologia PiP in maniera non tradizionale, per esempio la Samsung, con il modello LN-T4042H LCD, intende il PiP come funzione di cambio rapido tra sorgenti analogiche e digitali.Oggi solo la SONY ha il maggior numero di modelli dotati con la funzione PIP.\nStoricamente, prima che fosse possibile proiettare l'immagine di due o pi\u00f9 sintonizzatori su un solo schermo, la funzione PIP fu \"emulata\" appaiando uno schermo pi\u00f9 grande ad altri minori (spesso in bianco e nero) con discutibili risultati in termini di design. Ad esempio, nel 1980, NEC introdusse in Giappone il televisore \"Popvision\" (modello CV-20T74P), con una rudimentale funzione \"picture-\"aside\"-picture\", ovvero \"immagine accanto all'immagine\": un piccolo schermo da 6\" fu affiancato a quello principale da 20\", con due sintonizzatori differenti. Il prodotto era per\u00f2 molto costoso. Altri tentativi - in tal senso - furono compiuti da molti produttori. In Europa, ad esempio, si ricorda la Nordmende con il suo Spectra nelle diverse versioni.\nIl decoder Multivision fu un tentativo di introdurre la tecnologia PiP vera e propria, ma fu un insuccesso dal punto di vista delle vendite. Pi\u00f9 tardi il PiP fu reso disponibile come funzione aggiuntiva di televisori avanzati.\nLe specifiche Blu-ray e HD DVD includono questa funzionalit\u00e0, permettendo di vedere e sentire, ad esempio, i commenti del regista assieme alle immagini del film."}
{"id": "1930412", "revid": "767487", "url": "https://it.wikipedia.org/wiki?curid=1930412", "title": "Abramo Lincoln (film)", "text": "Abramo Lincoln (\"Abe Lincoln in Illinois\" o \"Spirit of the People\") \u00e8 un film del 1940, diretto da John Cromwell. \u00c8 basato su una pi\u00e8ce di successo del 1938 del drammaturgo Robert E. Sherwood: andata in scena al Plymouth Theatre per il Broadway theatre per la regia di Elmer Rice arriv\u00f2 a 472 recite.\nIl personaggio di Lincoln fu interpretato, sia nella versione teatrale che in quella cinematografica, dall'attore Raymond Massey che, bench\u00e9 fosse canadese, riscosse un grande successo personale nei panni del presidente USA tanto da venire nominato agli Oscar come miglior attore.\nIl film racconta la vita di Abramo Lincoln a partire dalla sua adolescenza. Viene raccontato il sedicesimo presidente degli Stati Uniti, passato alla storia per aver abolito la schiavit\u00f9, nella sua vera vita, come uomo che si \u00e8 fatto da solo, dalla campagna fino alla Casa Bianca.\nTrama.\nNel 1831, il giovane Abe Lincoln lascia la casupola di suo padre per andare ad affrontare la vita. In viaggio verso New Orleans, dove deve portare un carico di suini, a Salem, nell'Illinois, incontra Ann Rutledge, Sar\u00e0 un incontro che gli cambier\u00e0 la vita: ritornato a Salem, trova lavoro in un negozio, sposa Ann e si guadagna l'amicizia e la benevolenza di tutta la cittadinanza. La sua figura \u00e8 talmente rispettata che a Salem giunge Ninian Edwards, membro del partito Whig, che vuole convincerlo a presentarsi alle elezioni per l'assemblea statale. Abe accetta la sfida, si presenta e vince. Ma la vittoria \u00e8 offuscata dalla morte di Ann. Depresso e demotivato, Lincoln lascia ben presto la politica per tornare alla legge.\nUn nuovo incontro, questa volta con l'ambiziosa Mary Todd, cambia ancora la sua vita. La determinazione di Mary lo porta a intraprendere la carriera politica e a prendere posizione contro lo schiavismo. Diventa uno dei nomi pi\u00f9 importanti della politica degli Stati Uniti, tanto da giungere a presentarsi come candidato per la presidenza. Rendendosi conto che la sua vittoria significher\u00e0 la secessione del Sud, Lincoln accetta la sfida e parte alla volta di Washington, lasciandosi alle spalle l'Illinois e il passato.\nProduzione.\nIl film fu prodotto dalla Max Gordon Plays &amp; Pictures Corporation e dalla RKO Pictures che pag\u00f2 120.000 dollari per la storia di Robert E. Sherwood. Il commediografo non aveva voluto vendere i diritti cinematografici alla Goldwyn perch\u00e9 la casa di produzione avrebbe preso come protagonista del film Gary Cooper. Sherwood, invece, che secondo la pubblicit\u00e0 avrebbe scritto il suo lavoro avendo in mente Raymond Massey, voleva a tutti i costi nei panni di Lincoln l'attore canadese che era stato il protagonista anche del lavoro teatrale vincitore del Premio Pulitzer.\nIl film venne girato a Eugene e a McKenzie River, nell'Oregon. Le riprese durarono dal 7 agosto al 29 settembre 1939.\nDistribuzione.\nDistribuito dalla RKO Radio Pictures, il film usc\u00ec nelle sale cinematografiche statunitensi il 19 aprile 1940 dopo la prima mondiale che si tenne a Washington il 22 gennaio e un'altra prima a New York, tenuta il 22 febbraio.\nIn Italia, il film - con il titolo \"Abramo Lincoln\" - ottenne il visto il 19 dicembre 1945."}
{"id": "1930413", "revid": "145400", "url": "https://it.wikipedia.org/wiki?curid=1930413", "title": "Picture in Picture", "text": ""}
{"id": "1930414", "revid": "647919", "url": "https://it.wikipedia.org/wiki?curid=1930414", "title": "Traghetto Ro/Ro", "text": ""}
{"id": "1930415", "revid": "145400", "url": "https://it.wikipedia.org/wiki?curid=1930415", "title": "PiP", "text": ""}
{"id": "1930417", "revid": "446353", "url": "https://it.wikipedia.org/wiki?curid=1930417", "title": "Compagnia d'onore", "text": ""}
{"id": "1930418", "revid": "8596", "url": "https://it.wikipedia.org/wiki?curid=1930418", "title": "Ragazzi attori", "text": ""}
{"id": "1930421", "revid": "438678", "url": "https://it.wikipedia.org/wiki?curid=1930421", "title": "Piccoli attori", "text": "Piccoli attori (\"Babes in Arms\"), conosciuto anche come Ragazzi attori, \u00e8 un film del 1939 diretto da Busby Berkeley.\nTrae origine dal musical \"Babes In Arms\" di Richard Rodgers che and\u00f2 in scena al Shubert Theatre dal 1937, spostandosi al Majestic Theatre per il Broadway theatre arrivando a 289 recite e rendendo note le canzoni \"The Lady Is a Tramp\" e \"Where or When\", che nella versione di Dion DiMucci con The Belmonts arriv\u00f2 terza nella Billboard Hot 100 nel 1960. Per la sua performance, Mickey Rooney ottenne a soli 20 anni la candidatura all'Oscar al miglior attore nell'edizione del 1940.\nEdizioni Home Video.\nDal 2019 esiste un'edizione italiana dvd del film, distribuita da DNA Srl (col titolo \"BABES IN ARMS - PICCOLI ATTORI\"). Il film \u00e8 stato editato con il contributo dello studioso di Storia del Cinema Riccardo Cusin. Questa versione \u00e8 disponibile anche in streaming su alcune piattaforme. Questo dvd contiene anche un altro film con Judy Garland: \"VI PRESENTO LILY MARS\" (Presenting Lily Mars, 1943)."}
{"id": "1930422", "revid": "1783371", "url": "https://it.wikipedia.org/wiki?curid=1930422", "title": "Symbel", "text": "Il symbel (dall'antico inglese) o sumbel (dal norreno) era un importante rituale della tradizione germanica. Avveniva sempre al coperto, in una sala denominata \"Sala dell'idromele\" ed era caratterizzato da grandi bevute di birre ale e idromele (da qui l'etimologia della stanza). Oltre alle bevute, questo rituale comportava discussioni e scambio dei doni, mentre il mangiare era specificatamente escluso.\nRacconti del rituale permangono nei poemi anglosassoni \"Beowulf\" (versi 489-675 e 1491-1500), Sogno della Croce (\"Dream of the Rood\") e \"Giuditta\", nel poema in antico sassone \"Heliand\", e nel norreno \"Lokasenna\" cos\u00ec come in altre saghe come la \"Heimskringla\" o la \"Fagrskinna\".\nBragarfull.\nIl \"Bragarfull\", il \"calice del migliore\" o \"calice del capo\", era un rito solenne che si poteva tenere durante il Symbel. Esso consisteva nel recitare un giuramento seguito dalla bevuta da un apposito calice, talvolta esplicitamente descritto come un corno potorio ricavato da un corno di toro.\nIl nome appare in una forma di cui potrebbe avere due significati. \"Brag\" \"il migliore, il primo\" potrebbe essere la radice. La forma bragafull (ma non bragarfull) potrebbe essere anche interpretata come \"calice di Bragi\", riferendosi al dio della poesia Bragi.\nSnorri Sturluson fornisce dettagli su tale rituale descrivendo la successione di Ingjaldr al trono di suo padre Anund:\nEtimologia.\nLinguisticamente, il termine \u00e8 derivato dall'alto tedesco \"*sumlan\" \"banchetto\", passando per \"*sm-lo-\", \"congregazione\". Altre grafie note sono \"sumble\", \"symle\" e l'islandese \"sumbl\"."}
{"id": "1930424", "revid": "767487", "url": "https://it.wikipedia.org/wiki?curid=1930424", "title": "Un'americana nella Casbah", "text": "Un'americana nella Casbah (\"Algiers\") \u00e8 un film del 1938 diretto da John Cromwell.\n\u00c8 il primo film a Hollywood di Hedy Lamarr, la cui apparizione fece grande sensazione e ne lanci\u00f2 la carriera negli Stati Uniti.\nTrama.\nGaby, in vacanza con il fidanzato ad Algeri, conosce e si innamora del bandito P\u00e9p\u00e9 le Moko che, protetto all'interno della casbah, riesce a condurre una vita tranquilla, al sicuro dalla polizia. L'ispettore Slimane nota il rapporto che intercorre tra i due e tende loro una trappola per poter catturare il pericoloso criminale, venendo anche aiutato dalla gelosia della compagna di P\u00e9p\u00e9, Ines. Al porto, dove i due protagonisti della vicenda dovrebbero incontrarsi, incontrano invece il loro destino.\nProduzione.\nProdotto dalla societ\u00e0 Walter Wanger Productions, le riprese vennero effettuate negli studios e solo in parte ad Algeri.\nDistribuzione.\nDistribuito dall'United Artists, il film, presentato da Walter Wanger, usc\u00ec nelle sale statunitensi il 13 luglio 1938.\nData di uscita.\nIl film venne distribuito in varie nazioni, fra cui:\nAccoglienza.\nCritica.\nDel film rimane impressa la fotografia, un anticipo della tecnica del \"nero\" degli anni '40."}
{"id": "1930430", "revid": "438678", "url": "https://it.wikipedia.org/wiki?curid=1930430", "title": "Notturno tragico", "text": "Notturno tragico (\"Night Must Fall\") \u00e8 un film del 1937 diretto da Richard Thorpe.\n\u00c8 tratto dal lavoro teatrale di Emlyn Williams che venne presentato in prima a Londra il 31 maggio 1935. \"Night Must Fall\" ebbe un nuovo adattamento cinematografico nel 1964 con il film \"La doppia vita di Dan Craig\" diretto da Karel Reisz.\nTrama.\nIn un villaggio inglese, la polizia sta dragando il fiume alla ricerca del corpo della signora Shellbrook, sparita da qualche giorno. A casa della signora Bramson, intanto, Dora, la cameriera, racconta alla sua padrona di essere fidanzata con Danny, un giovane irlandese che ha lavorato per la donna scomparsa. Danny, che si rende conto che la Bransom \u00e8 un'ipocondriaca, si dimostra molto premuroso nei suoi riguardi: le racconta che lei gli ricorda la madre e che lui avrebbe gi\u00e0 sposato Dora se avesse potuto avere un lavoro migliore. La signora Bramson si dimostra lusingata dalle premure di Danny e rifiuta di ascoltare i consigli della nipote Olivia. Bench\u00e9 Olivia sospetti di Danny, la giovane si sente attratta da lui, rifiutando la proposta di matrimonio dell'innamorato Justin che lei giudica \"troppo poco romantico\". Dopo che Dora scopre il corpo decapitato della signora Shellbrook, in Olivia si rafforza la convinzione che l'uomo di cui si sta innamorando sia l'assassino e quando la polizia trova nella stanza di Danny una grande cappelliera, lei, impulsivamente, dichiara che la scatola le appartiene. Quando i poliziotti se ne vanno, Danny sviene.\nQuella sera, a cena, l'atmosfera diventa pesante. Olivia chiede a Justin di restare a farle compagnia e, nella notte, la signora Bramson, avendo sentito dei rumori, chiede aiuto. Danny cerca di calmarla, dandole qualcosa da bere e cullandola dolcemente. Quando \u00e8 sicuro che la donna si sia addormentata, la soffoca con un cuscino, poi ruba il denaro che si trova nella cassaforte. Olivia sorprende Danny che minaccia di uccidere anche lei, ma la giovane donna viene salvata dall'intervento della polizia, avvisata da Justin.\nProduzione.\nIl film venne prodotto dalla Metro-Goldwyn-Mayer (MGM). Venne girato nei Metro-Goldwyn-Mayer Studios, al 10202 di W. Washington Blvd., a Culver City, Redondo Beach e nella Sherwood Forest.\nDistribuzione.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche USA il 30 aprile 1937.\nRiconoscimenti.\nHa vinto nel 1937 il National Board of Review Award al miglior film.\nHa ricevuto due candidature ai Premi Oscar 1938, per il miglior attore a Robert Montgomery e per la migliore attrice non protagonista a May Whitty."}
{"id": "1930433", "revid": "125618526", "url": "https://it.wikipedia.org/wiki?curid=1930433", "title": "Seconda guerra dello Schleswig", "text": "La seconda guerra dello Schleswig (in danese \"Slesvigske Krig\"; in tedesco \"Zweiter Schleswig-Holsteinischer Krieg\") o guerra tedesco-danese (in tedesco: \"Deutsch-D\u00e4nischer Krieg\"), oppure guerra di successione dello Schleswig-Holstein o guerra dei Ducati, \u00e8 stato un conflitto armato svoltosi nel 1864 che vide contrapposti la Confederazione germanica (Prussia e Impero austriaco in particolare) e il Regno di Danimarca.\nGli scontri cominciarono alla fine di gennaio, quando le truppe prussiane invasero il ducato di Schleswig. Dopo circa nove mesi di combattimenti, si arriv\u00f2 al trattato di Vienna che suggell\u00f2 la netta vittoria tedesca: l'intero Schleswig-Holstein venne ceduto incondizionatamente ad Austria e Prussia.\nCon questo trionfo i tedeschi riuscirono a rivalersi della sconfitta che avevano subito nella prima guerra dello Schleswig (1848-1851), ben pi\u00f9 lunga e difficile di questa (anche se c'\u00e8 da dire che in occasione del primo conflitto il grande stato svedo-norvegese aveva aiutato militarmente i danesi).\nAntefatti.\nLo Schleswig-Holstein era stato gi\u00e0 al centro di una crisi internazionale tra il 1848 e il 1849. Tale crisi aveva innescato un breve conflitto fra gli stati tedeschi, capeggiati dalla Prussia, e la Danimarca. Il trattato di Londra del 1852 aveva posto fine alla guerra, decretando la temporanea fine della contesa sui due possedimenti. Lo Schleswig presentava un quadro etnico frammentario, con al suo interno popolazioni di lingua danese, tedesca e frisone, mentre l'Holstein era completamente abitato da tedeschi.\nI motivi di rivalit\u00e0 intorno ai due stati riguardavano l'indivisibilit\u00e0 dei ducati e il fatto che i rispettivi nazionalismi, tedesco e danese, pretendevano il completo possesso della totalit\u00e0 dei loro territori. La crisi esplose quando il sovrano danese Cristiano IX si rese responsabile di un atto di forza teso a garantirsi il possesso dei territori. Prima che Federico VII di Danimarca morisse nel 1863, il parlamento danese aveva approvato uno \"Statuto di marzo\" che consentiva allo Schleswig di venire incorporato nel Regno di Danimarca.\nFederico non aveva firmato lo statuto, mentre il suo successore, Cristiano IX, una volta ottenuto il trono, procedette a firmare immediatamente il documento. L'opposizione tedesca alla scelta di Cristiano fu immediatamente molto violenta, in quanto si riteneva che Federico avrebbe proceduto invece, qualora fosse rimasto in vita, a favorire l'annessione alla Confederazione germanica di ambo i ducati.\nIl patriottismo tedesco avrebbe voluto che, in spregio al trattato di Londra, si realizzasse l'incorporazione dello Schleswig e dell'Holstein nella Germania e che fosse difeso il riconoscimento del diritto del duca di Augustenburg sulla sovranit\u00e0 di questi. Il cancelliere prussiano Otto von Bismarck, al contrario, ritenne di dover agire sulla base del trattato di Londra. Si adoper\u00f2 per riconoscere prima Cristiano IX e poi per perorare la difesa dell'autonomia dei ducati.\nLa Danimarca oppose un netto rifiuto alle richieste di ritiro della costituzione e nel 1863, dopo che il Bundestag (Dieta federale) si attiv\u00f2 per sostenere l'intervento armato, le truppe della Sassonia e dell'Hannover occuparono l'Holstein. Il Bundestag, diviso tra \"Nationalverein\" e \"Reformverein\", si pronunci\u00f2 per l'appoggio alla candidatura degli Augustenburg, principali pretendenti al trono dei ducati.\nNel gennaio del 1864 le forze prussiane e austriache, protette dalla legittimit\u00e0 di un agire in virt\u00f9 di accordi preesistenti, procedettero all'occupazione dello Schleswig, sostenendo di farlo in difesa dei termini del trattato del 1852, mentre la comunit\u00e0 internazionale non appariva decisa ad intervenire a favore della Danimarca. Solo successivamente, nel maggio dello stesso anno, i due stati decideranno di accettare le aspirazioni degli Augustenburg. Per Bismarck, l'annessione dello Schleswig \"aveva leso antichi privilegi dello Schleswig-Holstein\".\nSvolgimento della guerra.\nL'intransigenza danese.\nQuando le truppe austro-prussiane, attraversato l'Holstein, si diressero verso lo Schleswig per procedere all'attuazione dei piani di attacco prestabiliti, esse trovarono l'ostilit\u00e0 delle forze del \"Bund\", gi\u00e0 operative da quando avevano proceduto all'invasione decisa dal parlamento della confederazione. La guerra volse subito in favore degli austro-prussiani, uniti momentaneamente su una linea di dualismo collaborativo (che fu sfruttato essenzialmente dalla Prussia di Bismarck): questi, militarmente pi\u00f9 forti, riuscirono a piegare l'esercito danese e ad aprile si giunse ad un armistizio che sarebbe durato fino a giugno del 1864.\nDurante questo intervallo furono aperti tavoli di trattativa per riuscire ad addivenire ad una soluzione intorno al possesso dei due ducati. La posizione della Danimarca tuttavia si mantenne intransigente e rese con questo pi\u00f9 praticabili i piani del cancelliere prussiano in merito alla sottrazione delle terre dell'Elba. La Prussia avrebbe riscosso un vantaggio tanto a danno della Danimarca, quanto dell'Austria, che in seguito si ritrover\u00e0 coinvolta in un'occupazione dalla durata \"indefinita\" di quei territori e che per questo sar\u00e0 costretta a rompere i legami di amicizia con la Prussia.\nL'isolamento della Danimarca.\nMolti stati mal sopportarono il tono inflessibile e rigoroso della posizione della Danimarca, che per tali motivi vedr\u00e0 cadere l'appoggio immediato della Gran Bretagna (la quale non era danneggiata da un ingrandimento della Prussia, perch\u00e9 ad essa premeva tenere sotto controllo, pi\u00f9 che gli stati dell'Europa Centrale, le nazioni rivali come la Francia, che aveva garantito comunque la propria neutralit\u00e0 in caso di intervento inglese, e la Russia). La condotta inglese fu, peraltro, poco ferma, a causa di un atteggiamento percepito come ondivago. La Danimarca, alla fine, perder\u00e0 le speranze in un intervento delle altre potenze nel conflitto. Il regno danese rifiut\u00f2 non solo la divisione del territorio dello Schleswig, ma si oppose ad una unione puramente personale con il ducato, lamentando il fatto che tale prospettiva avrebbe segnato il passaggio di quest'ultimo sotto la sovranit\u00e0 tedesca.\nLa definitiva sconfitta danese.\nI danesi, travolti dalla macchina da guerra tedesca, furono costretti ad accettare la resa per scongiurare lo spostamento del conflitto nel proprio stesso stato ed evitare la minaccia dell'invasione. Le aspettative degli Augustenburg sui due ducati si sarebbero per\u00f2 scontrate, a questo punto, contro le aspirazioni dei pi\u00f9 potenti stati della Confederazione e, soprattutto, con i piani di annessione ideati dal cancelliere Bismarck.\nConclusione e conseguenze.\nL'aprirsi delle crepe nei rapporti tra Austria e Prussia.\nI danesi, abbandonati al proprio destino, il 20 luglio dovettero accettare un nuovo armistizio e il 1\u00ba agosto furono obbligati a firmare i preliminari per la pace. La Danimarca si pieg\u00f2 alle richieste prussiane e nell'ottobre del 1864 concesse a Prussia e Austria lo Schleswig e l'Holstein. A questo punto, tiratasi fuori la Danimarca in quanto fulcro originario del contendere attorno alla disputa dei ducati, il problema si spostava sul fronte dei rapporti tra Austria e Prussia sul tema del dominio e della gestione delle terre conquistate.\nUn primo incontro per decidere del destino dei ducati avvenne a Sch\u00f6nbrunn. Bismarck in questa sede propose agli austriaci di governare insieme i territori fino ad un'eventuale guerra congiunta contro l'Italia per consentire loro di rafforzarsi in Veneto e riconquistare la Lombardia. L'accordo non fu raggiunto per l'irricevibilit\u00e0 delle richieste avanzate dai sovrani dei rispettivi regni.\nIl successo diplomatico di Bismarck.\nCon questa guerra Otto von Bismarck aveva realizzato un autentico capolavoro d'astuzia: militarmente aveva condotto, pur con un sicuro supporto austriaco, la Prussia ad un facile successo (e ci\u00f2 fece aumentare la sua popolarit\u00e0) e dal punto di vista diplomatico riusc\u00ec a creare quei motivi di attrito tra Prussia e Austria che gli sarebbero tornati utili in un secondo tempo, ovvero al momento della resa dei conti anche con lo scomodo vicino asburgico. Infatti i due stati non raggiungeranno un accordo definitivo su come dividere e amministrare le zone appena ottenute, pur avendo realizzato la loro spartizione in base alla forma giuridica del condominio amministrativo. Bismarck era riuscito innanzitutto a mettere a tacere definitivamente, attraverso l'apertura delle ostilit\u00e0 e la conquista con le armi (avvenute su basi di liceit\u00e0 diplomatica agli occhi dell'Europa), le voci di richiesta danesi.\nEra riuscito a far decadere la candidatura Augustenburg, ponendo condizioni draconiane per il mantenimento dei ducati (nel far questo scontrandosi con l'Austria) e infine aveva messo con le spalle al muro gli asburgici: costoro, impegnati in una occupazione \"sine die\" di territori lontani, stavano lasciando cadere nelle mani dei prussiani due stati che avrebbero dovuto, come stati tedeschi autonomi, rientrare all'interno della Confederazione germanica. Questa divergenza costitu\u00ec per Bismarck il pretesto per dar vita alla Guerra austro-prussiana, che fu il primo passo verso l'unificazione della Germania sotto il dominio prussiano.\nL'accordo di Gastein.\nLa guerra, ad ogni modo, aveva mostrato una certa superiorit\u00e0 organizzativa austriaca. I prussiani erano stati determinanti solo nella parte conclusiva della guerra. Essi avevano potuto ultimare tuttavia, grazie alla partecipazione al conflitto, quel necessario programma di riforme che avrebbe portato ad una riorganizzazione radicale dell'esercito.\nDopo l'attuazione dell'occupazione \"de facto\" dei ducati, gli austroprussiani giunsero ad appianare i dissensi nel 1865 attraverso la convenzione di Gastein, che pose le basi per la creazione di due zone di occupazione militare: l'Holstein fu assegnato all'Austria e lo Schleswig alla Prussia. Tutto ci\u00f2 suscit\u00f2 ampi dibattiti all'interno della Germania e acu\u00ec il dissenso del movimento nazionale liberale, che reput\u00f2 l'imposizione delle armi sulle stesse genti tedesche alla stregua di un sopruso inaccettabile. Tuttavia erano presenti componenti minoritarie tra i gruppi nazionali in Prussia che approvarono l'idea del controllo prussiano dei ducati.\nFilmografia.\nIl film documentario \"Slagteb\u00e6nk Dybb\u00f8l\", di Klaus Birch, del 2014, ha per oggetto la battaglia di Dybb\u00f8l dell'aprile 1864."}
{"id": "1930434", "revid": "481666", "url": "https://it.wikipedia.org/wiki?curid=1930434", "title": "Infedelt\u00e0", "text": ""}
{"id": "1930436", "revid": "112176254", "url": "https://it.wikipedia.org/wiki?curid=1930436", "title": "Sala dell'idromele", "text": "Nella Scandinavia pre-cristiana, la Sala dell'idromele o Sala delle feste (nor. \"Mj\u00f8dhall\" o \"Gildehall\") era la casa lunga utilizzata dal signore sia come dimora per s\u00e9 e per la propria famiglia sia come fulcro politico della comunit\u00e0 perch\u00e9 luogo ove avvenivano il raduno dei guerrieri ed i banchetti celebrativi. La funzione socio-politica della Sala dell'Idromele pass\u00f2 alla Sala dei banchetti a partire dal XI secolo.\n\"Mj\u00f8dhall\" per antonomasia \u00e8 il Valhalla, il palazzo in \u00c1sgar\u00f0r che funge da residenza degli \"einherjar\", coloro che sono morti gloriosamente in battaglia e che assisteranno Odino nel Ragnar\u01ebk, lo scontro finale contro i Giganti.\nEtimologia.\nL'antico nome della costruzione era forse \"salr\", e potrebbe perci\u00f2 ricorrere nei toponimi pi\u00f9 datati, come Uppsala. Del concetto in s\u00e9, invece, reca possibile traccia il termine tedesco \"Festsaal\" (sala da feste).\nStoria e leggende.\nLa Sala dell'idromele trasse origine dalla casa lunga europea. Non esiste relazione con la casa lunga del Neolitico, introdotta dai primi coltivatori dell'Europa centro-occidentale intorno al 5000 a.C. Le caselunghe pi\u00f9 tarde non vennero in uso prima di un migliaio di anni dopo l'abbandono di quelle neolitiche. Quelle degli allevatori germanici sorsero lungo la costa sudoccidentale del Mar del Nord nel IV-III secolo a.C. e furono le antenate della \"Fachhallenhaus\" tedesco-olandese e della \"Langhus\" vichinga, con le varianti della fattoria tradizionale come quella portata alla luce a Vorbasse, della caserma per guarnigioni militari come quelle della cintura delle fortezze vichinghe, e delle sofisticate sale da banchetto come appunto le sale dell'idromele\nVi sono varie testimonianze relative a grandi sale da banchetto, costruite in occasione di importanti eventi, ai quali prendevano parte i membri della famiglia reale.\nSecondo una leggenda, narrata da Snorri Sturluson, nel suo \"Heimskringla\", alla fine del IX secolo il condottiero del V\u00e4rmland \u00c1ki invit\u00f2 ad un banchetto il re norvegese Harald Fairhair e quello svedese Eric Eymundsson; egli ordin\u00f2 che il re norvegese fosse sistemato nella sala pi\u00f9 nuova e sontuosa, poich\u00e9 era il sovrano pi\u00f9 giovane e con maggiori prospettive. Il re svedese, pi\u00f9 anziano, doveva, invece, rimanere nella sala da banchetto di costruzione meno recente: egli ne fu talmente umiliato, che uccise \u00c1ki.\nLa costruzione di nuove sale da banchetto poteva anche preludere alla progettazione dell'omicidio di qualche membro della famiglia reale. Nella \"Saga degli Ynglingar\", parte della \"Heimskringla\", Snorri racconta come, nell'VII secolo il leggendario re svedese Ingjald ordin\u00f2 la costruzione di una grande sala da banchetto, con l'unico scopo di farvi ardere vivi, di notte, i re suoi subordinati, mentre essi dormivano. Secondo quanto narra la \"Saga di Yngvar\", lo stesso tranello fu utilizzato dal re svedese Eric il Vittorioso e dal sovrano norvegese Sigurd Jarl, in occasione dell'omicidio di \u00c1ki, condottiero svedese ribelle, a Gamla Uppsala, alla fine del X secolo.\nArcheologia.\nI resti di un complesso di sale vichinghe furono scoperti a sudovest di Lejre, negli anni 1986-1988, da Tom Christensen del museo di Roskilde. Il legno delle fondazioni fu datato al radiocarbonio intorno all'880. In seguito si scopr\u00ec che la costruzione era stata eretta sopra una sala preesistente, datata al 680. Negli anni 2004-2005 Christensen port\u00f2 alla luce una terza sala situata appena a nord delle altre due. Quest'ultima era stata costruita intorno alla met\u00e0 del VI secolo, all'epoca esatta di Beowulf. Tutte e tre le sale misuravano circa 50\u00a0m di lunghezza.\nDue sale simili furono portate alla luce a Gudme nel 1993. Della cosiddetta \"Gudme Kongehal\" (\"sala dei re\" di Gudme) furono rinvenuti solo i fori dei pali. La pi\u00f9 larga delle due sale misurava 47\u00a0m di lunghezza e 8 di larghezza. Alcuni oggetti in oro trovati nei pressi del sito sono stati datati fra il 200 e il 550. Nei pressi si trovano le necropoli dell'et\u00e0 del ferro di M\u00f8lleg\u00e5rdsmarken e Brudager. Le sale formavano forse parte di un polo politico-religioso servito dal porto di Lundeborg e fungevano da locali cerimoniali reali. Una sala simile \u00e8 stata rinvenuta in prossimit\u00e0 della chiesa di Gamla Uppsala, Svezia che sorge su un plateau di argilla noto come Kungsg\u00e5rdsplat\u00e5n. Si trattava della sala delle feste fatta costruire dai re Svioni. Insieme al centro religioso, il Tempio di Uppsala), ai possedimenti reali (husaby/Uppsala \u00f6d), ed alla necropoli reale, costituiva il fulcro della vita politica e religiosa del popolo svedese.\nA partire dal 500 d.C. circa fino al periodo della conversione al Cattolicesimo, (ossia il XIII secolo), queste ampie sale costituirono il fulcro della vita politica fino all'introduzione, nel Medioevo della sala da banchetto.\nAltre sale, appartenenti alla medesima tipologia, sono state rinvenute ad H\u00f6gom (Medelpad) e Borg, Norvegia, nelle isole Lofoten. Una di esse, realizzata durante l'et\u00e0 del ferro, misurava 67 metri di lunghezza; un'altra, di epoca successiva (risalente all'epoca vichinga), era lunga 83 metri.\nMitologia.\nAlmeno dal X secolo in poi, nella mitologia norrena, si rinvengono numerosi esempi di sale che si narrava accogliessero i defunti dopo la morte. L'esempio pi\u00f9 noto \u00e8 il Valhalla, dove Odino accoglie la met\u00e0 dei caduti in battaglia. L'altra met\u00e0 \u00e8 accolta a sua volta da Freia nel Sessr\u00famnir.\nLa sala dell'idromele in letteratura.\nNell'universo immaginario tolkieniano della Terra di Mezzo, Meduseld era il grande \"Palazzo d'oro\" costruito a Rohan. Era una grande sala dal tetto di paglia che da lontano la faceva sembrare dorata. Le sue pareti erano riccamente decorate con arazzi raffiguranti la storia e le leggende dei Rohirrim, ed essa serviva da dimora alla famiglia reale, da sala di riunione del consiglio del re, e da luogo di incontro."}
{"id": "1930452", "revid": "253269", "url": "https://it.wikipedia.org/wiki?curid=1930452", "title": "Cedric Gibbons", "text": "\u00c8 celebre per le sontuose scenografie che gli valsero 28 candidature al Premio Oscar, vincendone 11. Cedric Gibbons \u00e8 secondo nella classifica delle persone che hanno vinto pi\u00f9 Oscar di tutti i tempi, dopo Walt Disney (26 vittorie).\n\u00c8 altrettanto celebre per aver disegnato la celebre statuetta degli Academy Awards.\nBiografia.\nFu uno dei 36 membri fondatori dell'Academy of Motion Picture Arts and Sciences (AMPAS) nel 1927, un'organizzazione per il miglioramento e la promozione mondiale del cinema. L'accademia nel 1929 cre\u00f2 il Premio Oscar\nDisegnatore della statuetta degli Oscar, vinse il premio undici volte su un totale di 28 candidature. Nella sua carriera firm\u00f2 una sola regia: nel 1934 \"Tarzan e la compagna\", diretta in realt\u00e0 da Jack Conway.\nAppare nei titoli di testa di almeno 1500 film (dal 1924 al 1956 fu capo del settore scenografia della MGM e supervisore di tutti i film dello studio).\nVita privata.\nNel 1930 spos\u00f2 l'attrice messicana Dolores del R\u00edo, star di Hollywood che aveva incontrato a una festa organizzata da William Randolph Hearst e da Marion Davies. La loro casa divenne un punto di incontro per lo star-system hollywoodiano, con ospiti fissi quali Clark Gable, Errol Flynn, Greta Garbo e altri.\nSuscit\u00f2 pettegolezzi nel 1944 il suo matrimonio con la diciannovenne Hazel Brooks, un'attrice della MGM. Gibbon aveva 51 anni e il matrimonio dur\u00f2 fino alla sua morte, nel 1960."}
{"id": "1930455", "revid": "6340", "url": "https://it.wikipedia.org/wiki?curid=1930455", "title": "Sala dell'Idromele", "text": ""}
{"id": "1930459", "revid": "124171678", "url": "https://it.wikipedia.org/wiki?curid=1930459", "title": "Casa lunga", "text": "Una casa lunga o longhouse \u00e8 un tipo di edificio lungo, di proporzioni strette, costituito da una sola grande stanza, il quale \u00e8 stato edificato da svariate popoli in diverse parti del mondo, tra cui l'Asia, l'Europa e l'America del Nord.\nIl termine \u00e8 di uso comune in archeologia e antropologia. I tipi pi\u00f9 comuni sono la casa lunga neolitica, introdotta dai primi agricoltori neolitici d'Europa, e la casa lunga germanica, costruita a scopo agricolo e diffusa lungo le coste del mare del Nord. Nel Medioevo era presenti numerose varianti: il \"Langhus\" scandinavo; la casa lunga del Dartmoor nel sudovest dell'Inghilterra; quelle del nordovest inglese in Cumbria; le blackhouse scozzesi, note anche come \"taighean dubha\"; le frisone \"Langhuis\"; ed in Francia le \"long\u00e8re\" o \"maison longue\".\nIn Nord America esistevano due tipologie di casa lunga: la casa lunga dei nativi americani, appartenenti alle trib\u00f9 legate agli Irochesi nel nord-est; ed un secondo tipo ideato dai popoli indigeni della costa del Pacifico nord-occidentale. Una descrizione dettagliata di quest'ultimo tipo \u00e8 contenuta nell'opera narrativa dello scrittore inglese John R. Jewitt, il quale trascorse circa tre anni come prigioniero presso la popolazione dei Nootka tra il 1802 e il 1805. In Sud America gli appartenenti al popolo dei Tucano in Colombia e nel nord-ovest del Brasile erano soliti unire in una sola casa lunga diverse abitazioni appartenenti alla stessa famiglia.\nGran parte degli abitanti delle isole asiatiche sud-orientali del Borneo, dell'Indonesia e degli stati di Sarawak e Sabah, in Malaysia, vivono tradizionalmente in edifici simili alle case lunghe, noti con il nome di \"Rumah panjang\" in malese, e \"rumah panjai\" in iban. Una caratteristica comune di gran parte di questi edifici \u00e8 il fatto che essi sono sollevati da terra tramite pali di legno e sono suddivisi in due parti, una pubblica e una riservata alla vita privata. Questo modo di costruire sembra essere stato utilizzato per secoli durante la vita nella giungla, poich\u00e9 altrimenti sarebbe difficile spiegare da parte di queste popolazioni il loro modo di edificare le loro case lunghe. Ad avvalorare questa ipotesi sarebbe anche l'enorme somiglianza di questo stile con quello di strutture simili utilizzati nei villaggi presenti nella giungla dell'America meridionale. L'uso di costruire su palafitte \u00e8 spiegato in parte come un metodo per evitare i danni causati dalle inondazioni. \nEuropa.\nAlcune delle tipologie di casa lunga medievale sopravvissute sino ai giorni nostri sono:\nAmerica.\nUna tipologia di casa lunga era diffusa fra trib\u00f9 native del nordovest: erano rettangolari, lunghe circa 25 metri, con una porta da entrambi i lati e un foro sul tetto per il fumo. Erano costruite in legno."}
{"id": "1930461", "revid": "104265", "url": "https://it.wikipedia.org/wiki?curid=1930461", "title": "La seconda estate. Quattro amiche e un paio di jeans", "text": "Quattro amiche e un paio di jeans - La seconda estate \u00e8 il secondo romanzo della serie \"Quattro amiche e un paio di jeans\" di Ann Brashares.\nTrama.\nC'era una volta un paio di jeans: e c'\u00e8 ancora. La tela si \u00e8 un po' consumata, ma quei jeans sono ancora bellissimi, e sono ancora i soli e unici Pantaloni Viaggianti. Un legame di tela fra quattro amiche pasticcione, sentimentali, ostinate, feroci, che hanno voglia di crescere ma non sanno ancora bene come si fa. Lena ha lasciato il suo grande amore greco, Kostos, convinta che la distanza non faccia bene ai cuori. Avr\u00e0 un'altra grande occasione. E imparer\u00e0 a piangere. Tibby va al college per seguire un corso di cinema. Un sogno che si realizza. Ma poi smarrisce se stessa per emulare i compagni snob e riesce solo a fare del male alle persone che ama. Bridget si \u00e8 tinta di scuro i meravigliosi capelli biondi. \u00c8 prigioniera di se stessa. A liberarla sar\u00e0 l'incontro con la nonna che non vede da quando era piccola. Carmen, passionale e impulsiva, non sopporta che la madre, dopo anni di solitudine, sia felice con un uomo. Ha paura che la sua vita cambi."}
{"id": "1930462", "revid": "767487", "url": "https://it.wikipedia.org/wiki?curid=1930462", "title": "Scratch and Bite", "text": "Scratch and Bite \u00e8 il primo album dei Treat, pubblicato nel 1985 per l'etichetta discografica Mercury Records."}
{"id": "1930463", "revid": "1226", "url": "https://it.wikipedia.org/wiki?curid=1930463", "title": "W. S. Van Dyke II", "text": ""}
{"id": "1930464", "revid": "174925", "url": "https://it.wikipedia.org/wiki?curid=1930464", "title": "Epopea bizantina", "text": ""}
{"id": "1930465", "revid": "599013", "url": "https://it.wikipedia.org/wiki?curid=1930465", "title": "Marino Ba\u017edari\u0107", "text": ""}
{"id": "1930467", "revid": "287204", "url": "https://it.wikipedia.org/wiki?curid=1930467", "title": "Marino Bazdaric", "text": ""}
{"id": "1930472", "revid": "174925", "url": "https://it.wikipedia.org/wiki?curid=1930472", "title": "XIV Secolo", "text": ""}
{"id": "1930475", "revid": "174925", "url": "https://it.wikipedia.org/wiki?curid=1930475", "title": "XV Secolo", "text": ""}
{"id": "1930476", "revid": "6340", "url": "https://it.wikipedia.org/wiki?curid=1930476", "title": "Ragnar Lodbrok", "text": ""}
{"id": "1930477", "revid": "2184720", "url": "https://it.wikipedia.org/wiki?curid=1930477", "title": "Ciao (album)", "text": "Ciao \u00e8 il ventiquattresimo album musicale del cantautore Lucio Dalla, pubblicato il 9 settembre 1999.\nSono stati realizzati i video dei singoli \"Ciao\" (molto trasmesso dalle radio durante l'estate) ed \"Io tra un'ora sono l\u00ec\"."}
{"id": "1930480", "revid": "767487", "url": "https://it.wikipedia.org/wiki?curid=1930480", "title": "The Pleasure Principle (Treat)", "text": "The Pleasure Principle \u00e8 il secondo album dei Treat, pubblicato nel 1986 per l'etichetta discografica Mercury Records."}
{"id": "1930481", "revid": "1437722", "url": "https://it.wikipedia.org/wiki?curid=1930481", "title": "Luna Matana", "text": "Luna Matana \u00e8 il venticinquesimo album discografico del cantautore Lucio Dalla, pubblicato il 12 ottobre 2001 dalla Pressing. Per la composizione dell'album il suo autore si \u00e8 ispirato a \"Cala Matano\", una spiaggia dell'Isola di San Domino dell'arcipelago delle Isole Tremiti presso la quale ha un appartamento.\nTracce.\nIl brano \"Agnese Dellecocomere\" \u00e8 dedicato ad uno storico locale di Bologna nato come cocomeraio negli anni 70 frequentato ancora oggi da cantanti e attori.\nLa canzone \"Domenico Sputo\" \u00e8 una dedica allo pseudonimo che si diede lo stesso Dalla come musicista nei primi album di Luca Carboni.\nIl disco \u00e8 stato presentato nel 2002 nello show televisivo \"La bella e la besthia\" andato in onda su Rai 1 in coppia con Sabrina Ferilli."}
{"id": "1930485", "revid": "767487", "url": "https://it.wikipedia.org/wiki?curid=1930485", "title": "Dreamhunter", "text": "Dreamhunter \u00e8 il terzo album dei Treat, pubblicato nel 1987 per l'etichetta discografica Mercury Records."}
{"id": "1930494", "revid": "1458600", "url": "https://it.wikipedia.org/wiki?curid=1930494", "title": "Il contrario di me", "text": "Il contrario di me \u00e8 il ventisettesimo album musicale del cantautore Lucio Dalla. L'album rappresenta un caso raro all'interno del panorama discografico per quanto riguarda le modalit\u00e0 di immissione sul mercato; infatti, oltre alla consueta uscita nei negozi di dischi, \u00e8 uscito contemporaneamente (e non in un momento successivo come accade di solito) in edicola allegato al quotidiano \"la Repubblica\".\nTracce.\nIl brano \"atiV\", con il gioco della parola scritta al contrario serve a richiamare la vecchia \"Vita\", cantata con Gianni Morandi."}
{"id": "1930497", "revid": "767487", "url": "https://it.wikipedia.org/wiki?curid=1930497", "title": "Organized Crime", "text": "Organized Crime \u00e8 il quarto album dei Treat, pubblicato nel 1989 per l'etichetta discografica Vertigo Records."}
{"id": "1930498", "revid": "110157", "url": "https://it.wikipedia.org/wiki?curid=1930498", "title": "Internacia Seminario", "text": "L'Internacia Seminario (IS) \u00e8 stato un incontro esperantista organizzato annualmente dalla Giovent\u00f9 Esperantista Tedesca nella settimana di Capodanno in una diversa localit\u00e0 tedesca, attivo dal 1957 al 2008.\nA partire dal 2009/10, dopo alcuni anni di sovrapposizione con l'Ago-Semajno (un analogo incontro organizzato dalla Giovent\u00f9 Esperantista Polacca e da Varsovia Vento), si \u00e8 scelto di unire i due incontri sotto il nuovo nome di \"Junulara Esperanto-Semajno\".\nAttivit\u00e0.\nIl programma dell'incontro prevedeva generalmente conferenze e dibattiti legati al tema annuale, e si arricchiva di conferenze a carattere pi\u00f9 generale, escursioni, concerti ed altre attivit\u00e0 di intrattenimento. L'evento culmine della settimana \u00e8 sempre stato il ballo di san Silvestro, durante il quale avveniva tradizionalmente un concorso di ballo.\nSebbene il nome ufficiale fosse \"Internacia \"Seminario\"\", non \u00e8 infrequente incontrare il nome di \"Internacia \"Semajno\"\", che mantiene lo stesso acronimo (IS) ed \u00e8 pi\u00f9 fedele alla traduzione tedesca \"Internationale Woche\".\nEdizioni passate.\nSegue un prospetto riassuntivo delle 52 edizioni dell'Internacia Seminario."}
{"id": "1930499", "revid": "453768", "url": "https://it.wikipedia.org/wiki?curid=1930499", "title": "Il tempo delle scelte. Quattro amiche e un paio di jeans", "text": "Quattro amiche e un paio di jeans - Il tempo delle scelte (\"Girls in Pants - The Third Summer of the Sisterhood\") \u00e8 il terzo romanzo della serie \"Quattro amiche e un paio di jeans\" di Ann Brashares.\nTrama.\n\u00c8 giunta l'estate decisiva per le settembrine: l'estate dopo il diploma, in cui faranno scelte diverse e in cui la separazione sar\u00e0 la regola, non l'eccezione."}
{"id": "1930503", "revid": "289247", "url": "https://it.wikipedia.org/wiki?curid=1930503", "title": "Ivar Senz'ossa", "text": ""}
{"id": "1930504", "revid": "767487", "url": "https://it.wikipedia.org/wiki?curid=1930504", "title": "Treat (album)", "text": "Treat \u00e8 il quinto album dei Treat, pubblicato nel 1992 per l'etichetta discografica Vertigo Records."}
{"id": "1930510", "revid": "62221", "url": "https://it.wikipedia.org/wiki?curid=1930510", "title": "Corteccia (vegetale)", "text": ""}
{"id": "1930515", "revid": "2139485", "url": "https://it.wikipedia.org/wiki?curid=1930515", "title": "Clarksdale (Mississippi)", "text": "Clarksdale \u00e8 una citt\u00e0 (\"city\") degli Stati Uniti d'America, capoluogo della contea di Coahoma, nello Stato del Mississippi.\n\u00c8 situata nel cuore del delta del fiume Mississippi ed \u00e8 famosa per essere una delle patrie della musica blues. \u00c8 stata inserita dalla Mississippi Blues Commission come punto importante nel sentiero del blues (Mississippi Blues Trail).\nCuriosit\u00e0.\nLeggenda narra che in questa localit\u00e0 il famoso cantante Robert Johnson abbia venduto l'anima al diavolo. All'incrocio tra la U.S. Route 61 e la U.S. Route 49, dove si suppone che il fatto abbia avuto luogo, oggi si trova un monumento composto da tre giganti chitarre blu."}
{"id": "1930517", "revid": "339392", "url": "https://it.wikipedia.org/wiki?curid=1930517", "title": "Uchkudokodon", "text": ""}
{"id": "1930519", "revid": "150177", "url": "https://it.wikipedia.org/wiki?curid=1930519", "title": "Carlos Jim\u00e9nez S\u00e1nchez", "text": ""}
{"id": "1930521", "revid": "271907", "url": "https://it.wikipedia.org/wiki?curid=1930521", "title": "Giya Kancheli", "text": "Biografia.\nCarriera.\nCresciuto a Tbilisi, dopo la dissoluzione dell'Unione Sovietica Kancheli si trasfer\u00ec a Berlino; dal 1995 risiedeva ad Anversa, in Belgio.\nLa sua musica \u00e8 comunicativa ed immediata, spesso di taglio spiritualistico, il che porta a paragonarla (non sempre a proposito) ai lavori di Arvo P\u00e4rt e John Tavener. Non mancano istanze di ispirazione religiosa e popolare, in particolare nell'apertura della \"Terza Sinfonia\", o in uno dei suoi ultimi lavori, \"Magnum Ignotum\".\nIl suo linguaggio sinfonico \u00e8 caratterizzato da lenti, ossessivi frammenti in modo minore contro lunghe, angosciate discordanze. Questi passaggi sono talora punteggiati da \"scene di battaglia\" con ottoni e percussioni. Dopo il 1990 la sua musica \u00e8 divenuta generalmente pi\u00f9 sommessa e nostalgica. Rodion \u0160\u010dedrin parla di Kancheli come di un \"asceta con il temperamento di un massimalista; un Vesuvio represso\".\nMorte.\nMalato da tempo, \u00e8 deceduto a Tbilisi il 2 ottobre 2019 a causa di complicazioni cardiache dopo aver ricevuto cure all'estero.\nOpere.\nKancheli \u00e8 ricordato soprattutto per le composizioni orchestrali, che comprendono tra l'altro un concerto, sette sinfonie e quella che egli chiama una liturgia per viola e orchestra, ovvero \"Mourned by the Wind\". Il pi\u00f9 importante lavoro \u00e8 generalmente ritenuto la sesta sinfonia.\nTra gli artisti celebri che hanno inciso sue opere ci sono Dennis Russell Davies, Jansug Kakhidze, Gidon Kremer, Jurij Ba\u0161met, Kim Kashkashian, Mstislav Rostropovi\u010d, ed il Kronos Quartet.\nI suoi cd sono stati commercializzati soprattutto dall'etichetta ECM."}
{"id": "1930525", "revid": "599013", "url": "https://it.wikipedia.org/wiki?curid=1930525", "title": "Micha\u00ebl Fabre", "text": "Carriera.\nFabre ha iniziato a giocare nelle giovanili del Nantes nel 1999 all'et\u00e0 di 15 anni.\nL'anno seguente venne notato dai collaboratori della squadra italiana del Bologna che lo acquistarono e and\u00f2 a formare insieme ad un altro francese, Mourad Meghni, la squadra allievi nazionali, che vinse il Campionato Allievi Nazionali. Arruolato in prima squadra nella stagione 2001-2002 come terzo portiere, non riusc\u00ec a trovare posto essendo chiuso dall'esperto Gianluca Pagliuca.\nCos\u00ec nella stagione successiva decide di giocare con la Fiorentina appena ammessa al campionato di Serie C2. Neanche qui trov\u00f2 spazio.\nFabre cos\u00ec decise di chiudere l'avventura italiana e di tornare in Francia dove venne acquistato dal dove in tre stagione raccolse 5 presenze. Riusc\u00ec ad arrivare secondo nella Coppa di Francia 2005.\nNell'estate 2006 venne ceduto al Clermont Foot Auvergne dove vinse da titolare il Championnat National che promosse la squadra per la stagione 2007-2008 nella Ligue 2."}
{"id": "1930527", "revid": "1714743", "url": "https://it.wikipedia.org/wiki?curid=1930527", "title": "Maria Anna di Anhalt", "text": "Biografia.\nMaria Anna era figlia di Leopoldo IV di Anhalt-Dessau, primo duca di Anhalt, e della principessa Federica di Prussia, nipote del re di Prussia Federico Guglielmo II.\nMatrimonio.\nVenne data in sposa al principe Federico Carlo di Prussia, nipote di Federico Guglielmo III di Prussia; il matrimonio venne celebrato a Berlino il 29 novembre 1854.\nMaria Anna diede alla luce cinque figli:\nIl matrimonio con Federico Carlo fu infelice. Dopo la nascita di Luisa Margherita, sua quarta femmina, si disse che il marito le schiaffeggi\u00f2 le orecchie per non aver partorito un maschio. \nA detta del New York Times, solo le suppliche dell'imperatore Guglielmo I evitarono una separazione.\nI contemporanei ritennero Maria Anna una delle donne pi\u00f9 affascinanti della sua generazione. La principessa possedeva un rimarchevole talento per la pittura e la musica, e spesso consigliava le giovani in procinto di compiere il proprio debutto in societ\u00e0. Maria Anna era quasi completamente sorda e tale stato, a detta della sua amica, la principessa Catherine Radzwill, la rendeva estremamente timida ed imbarazzata ogni qualvolta si trovasse in compagnia. Comunque, sempre a detta della principessa, quando Maria Anna rimaneva da sola con un ospite, lontana dal baccano di molte conversazioni che potessero circondarla, diventava molto affascinante, e davvero spiritosa.\nDopo la morte del marito, avvenuta il 15 giugno 1885, Maria Anna lasci\u00f2 Berlino per l'Italia, soggiornando principalmente a Napoli, Roma, e Firenze. Presto iniziarono a circolare voci sul fatto che ella avesse contratto un matrimonio morganatico con uno dei suoi scudieri, il capitano von Wagenheim.\nMor\u00ec nel 1906 a Friedrichroda."}
{"id": "1930531", "revid": "292162", "url": "https://it.wikipedia.org/wiki?curid=1930531", "title": "Torri costiere della Sicilia", "text": "Le torri costiere della Sicilia costituivano il sistema difensivo, di avvistamento e di comunicazione lungo la fascia costiera del Regno di Sicilia. Furono costruite per arginare le frequenti incursioni dei corsari barbareschi.\nDa ogni torre era possibile scrutare il mare e vedere la successiva, con la possibilit\u00e0 di inviare segnali luminosi, detti fani, e di fumo per trasmettere un messaggio o richiedere soccorso. Nel periodo di massima funzionalit\u00e0 permettevano di fare il periplo dell'isola nello spazio di un solo giorno.\nLe torri costellano gran parte delle coste dell'Italia meridionale e sono spesso interessanti dal punto di vista architettonico; si svilupparono, pi\u00f9 o meno contemporaneamente, a quelle che venivano fatte costruire nel resto d'Italia, all'epoca suddivisa in pi\u00f9 stati indipendenti l'uno dall'altro.\nStoria.\nIn Sicilia le prime torri costiere si fanno risalire al periodo normanno-svevo; altre al periodo compreso tra il 1313 ed il 1345 come baluardo della monarchia aragonese del regno di Sicilia contro le incursioni della flotta angioina che da Napoli muoveva all'assalto delle coste siciliane. A partire dal 1360 invece la minaccia provenne da sud, dal nord Africa maghrebino ad opera soprattutto di pirati e corsari tunisini.\nNel 1405 il Re Martino il Giovane diede ordine di restaurare le torri esistenti, circa quaranta, e di costruirne di nuove, \u00e8 il primo documento certo di un progetto organico di difesa costiera affidata alle torri.\nLa minaccia maghrebina si intensific\u00f2 con il sorgere della potenza navale turca, visto che nel 1516 i turchi si insediarono ad Algeri, ed a partire dal 1520, il corsaro Khayr al-Din Barbarossa oper\u00f2 da tale citt\u00e0 per conto dell'Impero ottomano, divenendo nel 1533 Qapudan Pash\u00e0, cio\u00e8 comandante supremo della flotta turca.\nAntagonista della potenza ottomana era l'impero spagnolo di Carlo V, e fu necessario quindi investire ingenti risorse nella difesa delle coste mediterranee sia della Penisola Iberica, sia dei possedimenti italiani, nel Regno di Sardegna, nel Regno di Sicilia, nel Regno di Napoli. L'opera di fortificazione fu attuata dalla corona spagnola anche sotto il regno del figlio di Carlo V, infatti la maggior parte delle torri di avvistamento in Spagna sono state costruite sotto il regno di Filippo II, particolarmente da parte dell'architetto italiano Giovanni Battista Antonelli.\nPer quanto riguardava la Sicilia, a partire dal 1547 l'organismo amministrativo che provvedeva alla gestione delle torri fu la Deputazione del Regno di Sicilia. Inoltre, dopo il \"rivelo\" (censimento) del 1549, si costitu\u00ec, da parte del vicer\u00e8 Giovanni de Vega una \"Nuova Militia\" con il compito di gestire la sorveglianza delle coste e di intervenire in caso di sbarco dei pirati, l'organico era costituito da novemila fanti e milleseicento soldati a cavallo. Tutte le coste della Sicilia furono suddivise in dieci \"sergenzie\" con funzioni amministrative-militari, ed ogni \" sergenzia\" era comandata da un sergente maggiore.\nDiversi architetti ed ingegneri militari si succedettero nel tempo a partire da tale data, i pi\u00f9 significativi furono:\nAntonio Ferramolino da Bergamo, nel 1547;\nPietro Del Prado, leccese nel 1552;\nAntonio Conte, toscano nel 1558;\nTiburzio Spannocchi, toscano nel 1577;\nVincenzo Geremia, siciliano nel 1582;\nCamillo Camilliani, toscano nel 1583;\nCarlo Maria Ventimiglia, siciliano nel 1634;\nFrancesco Negro, siciliano nel 1637-1640;\nGiuseppe Amico di Castellalfero, piemontese (gi\u00e0 distintosi nell'Assedio di Torino) nel 1713;\nAndrea Pigonati, siciliano nel 1756.\nIn particolare, nel 1577 il Vicer\u00e9 Marcantonio Colonna diede l'incarico al senese Tiburzio Spannocchi di redigere un piano riparazione delle 62 torri gi\u00e0 esistenti, e di costruirne altre 123. Il piano di Spannocchi rimase in buona parte non realizzato visto l'altissimo costo.\nLa maggior parte delle torri ancora esistenti sono state costruite su indicazioni\ntopologiche e progettuali dell'architetto fiorentino Camillo Camilliani, e sono riconoscibilissime quasi come un vero e proprio archetipo progettuale. Il Camilliani ricevette l'incarico da parte del Parlamento siciliano il 1\u00ba luglio 1583, e fu accompagnato nella ricognizione preliminare dal capitano Giovan Battista Fresco della Deputazione del Regno, l'ufficio di stato cui spettava la costruzione ed il mantenimento delle torri costiere. La ricognizione dur\u00f2 ben due anni, dal 1583 al 1584, e comport\u00f2 l'itero periplo costiero della Sicilia, effettuato quasi tutto per via terrestre. Lo sforzo costruttivo fu notevole, dalla seconda met\u00e0 del XVI sino al XVII secolo.\nNella prima met\u00e0 dell'Ottocento, durante il periodo di \"protettorato\" inglese sulla Sicilia dovuto alla fuga dei Borbone da Napoli si continuarono a costruire torri contro una possibile invasione da parte delle armate napoleoniche guidate da Gioacchino Murat.\nLa tipologia cambi\u00f2 totalmente a causa dei nuovi pi\u00f9 elevati volumi di fuoco delle navi cannoniere. Furono costruite sul tipo della Torre Martello.\nLe torri Martello siciliane sono state costruite in questo contesto e pur non sapendo l'esatta data di costruzione possiamo dedurre dalle rilevazioni del topografo W. H. Smith effettuate tra il 1814 e il 1815 che sono state costruite prima di questa data, probabilmente intorno al 1810.\nDelle sette torri costruite in Sicilia secondo questa tipologia, solo due sono ancora esistenti e sono quella di Mazzone o del Forte degli inglesi a Messina e quella di Magnisi, presso Priolo Gargallo (SR).\nPoi dopo le Guerre barbaresche, Prima guerra barbaresca (1801-1805)\ne Seconda guerra barbaresca (1815 -1816), gli USA cominciarono ad affermarsi come potenza mondiale, e dopo la Guerra anglo-americana del 1812 contro la Gran Bretagna, avevano concluso un trattato che prevedeva il pagamento di tributi agli Stati del Nord Africa in cambio dell'immunit\u00e0 dai pirati e dai corsari barbareschi, pratica che fu poi abbandonata dopo la \"Seconda Guerra Barbaresca\", promossa dal Presidente USA, Madison, (1815, 24 settembre 1816).\nIl corpo dei marines degli Stati Uniti partecip\u00f2 ad entrambe le guerre, ed un ricordo di tale partecipazione si ha nell'Inno dei Marines che nel secondo verso (\"To the shores of Tripoli\"); la cita. Indeboliti dal blocco navale e dai continui raid della marina americana, dopo aver subito la perdita della citt\u00e0 di Derna il pasci\u00e0 di Tripoli, Yusuf Karamanli accett\u00f2 di cessare le ostilit\u00e0 firmando un trattato di pace il 10 giugno 1805.\nDi fatto ci\u00f2 segn\u00f2 l'inizio della fine della pirateria nel Mediterraneo, indebolendo gli stati \u201cbarbareschi\u201d li rese facile preda del colonialismo francese, spagnolo e quindi infine italiano.\nNel corso dell'Ottocento, Algeria e Tunisia divennero colonie della Francia, rispettivamente nel 1830 e nel 1881, mentre Tripoli ritorn\u00f2 sotto il controllo dell'impero ottomano nel 1835. Nel 1911, traendo profitto dal declino dall'impero ottomano, l'Italia conquist\u00f2 la Tripolitania e la Cirenaica facendone la colonia della Libia. Gli europei ebbero il controllo e il governo dell'Africa nord-orientale fino alla met\u00e0 del XX secolo. Da allora le navi da guerra corazzate del tardo XIX e quelle del XX secolo assicurarono il dominio europeo del Mediterraneo; la minaccia dei corsari o di invasioni via mare venne a cadere e non vennero costruite pi\u00f9 altre torri per tale scopo.\nAlcune durante la seconda guerra mondiale vennero usate come postazioni antiaeree con esito incerto.\nAttualmente le torri esistenti sono 218, e nessuna svolge le funzioni militari per cui furono costruite. \nElenco delle torri.\nLe torri sono elencate seguendo un percorso lungo la costa compiuto in senso antiorario secondo l'antica suddivisione dell'isola in valli."}
{"id": "1930533", "revid": "834", "url": "https://it.wikipedia.org/wiki?curid=1930533", "title": "Per sempre in blu. Quattro amiche e un paio di jeans", "text": "Quattro amiche e un paio di jeans - Per sempre in blu (\"Forever in Blue - The Fourth Summer of the Sisterhood\") \u00e8 il quarto romanzo della serie \"Quattro amiche e un paio di jeans\" di Ann Brashares.\nTrama.\nLe quattro ragazze protagoniste sono pi\u00f9 grandi e pi\u00f9 mature e affrontano vari problemi: il primo anno al college \u00e8 trascorso (quasi) senza intoppi ma l'estate porter\u00e0 sorprese e delusioni.\nLena alla R.I.S.D. per i corsi estivi, conosce Leo, un talentuoso ed affascinante pittore con cui allaccer\u00e0 un rapporto prima d'amicizia, poi professionale. Finir\u00e0 per andarci a letto, pentendosene subito dopo anche perch\u00e9, inaspettatamente, Kostos riappare. Dovr\u00e0 decidere se chiudere con il passato.\nPer Tibby la storia con Brian va a gonfie vele ma il timore di una gravidanza sorto dopo la loro prima volta la porter\u00e0 a lasciarlo. Brian allora si lascer\u00e0 consolare da Effie, la sorella di Lena, scatenando in Tibby una furiosa gelosia che le far\u00e0 capire quanto tenga a lui.\nBridget \u00e8 in Turchia per un corso di archeologia, e la sua insicurezza sull'amore che Eric prova per lei la spinge tra le braccia di Peter, un giovane professore con moglie e figli. Ma per fortuna rinsavisce prima che sia tardi, accorgendosi di quanto sia falso lui e di quanto lei ami Eric, ricambiata. Ricostruir\u00e0 infine un delicato, fragile rapporto con il padre e il fratello gemello, rapporto prima inesistente, e tutto andr\u00e0 per il meglio.\nCarmen alla Williams non \u00e8 pi\u00f9 la ragazza chiacchierona e sensuale dei vecchi tempi: \u00e8 pressoch\u00e9 impopolare e la sua unica amica \u00e8 Julia Osmond, popolare attrice in erba che vede in lei una brava seguace. Ma il comportamento di Julia cambier\u00e0 quando, un po' per caso, Carmen verr\u00e0 scelta per interpretare un importante spettacolo, che la aiuter\u00e0 a ritornare quella di sempre e a distinguere le buone amicizie da quelle cattive.\nIn questo libro della serie, le ragazze acquisiscono pi\u00f9 forza, da sole e insieme. I Pantaloni vengono perduti in Grecia da Effie (che li aveva presi dalla stanza della sorella maggiore Lena, accusata di sostenere maggiormente Tibby), e si ritrovano insieme in un inaspettato viaggio per ritrovarli. Non li recupereranno, ma capiranno di essere state divise per troppo tempo e che, ormai senza i Pantaloni, dovranno tornare ad essere unite per sempre."}
{"id": "1930539", "revid": "133260", "url": "https://it.wikipedia.org/wiki?curid=1930539", "title": "Stadio Olimpico", "text": ""}
{"id": "1930551", "revid": "125363279", "url": "https://it.wikipedia.org/wiki?curid=1930551", "title": "China Su\u00e1rez", "text": "Biografia.\nMar\u00eda Eugenia Su\u00e1rez nasce a Buenos Aires il 9 marzo 1992, figlia di Guillermo Su\u00e1rez e Marcela Riveiro Mitsumori. Ha un fratello di cinque anni pi\u00f9 grande, Agust\u00edn. Sua nonna materna, Marta Mitsumori nata in Argentina, \u00e8 figlia di immigrati giapponesi. Ha cugini che vivono nella Prefettura di K\u014dchi, Shikoku. Sin da piccola viene soprannominata \"China\" per via dei suoi occhi a mandorla.\nCarriera.\nIn un programma televisivo ha confessato che \u00e8 stata vittima di bullismo, dai suoi compagni di scuola, per essere famosa e lavorare in televisione. La sua carriera ha inizio nel campo televisivo con alcuni spot pubblicitari e come modella per marchi come \"47 Street\", \"Como quieres que te quiera\", \"Sweet Victorian\", \"CYzone\", \"Doll Fins\", \"Penny Love\" e \"Muaa\".\nNel 2003, a undici anni entra a far parte del cast di \"Rinc\u00f3n de luz\", dove interpreta Pia. Nel 2004, e in pochi episodi nel 2005, partecipa alla telenovela \"Flor - Speciale come te\" nel ruolo di Paz, la fidanzata di Martin Fritzenwalden. L'anno successivo prende parte a \"Amor m\u00edo\", interpretando Violeta e nel 2006 viene presa in \"Amo de casa\". Dal 2007 al 2010 \u00e8 una dei protagonisti della telenovela \"Teen Angels\" nella quale interpreta Jazm\u00edn Romero, formando anche il gruppo musicale TeenAngels, che nel gennaio 2011 abbandona, lasciando il posto a Roc\u00edo Igarz\u00e1bal. Dal 2011 al 2012 prende parte alla telenovela \"Los \u00fanicos\", nel ruolo di Sof\u00eda Reyes, sempre nel 2012 \u00e8 la protagonista della telenovela \"30 d\u00edas juntos\", dove interpreta Elena \"Leni\" Correa.\nNel 2013 \u00e8 nel cast di \"Solamente vos\", nel ruolo di Julieta Cousteau, ma a causa della gravidanza \u00e8 costretta a lasciarla, ma ritorna dopo aver partorito. Nel 2014 \u00e8 una dei protagonisti della telenovela \"Camino al amor\", dove interpreta P\u00eda Arriaga. Nel 2015 \u00e8 la protagonista del film \"Abzurdah\", basato sull'autobiografia della scrittrice argentina Cielo Latini, dove interpreta Cielo. Nel medesimo anno intraprende una carriera di stilista, creando la sua prima collezione di abiti in collaborazione con Natalia Antolin, ovvero la \"China by Antolin\".\nNel 2016 doppia per la versione sudamericana il personaggio Mena nel film d'animazione \"Sing\", diretto da Garth Jennings. A maggio esce il film diretto da Daniela Goggi, \"El hilo rojo\", che la vede protagonista nel ruolo di Abril, a fianco dell'attore cileno Benjam\u00edn Vicu\u00f1a. Nel 2017 recita nel film \"Los padecientes\", basato sull'omonimo libro di Gabriel Rol\u00f3n, un thriller psicologico, diretto da Nicol\u00e1s Tuozzo. Nel maggio 2018 apre il locale \"China by Antol\u00edn\" a Palermo, Buenos Aires, all'inaugurazione canta e c'erano molti invitati tra cui Zaira Nara, Vero Lozano, Agustina Casanova, Mar\u00eda del Cerro, Cris Morena, Paula Chaves e Guillermina Valdes.\nVita privata.\nDal 2012 al 2013 ha avuto una relazione con l'attore Nicol\u00e1s Cabr\u00e9. Il 18 luglio 2013 \u00e8 nata Rufina. Dal 2016 al 2021 \u00e8 stata legata all'attore cileno Benjam\u00edn Vicu\u00f1a. Il 7 febbraio 2018 nasce Magnolia, e il 29 luglio 2020 nasce Amancio.\nDoppiatrici italiane.\nNelle versioni in italiano dei suoi film, China Su\u00e1rez \u00e8 stata doppiata da:"}
{"id": "1930565", "revid": "287204", "url": "https://it.wikipedia.org/wiki?curid=1930565", "title": "Baramulla", "text": "Baramulla \u00e8 una suddivisione dell'India, classificata come \"town committee\", di 61.941 abitanti, capoluogo del distretto di Baramulla, nel territorio del Jammu e Kashmir. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 34\u00b0 12' 0 N e 74\u00b0 20' 60 E e ha un'altitudine di 1.592 .\nSociet\u00e0.\nEvoluzione demografica.\nAl censimento del 2001 la popolazione di Baramulla assommava a 61.941 persone, delle quali 34.164 maschi e 27.777 femmine. I bambini di et\u00e0 inferiore o uguale ai sei anni assommavano a 6.909, dei quali 3.620 maschi e 3.289 femmine. Infine, coloro che erano in grado di saper almeno leggere e scrivere erano 40.135, dei quali 25.168 maschi e 14.967 femmine."}
{"id": "1930566", "revid": "22356", "url": "https://it.wikipedia.org/wiki?curid=1930566", "title": "Asioryctes", "text": "Asioryctes \u00e8 un mammifero estinto appartenente all'ordine degli Asioryctitheria e vissuto in Mongolia durante il periodo Campaniano (corrispondente al Cretaceo superiore di 83,5-70,6 milioni di anni fa).\nDi questo animale sono noti una decina di crani completi di mandibola e resti parziali di scheletro. La formula dentale, tipica dei membri degli Asioryctitheria, presenta cinque incisivi, un canino, quattro premolari e tre molari nella parte superiore e (4,1,4,3) in quella inferiore. Secondo uno studio pubblicato da Kielan-Jaworowska nel 2000, ci sono grandi somiglianze nella disposizione dei denti tra \"Asioryctes\" e \"Kennalestes\" mentre la lunghezza del cranio, misurata in tre centimetri, \u00e8 leggermente superiore."}
{"id": "1930568", "revid": "287204", "url": "https://it.wikipedia.org/wiki?curid=1930568", "title": "Funky Dory", "text": "Funky Dory \u00e8 l'album di debutto da solista da parte della cantante pop britannica Rachel Stevens. \u00c8 stato pubblicato da Polydor Records il 29 settembre 2003 nel Regno Unito. L'album \u00e8 stato prodotto da vari produttori tra cui Bloodshy &amp; Avant e Richard X. \u00e8 Stato molto preso di mira dai critici musicali. Nonostante il commento critico, ha raggiunto il numero nove nel Regno Unito, dove \u00e8 stato certificato oro. Il 16 luglio 2004 l'album \u00e8 stato nuovamente pubblicato nel Regno Unito, con tre nuove tracce. Funky Dory \u00e8 stato pubblicato in Canada il 16 marzo 2004; tuttavia, non \u00e8 riuscito a generare molto interesse al di fuori del Regno Unito."}
{"id": "1930570", "revid": "2056951", "url": "https://it.wikipedia.org/wiki?curid=1930570", "title": "Istituto religioso", "text": "Nella Chiesa cattolica, si definiscono istituti religiosi quelle societ\u00e0 ecclesiastiche legittimamente erette o approvate dalla competente autorit\u00e0 (ordinario diocesano o Santa Sede) i cui membri (religiosi) professano voti pubblici e vivono in comunit\u00e0.\nInsieme agli istituti secolari, fanno parte degli istituti di vita consacrata. Storicamente, gli istituti religiosi si distinguono in ordini regolari (nei quali si emettono voti solenni, almeno da una parte dei loro membri) e congregazioni religiose (i cui membri emettono i voti in forma semplice).\nDistinzioni tra istituti.\nGli istituti possono distinguersi in clericali e laicali. Infatti lo stato di vita consacrata, per sua natura, non \u00e8 n\u00e9 clericale n\u00e9 laicale. Gli elementi che intervengono nella definizione del carattere \"clericale\" o \"laicale\" di un istituto sono tre: il fine voluto dal fondatore; una legittima tradizione; il riconoscimento di tale carattere da parte dell'autorit\u00e0 ecclesiastica.Un istituto viene dichiarato \"clericale\" dall'autorit\u00e0 competente se \u00e8 governato da chierici e se assume l'esercizio dell'ordine sacro; viene, invece, definito \"laicale\" in forza dei suoi compiti specifici che non comportano l'esercizio dell'ordine sacro. Negli istituti laicali le funzioni di governo vengono espletate, di regola, da religiosi laici, ma non si esclude che in seno ad essi possano esservi sacerdoti.\nA seconda che siano stati eretti dalla Santa Sede o dal vescovo locale, gli istituti religiosi si dicono \"di diritto pontificio\" o \"di diritto diocesano\". Per erigere un nuovo istituto, il vescovo deve comunque consultare prima la Sede Apostolica (segnatemente, le congregazioni per gli Istituti di Vita Consacrata, per l'Evangelizzazione dei Popoli o per le Chiese Orientali, a seconda della natura dell'istituto): quando un istituto assume una notevole dimensione, l'istituto viene approvato dalla Santa Sede mediante un provvedimento formale (decretum laudis) e diventa di diritto pontificio, sottratto al governo dei vescovi locali e sottoposto esclusivamente all'autorit\u00e0 del papa.\nGli istituti religiosi sono \"maschili\" o \"femminili\". Non c'\u00e8 differenza sostanziale di legislazione tra istituti maschili e femminili: quanto il Codice di diritto canonico stabilisce per gli istituti e per i loro membri vale a pari diritto per l'uno e per l'altro sesso.\nLe \"Costituzioni\" di un istituto.\nAl fine di proteggere e garantire fedelmente la propria vocazione e la propria identit\u00e0, ogni istituto deve possedere un suo codice fondamentale: le \"Costituzioni\", che sono l'elemento che caratterizza ciascun istituto religioso.\nIn tale codice devono essere indicati tutti gli elementi (spirituali e giuridici) che contraddistinguono l'istituto: il suo carisma specifico, la sua missione nella Chiesa, la sua natura, il servizio apostolico tipico. Le costituzioni forniscono anche le norme circa il governo, l'elezione del moderatore supremo, l'amministrazione dei beni e la formazione dei sodali.\nL'approvazione delle costituzioni e delle loro modifiche spetta: per gli istituti di diritto pontificio, alla Santa Sede; per gli istituti di diritto diocesano, al vescovo del luogo dove ha sede la casa principale dell'istituto. Qualora l'istituto fosse diffuso in pi\u00f9 diocesi, al fine di salvaguardare una certa sua unit\u00e0, egli deve consultare anche gli altri vescovi.\nI membri di un istituto religioso che siano stati dimessi per qualsiasi motivo possono chiedere la riammissione canonica, che viene concessa previa verifica del permanere delle condizioni necessarie.\nLe societ\u00e0 di vita apostolica.\nPer alcuni aspetti, agli istituti religiosi sono assimilabili le societ\u00e0 di vita apostolica: in esse, infatti, si pratica la vita comune, in alcune si osservano i consigli evangelici e tutte hanno delle costituzioni; ai sodali di queste societ\u00e0 \u00e8, per\u00f2, interdetta la professione pubblica dei voti (non possono essere quindi considerati \"religiosi\"). Per la legislazione di queste societ\u00e0 il Codice fa spesso rinvio a norme che riguardano i religiosi stessi."}
{"id": "1930580", "revid": "767487", "url": "https://it.wikipedia.org/wiki?curid=1930580", "title": "Unleash the Fury", "text": "Unleash the Fury \u00e8 un album pubblicato nel 2005 dal chitarrista svedese Yngwie Malmsteen.\nTracce.\nTutte le tracce sono state scritte da Yngwie Malmsteen."}
{"id": "1930584", "revid": "767487", "url": "https://it.wikipedia.org/wiki?curid=1930584", "title": "Berlin Is in Germany", "text": "Berlin Is in Germany \u00e8 un film del 2001 diretto da Hannes St\u00f6hr.\nTrama.\nMartin, cittadino della Repubblica Democratica Tedesca, viene incarcerato pochi mesi prima della riunificazione tedesca. Esce di galera dopo 11 anni e trova la sua nazione cambiata. Sua moglie sta con un altro, non ha dialogo coi figli, nessuno gli d\u00e0 un lavoro.\nDa allora comincia a vagare portandosi dietro un televisore, unico suo contatto con il mondo."}
{"id": "1930585", "revid": "1632387", "url": "https://it.wikipedia.org/wiki?curid=1930585", "title": "Peace (Eurythmics)", "text": "Peace \u00e8 un album del gruppo musicale britannico Eurythmics, uscito nel 1999."}
{"id": "1930586", "revid": "729019", "url": "https://it.wikipedia.org/wiki?curid=1930586", "title": "Ruan Pienaar", "text": "Biografia.\nFiglio dell'ex \"Springbok\" Gysie, Ruan Pienaar \u00e8 giudicato giocatore polivalente sulla mediana, abile a ricoprire entrambi i ruoli di cerniera; l'ex C.T. della Nazionale Jake White lo defin\u00ec nel 2007 \u00abil nostro Larkham\u00bb, in riferimento all'analogo di ruolo australiano.\nProfessionista dal 2006 nelle file degli , in tale anno esord\u00ec anche a livello internazionale, nel corso del Tri Nations contro la .\nL'anno successivo fu inserito nella rosa che prese parte alla e che si aggiudic\u00f2 il trofeo: in tale edizione del torneo Pienaar scese in campo in quattro incontri.\nDel maggio 2010 fu altres\u00ec la firma di un contratto biennale con il club di Pro12 dell'.\nIl primo incontro di Pienaar con il suo nuovo club vide la vittoria sul per 19 a 17, con Pienaar autore dell'intero \"score\" (una meta, una trasformazione e quattro calci piazzati).\nNel 2011 prese parte alla Coppa del Mondo in Nuova Zelanda e nel 2013 rinnov\u00f2 il suo impegno con fino a tutto il 2015-16; fu, ancora, parte della selezione sudafricana alla in Inghilterra, in cui gli \"Springbok\" giunsero fino al terzo posto finale.\nVanta anche diversi inviti nei tra il 2011 e il 2015."}
{"id": "1930591", "revid": "287204", "url": "https://it.wikipedia.org/wiki?curid=1930591", "title": "Come and Get It (Rachel Stevens)", "text": "Come and Get It \u00e8 il secondo album solista della cantante pop britannica Rachel Stevens. \u00c8 stato pubblicato dalla Polydor Records il 17 ottobre del 2005 solo in Regno Unito e Irlanda. L'album \u00e8 stato prodotto da vari importanti produttori, tra cui Xenomania, Richard X o Hannah Robinson. Il 26 giugno del 2007, l'album, venne pubblicato anche negli Stati Uniti, ma solo in formato digitale."}
{"id": "1930592", "revid": "8596", "url": "https://it.wikipedia.org/wiki?curid=1930592", "title": "Monsanto (cittadina)", "text": ""}
{"id": "1930597", "revid": "767487", "url": "https://it.wikipedia.org/wiki?curid=1930597", "title": "L\u00e1szl\u00f3 Fazekas", "text": "Biografia.\nClub.\nAll'et\u00e0 di 18 anni, nel 1965, esord\u00ec come attaccante nella prima divisione del campionato ungherese con la maglia dell'\u00dajpesti D\u00f3zsa, con cui rimase fino al 1980, vincendo nove scudetti, tre Coppe d'Ungheria, e tre volte il titolo di capocannoniere.\nNel 1980 si trasfer\u00ec in Belgio, prima nell'Anversa e poi nel Sint-Truiden, dove gioc\u00f2 fino al ritiro nel 1985.\nNazionale.\nIl suo esordio avvenne il 4 maggio 1968 al N\u00e9pstadion di Budapest (dal 2002 intitolato a Ferenc Pusk\u00e1s) in occasione dell'incontro, vinto 2-0 contro l'URSS, e valevole come andata dei quarti di finale degli Europei 1968.\nComplessivamente, con la maglia della nazionale disput\u00f2 92 partite, tra cui le Olimpiadi di Citt\u00e0 del Messico 1968, dove conquist\u00f2 la medaglia d'oro, i Mondiali di Argentina 1978 e i Mondiali di Spagna 1982, segnando 24 reti.\nCarriera da allenatore.\nImmediatamente dopo il ritiro dall'attivit\u00e0 sportiva Fazekas intraprese la carriera di allenatore, dirigendo le squadre belghe dell'Eendracht Aalst, del Harelbeke e dell'Anversa tra il 1986 e il 1996.\nDal 2008 allena la nazionale dello Yemen."}
{"id": "1930600", "revid": "287204", "url": "https://it.wikipedia.org/wiki?curid=1930600", "title": "Budgam", "text": "Budgam \u00e8 una citt\u00e0 dell'India di 15.932 abitanti, capoluogo del distretto di Budgam, nel territorio del Jammu e Kashmir. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 34\u00b0 37' 45 N e 76\u00b0 2' 40 E e ha un'altitudine di 3.193 .\nSociet\u00e0.\nEvoluzione demografica.\nAl censimento del 2001 la popolazione di Budgam assommava a 15.932 persone, delle quali 10.948 maschi e 4.984 femmine. I bambini di et\u00e0 inferiore o uguale ai sei anni assommavano a 1.002, dei quali 491 maschi e 511 femmine. Infine, coloro che erano in grado di saper almeno leggere e scrivere erano 10.894, dei quali 8.816 maschi e 2.078 femmine."}
{"id": "1930603", "revid": "287204", "url": "https://it.wikipedia.org/wiki?curid=1930603", "title": "Doda (citt\u00e0)", "text": "Doda \u00e8 una citt\u00e0 dell'India di 13.249 abitanti, capoluogo del distretto di Doda, nel territorio del Jammu e Kashmir. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 33\u00b0 7' 60 N e 75\u00b0 34' 0 E e ha un'altitudine di 1.106 .\nSociet\u00e0.\nEvoluzione demografica.\nAl censimento del 2001 la popolazione di Doda assommava a 13.249 persone, delle quali 8.391 maschi e 4.858 femmine. I bambini di et\u00e0 inferiore o uguale ai sei anni assommavano a 1.346, dei quali 733 maschi e 613 femmine. Infine, coloro che erano in grado di saper almeno leggere e scrivere erano 10.112, dei quali 7.153 maschi e 2.959 femmine."}
{"id": "1930605", "revid": "287204", "url": "https://it.wikipedia.org/wiki?curid=1930605", "title": "Laszlo Fazekas", "text": ""}
{"id": "1930606", "revid": "287204", "url": "https://it.wikipedia.org/wiki?curid=1930606", "title": "Ganderbal", "text": "Ganderbal \u00e8 una citt\u00e0 dell'India di 13.944 abitanti, capoluogo del distretto di Ganderbal, nel territorio del Jammu e Kashmir. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 34\u00b0 13' 60 N e 74\u00b0 46' 60 E e ha un'altitudine di 1.618 .\nSociet\u00e0.\nEvoluzione demografica.\nAl censimento del 2001 la popolazione di Ganderbal assommava a 13.944 persone, delle quali 7.401 maschi e 6.543 femmine. I bambini di et\u00e0 inferiore o uguale ai sei anni assommavano a 1.666, dei quali 818 maschi e 848 femmine. Infine, coloro che erano in grado di saper almeno leggere e scrivere erano 7.316, dei quali 4.885 maschi e 2.431 femmine."}
{"id": "1930607", "revid": "287204", "url": "https://it.wikipedia.org/wiki?curid=1930607", "title": "Kathua", "text": "Kathua \u00e8 una suddivisione dell'India, classificata come \"town committee\", di 40.006 abitanti, capoluogo del distretto di Kathua, nel territorio del Jammu e Kashmir. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 32\u00b0 22' 0 N e 75\u00b0 31' 0 E e ha un'altitudine di 306 .\nSociet\u00e0.\nEvoluzione demografica.\nAl censimento del 2001 la popolazione di Kathua assommava a 40.006 persone, delle quali 21.595 maschi e 18.411 femmine. I bambini di et\u00e0 inferiore o uguale ai sei anni assommavano a 4.870, dei quali 2.765 maschi e 2.105 femmine. Infine, coloro che erano in grado di saper almeno leggere e scrivere erano 28.854, dei quali 16.491 maschi e 12.363 femmine."}
{"id": "1930618", "revid": "158286", "url": "https://it.wikipedia.org/wiki?curid=1930618", "title": "Chiesa di Sant'Angelo a Sieve", "text": ""}
{"id": "1930622", "revid": "125979186", "url": "https://it.wikipedia.org/wiki?curid=1930622", "title": "Pedro Rodr\u00edguez Ledesma", "text": "\u00c8 l'unico calciatore della storia ad aver vinto tutti i maggiori trofei internazionali sia a livello di club sia per nazionali: il suo palmar\u00e8s, che conta 25 titoli complessivi, annovera, infatti, la UEFA Champions League, la Supercoppa UEFA e la Coppa del mondo per club, vinte con il ; l'Europa League, vinta con il ; il campionato del mondo e il campionato europeo, vinti con la nazionale spagnola.\nIn carriera \u00e8 risultato decisivo pi\u00f9 volte nelle semifinali e nelle finali delle competizioni che ha disputato: in queste ultime \u00e8 andato a segno ben 9 volte. \n\u00c8 stato altres\u00ec il primo calciatore (e attualmente anche l'unico insieme a Lionel Messi, che lo ha eguagliato nel 2011) ad essere andato a segno in sei competizioni ufficiali nello stesso anno solare: nel 2009 ha infatti marcato almeno un gol in Primera Divisi\u00f3n, UEFA Champions League, Coppa del Re, Supercoppa spagnola, Supercoppa UEFA e Coppa del mondo per club. \u00c8 il quinto giocatore della storia andato a segno sia nella finale di UEFA Champions League che in quella di Europa League.\nCaratteristiche tecniche.\nPedro \u00e8 un esterno offensivo in grado di agire su entrambe le fasce. Le sue armi principali sono la velocit\u00e0 e il dribbling. La sua abilit\u00e0 nell'usare entrambi i piedi lo rende un giocatore in grado di dribblare facilmente il proprio avversario. Fornisce spesso assist decisivi per i compagni ed \u00e8 anche un ottimo goleador, molto freddo sotto porta. Giocatore decisivo, in carriera si \u00e8 rivelato capace di segnare in ogni finale disputata, con ben 9 realizzazioni all'attivo.\nCarriera.\nClub.\nEsordi e Barcellona.\nNato calcisticamente prima nelle giovanili del Club Deportivo San Isidro, poi si trasferisce a 17 anni alla Masia, nelle giovanili del Barcellona dove crescer\u00e0 per quattro anni prima di debuttare in prima squadra il 12 gennaio 2008 nel match vinto dai blaugrana 4-0 sul Real Murcia.\nNella stagione 2008-2009 scende in campo 14 volte, 6 in campionato, 3 in Coppa del Re e 5 in Champions League, vincendo tutte le competizioni e giocando anche la finale di Champions League, dove sostituisce a pochi secondi dalla fine Andr\u00e9s Iniesta. Inizia la stagione 2009-2010 realizzando 4 goal nel corso delle 8 amichevoli precampionato disputate dal Barcellona. Le buone prestazioni sono ricompensate con la firma di un nuovo contratto in scadenza nel giugno 2014, con una clausola rescissoria fissata a ben 95 milioni di euro.\nNella finale di Supercoppa europea contro lo \u0160achtar Donec'k entra al posto di Ibrahimovi\u0107 e mette a segno la rete decisiva alla fine del secondo tempo supplementare su assist di Messi. Il 20 dicembre 2009 segna due gol nella sfida del Mondiale per club 2009 contro l'Atlante. Segnando cos\u00ec almeno un gol in tutte le competizioni alle quali il Barcellona ha partecipato nel 2009 e diventando il primo giocatore nella storia a segnare in 6 competizioni diverse durante una singola stagione, ovvero nella Liga, in Champions League, in Coppa del Re, nella Supercoppa di Spagna, nella Supercoppa europea e nel Mondiale per club. Il Barcellona, pur non replicando i successi dell'anno precedente, vince nuovamente il campionato.\nIl 3 maggio 2011 sblocca il risultato della semifinale di ritorno di UEFA Champions League contro il Real Madrid (1-1), ipotecando di fatto il passaggio dei \"Blaugrana\" alla finale di Wembley, dove il Barcellona ritrova il Manchester United, battuto due anni prima. Nella gara decisiva segna il gol del momentaneo 1-0 dopo una decina di minuti nel primo tempo: il Bar\u00e7a vincer\u00e0 la partita 3-1, bissando il successo ottenuto al primo anno sotto la gestione di Guardiola. Il 5 luglio 2011 rinnova il suo contratto con il Barcellona fino al 2016 inserendo una clausola di rescissione di 160 milioni di euro.\nIl 6 dicembre 2011 sigla la sua prima doppietta in Uefa Champions League, contro il Bate Borisov, nella partita vinta per 4-0 dai blaugrana. Il 25 maggio 2012 realizza due gol nella finale di Coppa del Re vinta per 3-0 con l'Athletic Bilbao a Madrid.\nComincia la stagione 2012-2013 andando a segno contro il Real Madrid il 23 agosto, battuto per 3-2 nell'andata di Supercoppa di Spagna; i blancos, per\u00f2, vincendo per 2-1 al ritorno, conquisteranno il trofeo. Il 6 gennaio 2013 mette a segno una doppietta nel Derbi Barcelon\u00ed vinto per 4-0 contro l'Espanyol. Il 10 aprile realizza il gol del definitivo 1-1 nella gara interna con il Paris Saint-Germain nel ritorno dei quarti di finale di Champions League, garantendo ai catalani il passaggio di turno. Al termine della stagione si aggiudica nuovamente la Liga.\nPedro apre la stagione seguente, il 18 agosto 2013, mettendo a segno una doppietta nella prima giornata di Liga, nella vittoria blaugrana per 7-0 contro il Levante. Alla quinta giornata corona una prestazione maiuscola con una tripletta, nella vittoria esterna per 4-0 sul Rayo Vallecano.\nIl 17 maggio 2015, grazie alla vittoria esterna contro l'Atl\u00e9tico Madrid, conquista con i colori blaugrana il campionato spagnolo. Il 30 maggio vince la sua terza Coppa del Re, ed il 6 giugno si aggiudica la sua terza Champions League, vinta in finale contro la Juventus (3-1).\nIl 4 giugno 2015 rinnova fino al 2019 il contratto che sarebbe scaduto nel 2016. L'11 agosto 2015 gioca la Supercoppa UEFA contro il Siviglia segnando il gol del definitivo 5-4, in quella che per molti giornali sarebbe stata la sua ultima partita con il Barcellona prima del trasferimento al Chelsea. Complessivamente, in otto anni al Barcellona ha collezionato 321 presenze e 99 gol, vincendo 20 titoli.\nChelsea.\nIl 19 agosto 2015 passa ufficialmente al Chelsea per 27 milioni di euro, pi\u00f9 tre di bonus; un premio di valorizzazione di 420.000 euro viene incassato dal Raqui San Isidro, squadra di Tenerife in cui Pedro aveva cominciato la sua carriera. Il 23 agosto, all'esordio con la nuova maglia, segna un gol contro il West Bromwich Albion (3-2). Si ripete il 19 dicembre seguente, nella vittoria per 3-1 contro il Sunderland a Stamford Bridge. Il 13 febbraio 2016 realizza una doppietta, nel match vinto per 4-0 contro il Newcastle.\nIl 29 maggio 2019 vince l'Europa League contro l', siglando anche un gol nel 4-1 finale. Si tratta dell\u2019unico trofeo internazionale che mancava al suo palmar\u00e8s personale.\nAl termine della stagione 2019-2020 lascia i \"Blues\", con cui in cinque stagioni ha vinto una Premier League (2016-2017), una FA Cup (2017-2018) e appunto una Europa League (2018-2019), con 43 gol e 28 assist in 206 presenze\nRoma.\nIl 25 agosto 2020 si trasferisce a titolo gratuito alla . Debutta in maglia giallorossa il 19 settembre successivo, disputando il suo primo match di Serie A contro il . Il 3 ottobre, mette a segno la prima rete con i \"giallorossi\" e contestualmente in Serie A, decisiva per la vittoria di misura contro l' (0-1). Dopo un buon inizio il suo rendimento, complici anche degli infortuni e dei problemi col tecnico dei giallorossi Paulo Fonseca, va in calando. Ciononostante nel finale di stagione va a segno nel derby vinto 2-0 contro la il 15 maggio 2021.\nLazio.\nRelegato ai margini della rosa dal nuovo tecnico dei giallorossi Jos\u00e9 Mourinho, il 19 agosto 2021, dopo appena una stagione in giallorosso, l'iberico si trasferisce a titolo gratuito e definitivo alla , ritrovando il tecnico Maurizio Sarri, con cui aveva gi\u00e0 lavorato al Chelsea. Al contempo diviene il primo giocatore a passare da un club all'altro della capitale dai tempi di Carlo Perrone (che nel 1981 fece il percorso inverso). Gioca la sua prima partita con i biancocelesti il 21 agosto seguente, partendo da titolare nella sfida di Serie A contro l'Empoli. Il 26 settembre segna il secondo gol del momentaneo 2-0 nel derby contro la sua ex squadra della Roma (vinto poi 3-2 dalla Lazio), diventando il terzo calciatore dopo Arne Selmosson e Aleksandar Kolarov ad aver segnato con entrambe le maglie al derby.\nNazionale.\nCon l'Under-21 spagnola ha disputato solo due partite nel periodo tra il 2008 e il 2010.\nIl primo gol con la selezione maggiore arriva l'8 giugno 2010 nell'amichevole Spagna-Polonia, terminata con il risultato di 6-0 in favore delle furie rosse. Nel maggio dello stesso anno il tecnico Vicente del Bosque lo convoca per il mondiale sudafricano\n Nella rassegna iridata disputa da titolare la semifinale contro la Germania e la vittoriosa finale contro i Paesi Bassi, al posto di Fernando Torres.\nNel maggio del 2012 Del Bosque lo convoca per l'europeo in Polonia e Ucraina. Durante l'intero torneo, pur non partendo mai da titolare, disputa parecchi spezzoni di partita, tra cui la vittoriosa finale contro l'Italia.\nConvocato per il campionato europeo 2016 in Francia, scende in campo solamente in due occasioni, subentrando in entrambe le volte a partita in corso.\nStatistiche.\nPresenze e reti nei club.\n\"Statistiche aggiornate al 27 febbraio 2022.\""}
{"id": "1930623", "revid": "767487", "url": "https://it.wikipedia.org/wiki?curid=1930623", "title": "Afanasij Afanas'evi\u010d Fet-\u0160en\u0161in", "text": "Durante la sua vita il suo talento di poeta non fu mai pienamente riconosciuto dalla critica letteraria, ma la sua opera fu considerata ed ammirata dai pi\u00f9 grandi scrittori del suo tempo, da Tolstoj a Turgenev e Nekrasov ed in seguito rivalutata dai poeti simbolisti come Aleksandr Blok e Andrej Belyj.\nBiografia.\nLa madre, una donna tedesca di nome Carlotta, gi\u00e0 coniugata con Johan Foeth, spos\u00f2 in seconde nozze Afanasij N. \u0160en\u0161in, un russo di piccola nobilt\u00e0, ufficiale a riposo. Nel 1820 nacque Afanasij, ma nel 1822 i due dovettero risposarsi in quanto il loro matrimonio, contratto all'estero, in Russia non risult\u00f2 valido. Nel 1835, a causa di questa irregolarit\u00e0, il concistoro di Or\u00ebl dichiar\u00f2 il ragazzo, gi\u00e0 quindicenne, figlio illegittimo, causandogli l'improvvisa perdita di una buona parte dei suoi diritti, primo fra tutti quello di portare il cognome \u0160en\u0161in, con cui era nato e cresciuto. Di conseguenza gli fu tolto il titolo nobiliare a questo connesso, con la relativa esclusione da ogni diritto di successione ereditaria. Questo episodio non solo segn\u00f2 profondamente la vita di Fet-\u0160en\u0161in ma \u00e8 oggetto di diverse interpretazioni sulla vera paternit\u00e0 del poeta. Per il resto della sua vita, almeno in ambito letterario, utilizzer\u00e0 sempre il cognome del primo marito della madre, russificato in Fet, anche dopo la lunghissima disputa giudiziaria che sfoci\u00f2 nel riconoscimento legale, avvenuto nel 1876, della sua appartenenza alla famiglia \u0160en\u0161in.\nLa sua educazione scolastica inizi\u00f2 in un istituto tedesco a V\u00f5ru, in Estonia e nel 1838 si iscrisse alla facolt\u00e0 di lettere dell'Universit\u00e0 di Mosca, seguendo i corsi di filologia classica ma senza portare a termine gli studi e dove ebbe frequentazioni nel circolo di Apollon Grigorev, che in seguito diventer\u00e0 giornalista e critico letterario.\nNel 1840 esord\u00ec come poeta pubblicando a proprie spese \"Liri\u010deskij panteon\" (Il pantheon lirico), la sua prima raccolta di poesie, ma la prima pubblicazione di una certa rilevanza fu ospitata dalla rivista \"Moskvitjanin\", che nel 1842 mise alle stampe alcune sue liriche.\nPochi anni prima, nel 1836, Andrej Aleksandrovi\u010d Kraevskij aveva fondato \"Ote\u010destvennye Zapiski\" (I Quaderni patriottici), una delle pi\u00f9 importanti riviste letterarie del tempo, a cui Fet-\u0160en\u0161in collabor\u00f2 a partire dal 1842.\nNel 1845 si arruol\u00f2 nell'esercito e come sottufficiale di cavalleria fu inviato in Crimea. La ragione primaria di questa scelta \u00e8 da relazionarsi alla sua volont\u00e0 di acquisire un titolo nobiliare, titolo che aveva perso nella vicenda della sua legittimit\u00e0, e che veniva concesso di diritto al raggiungimento di un determinato grado militare. Sfortunatamente per lui, durante il suo servizio nella cavalleria, questo grado fu innalzato per ben due volte.\nNel 1850 la sua vita fu funestata da un terribile evento: Maria Lazich, una ragazza di cui era innamorato e ricambiato, ma che per questioni economiche non poteva sposare, fu vittima di un incidente, dandosi casualmente fuoco nel suo letto. Questo ricordo sar\u00e0 evocato da Fet-\u0160en\u0161in in alcuni dei suoi ultimi lavori.\nDopo vari trasferimenti per cause di servizio approd\u00f2 in un reggimento di Ulani di stanza a San Pietroburgo, cosa che gli permetter\u00e0 di instaurare rapporti pi\u00f9 proficui con il tessuto culturale della capitale. Sempre nel 1850 escono \"Versi di A. Fet\", con i quali si mette in luce nell'ambiente letterario e che gli portano una certa fama; tempo dopo pubblicher\u00e0 un'altra raccolta di liriche, curata da Ivan Sergeevi\u010d Turgenev, con cui collaborer\u00e0 a lungo e con cui rimarr\u00e0 sempre ottimo amico.\nNel 1856, dopo pi\u00f9 di quindici anni di carriera militare, consegu\u00ec finalmente il grado di capitano della Guardia, e con questa promozione riusc\u00ec ad ottenere il tanto desiderato diritto all'iscrizione nell'albo della nobilt\u00e0 russa, raggiungendo cos\u00ec lo scopo che si era prefissato. Tra le sue conoscenze acquisite dell'ambiente militare c'\u00e8 sicuramente da annoverare quella con Lev Nikolaevi\u010d Tolstoj, che rimarr\u00e0 suo amico fino alla fine. Lo stesso Tolstoj lo ricorda come l'unica persona proveniente dal mondo letterario che si pregiava di frequentare e di cui si dichiarava sinceramente amico.\nCongedatosi dall'esercito, ebbe modo di effettuare anche un viaggio all'estero, visitando la Germania, l'Italia e la Francia. A Parigi frequent\u00f2 Turgenev, che viveva in una villa non lontana dalla sua abitazione.\nNel 1857 si spos\u00f2 con M. P. Botkina e il patrimonio acquisito con le nozze gli permise di comperare la tenuta di Stepankova, situata nel distretto di Mcensk, suo luogo d'origine. Proprio in casa di Fet-\u0160en\u0161in, durante una colazione, avvenne il famoso litigio tra Turgenev e Tolstoj, e fu lo stesso Fet-\u0160en\u0161in che cerc\u00f2 di ritessere il rapporto tra i due grandi scrittori, riuscendoci solo parzialmente.\nNel 1876, dopo pi\u00f9 di quarant'anni dalla dichiarazione del suo status di figlio illegittimo, un decreto imperiale appian\u00f2 la questione e per Fet-\u0160en\u0161in arriv\u00f2 quell'atto di giustizia da lui perseguito con caparbiet\u00e0 e che sanc\u00ec \"\u201cl'annessione alla stirpe di suo padre \u0160en\u0161in, con tutti i titoli e i diritti appartenenti alla stirpe\"\u201d.\nA partire dal 1883 inizi\u00f2 a pubblicare dei volumetti di versi dal titolo \"Ve\u010dernie ogni\"(Luci della sera) e delle \"Memorie\", in due volumi. La sua attivit\u00e0 letteraria non si limit\u00f2 solamente alla poesia ma spazi\u00f2 anche nel campo delle traduzioni, dal latino con Orazio, Virgilio e Catullo, dal tedesco con Goethe (Faust) e Schopenhauer. In virt\u00f9 di queste, nel 1886 venne eletto membro dell'Accademia delle Scienze.\nCon l'avanzare dell'et\u00e0 gli attacchi di asma, di cui era sofferente, divennero sempre pi\u00f9 difficili da sopportare, cos\u00ec inizi\u00f2 a nutrire propositi di suicidio. La sua famiglia, vista la situazione, lo faceva controllare a vista ma nonostante questa assidua sorveglianza Fet-\u0160en\u0161in trov\u00f2 il modo di reperire un coltello con cui tent\u00f2 di uccidersi, riuscendo solo ad infliggersi qualche lieve ferita. Questo episodio per\u00f2 lo turb\u00f2 cos\u00ec profondamente che il suo cuore, non toccato dalla lama, si spezz\u00f2 ugualmente a causa di un infarto.\nContesto culturale.\nLa fama di Fet-\u0160en\u0161in come poeta fu certamente limitata al primo periodo della sua attivit\u00e0; nel 1860 la sua opera aveva gi\u00e0 raggiunto ottimi livelli di apprezzamento e considerazione. In seguito la cultura russa della seconda met\u00e0 del XIX secolo fu caratterizzata da un grande fermento intellettuale e dall'affermarsi di valori letterari pi\u00f9 vicini al realismo e alle tematiche civili e sociali.\nIl capostipite di questa tendenza fu il giornalista e critico letterario Vissarion Belinskij. Sebbene morto nel 1848 a soli 37 anni, il suo lavoro fu di una importanza ed influenza determinante per buona parte della seconda met\u00e0 del secolo e prepar\u00f2 il terreno allo sviluppo di una nuova generazione di critici; con ideali di ispirazione socialista e fortemente antiesteti dal punto di vista artistico, i nuovi intellettuali divennero ben presto figure egemoni dello scenario culturale dell'epoca. Michail Saltykov-\u0160\u010dedrin, Nikolaj \u010cerny\u0161evskij, Dmitrij Pisarev trovarono nella figura di Fet-\u0160en\u0161in, di idee politicamente conservatrici se non reazionarie e artisticamente imperniate sul ruolo della poesia come espressione dell'\u201darte per l'arte\u201d, un loro naturale avversario. Per conseguenza l'intelligencija inizi\u00f2 sistematicamente ad attaccare la sua opera. Il giornalista Nikolaj Dobroljubov, altra figura eminente della critica dell'epoca, etichett\u00f2 la sua poesia come assoluta insensatezza.\nUn discorso a parte \u00e8 da riservare al rapporto tra Fet-\u0160en\u0161in e Nikolaj Nekrasov. Quest'ultimo, sebbene ne criticasse pubblicamente la poesia, specialmente sul fronte dei temi affrontati, a livello personale nutriva una vera e propria ammirazione per il talento di verseggiatore di Fet-\u0160en\u0161in.\nIn questa ostile atmosfera culturale, nel 1863, per\u00f2, dopo l'uscita di una raccolta di poesie, Fet-\u0160en\u0161in smise di pubblicare per venti anni, senza per\u00f2 abbandonare la scrittura. Solo nel 1883 diede alle stampe il primo volume del gi\u00e0 citato \"Ve\u010dernie ogni\". La sua ultima opera fu \"Rannie gody moeij zi\u017eni\" (I primi anni della mia vita), pubblicata postuma nel 1893."}
{"id": "1930624", "revid": "83531", "url": "https://it.wikipedia.org/wiki?curid=1930624", "title": "Attentato alla metropolitana di Tokyo", "text": "L'attentato alla metropolitana di Tokyo fu un attacco terroristico avvenuto il 20 marzo 1995 con l'impiego del gas nervino sarin, che provoc\u00f2 13 morti e oltre 6200 intossicati. \u00c8 considerato il pi\u00f9 grave attacco verificatosi in Giappone dalla fine della seconda guerra mondiale. Venne commesso dalla setta religiosa dell'Aum Shinriky\u014d su mandato del fondatore Sh\u014dk\u014d Asahara. Per coincidenza, nello stesso anno avvennero attentati in diverse metropolitane del mondo: oltre Tokyo vennero colpite infatti le linee di Baku e Parigi, anche se in modo diverso (mediante detonazione di esplosivi e non mediante sostanze tossiche).\nStoria.\nDurante la mattinata del 20 marzo 1995, tra le 7:50 e le 8:10 (ora locale del Giappone), cinque membri della setta Aum Shinriky\u014d si introdussero nella metropolitana di Tokyo come normali passeggeri, mischiandosi tra i pendolari che affollavano la rete in tale orario, portando il gas nervino in forma liquida contenuto in sacchetti di plastica avvolti da giornali; giunti in alcune stazioni prestabilite, lasciarono i sacchetti sul pavimento dei vagoni e delle stazioni e li forarono con la punta di alcuni ombrelli che avevano con loro. Mentre i cinque membri lasciavano la metropolitana, venendo attesi da alcuni complici con i quali si sarebbero allontanati in automobile, il liquido velenoso fuoriusciva dai sacchetti, evaporava e causava episodi di intossicazione tra i passeggeri.\nLe linee colpite furono quelle pi\u00f9 frequentate della rete metropolitana della capitale giapponese: la Linea Chiyoda, la Linea Marunouchi e la Linea Hibiya. L'attacco sul treno della linea Hibiya in partenza dalla Stazione di Naka-Meguro fu il pi\u00f9 grave, provocando la morte di otto persone e il ferimento grave di altre 275.\nNella stazione di Kasumigaseki (Linea Chiyoda) l'impatto dell'attentato fu minore grazie al sacrificio di un dipendente della metropolitana, Tsuneo Hishinuma, il quale trov\u00f2 un sacchetto pieno della sostanza tossica nel vagone di un treno appena sopraggiunto, lo prelev\u00f2, cerc\u00f2 di assorbire con carta di giornale il liquido che ne fuoriusciva e insieme al vice capostazione, Kazumasa Takahashi, trasport\u00f2 il sacchetto nell'ufficio di quest'ultimo, dove i due segnalarono il ritrovamento alle autorit\u00e0, per poi morire a causa dell'inalazione del gas.\nIntorno alle 8:20, la polizia ricevette le prime segnalazioni riguardo a qualcosa di anomalo accaduto all'interno della metropolitana. Dopo i primi accertamenti, intorno alle 8:35, il servizio della metropolitana fu interrotto e fu ordinata l'evacuazione su tutte le linee. Sui convogli colpiti, la gente accus\u00f2 numerosi sintomi: in molti ebbero gli occhi e il naso irritati, altri persero la vista per poche ore, altri ancora manifestarono svenimenti e malori. Non appena i treni furono bloccati, i passeggeri intossicati ricevettero le prime cure direttamente nelle fermate, in cui, dopo l'allarme delle autorit\u00e0, erano arrivati i primi infermieri ed alcuni volontari della protezione civile. Ad aiutare le persone colpite si offrirono volontariamente anche molti passeggeri rimasti incolumi, nonch\u00e9 diversi assistenti e dipendenti della metropolitana.\nTutte le strutture sanitarie della citt\u00e0 furono coinvolte nella gestione dell'attacco. Per trasportare le vittime furono impiegate ben trecento ambulanze, insieme a mezzi dei vigili del fuoco, della polizia e della stessa protezione civile. In molti ospedali, inizialmente, si credette che l'attentato fosse derivato da un'esplosione, quindi i medici formularono diagnosi errate e diversi feriti furono dimessi senza ricevere le giuste cure; inoltre la maggior parte degli operatori sanitari di Tokyo non era a conoscenza dei trattamenti specifici per la cura dell'intossicazione da sarin e i centri sanitari non possedevano antidoti contro tale sostanza nelle loro scorte, nonostante l'anno precedente ci fosse stato, nella citt\u00e0 di Matsumoto, un altro attentato ad opera dello stesso gruppo religioso, che cost\u00f2 la vita a sette persone.\nIl primo a comprendere la reale causa dei sintomi fu, intorno alle 10:00, il professore universitario Nobuo Yanagisawa, che invi\u00f2 le spiegazioni dei trattamenti necessari via fax a tutte le strutture sanitarie di Tokyo. Il Ministero della Sanit\u00e0 ordin\u00f2 la raccolta urgente di antidoti al sarin in tutto il Paese, riuscendo a raccoglierne una quantit\u00e0 appena sufficiente per fronteggiare l'emergenza. Fortunatamente, gi\u00e0 nella prima met\u00e0 del pomeriggio la netta maggioranza delle persone si era completamente ristabilita. Degli oltre seimila feriti, solo cinquanta furono trattenuti per pi\u00f9 giorni in ospedale; quelli che ebbero conseguenze permanenti dall'attentato (soprattutto perdita della vista) furono circa venti.\nLe indagini.\nLe indagini della polizia si concentrarono inizialmente sui gruppi di estrema destra che avevano minacciato ritorsioni contro il governo nipponico dopo che quest'ultimo si era ufficialmente scusato con gli Stati Uniti per l'attacco di Pearl Harbor.\nSuccessivamente, in seguito alla segnalazione di una studentessa che dichiar\u00f2 di aver visto un uomo con uno strano sacchetto avvolto in un giornale, le indagini si concentrarono sull'Aum Shinrikyo e sul suo leader Sh\u014dk\u014d Asahara. Il gruppo era monitorato da tempo per un suo sospetto coinvolgimento nell'omicidio di un'intera famiglia e la ragazza aveva riconosciuto in quell'uomo uno dei membri dell'associazione. Emerse anche che diversi soggetti vicini all'Aum Shinrikyo avevano gi\u00e0 compiuto a Matsumoto nel 1994 un attacco con gas nervino (impiegando in questo caso un camion-frigo) destinato alla casa di un giudice che indagava sulle loro attivit\u00e0. Nell'attacco erano rimaste uccise 8 persone.\nDopo l'attentato, per due mesi Asahara riusc\u00ec a sfuggire all\u2019arresto, ma venne infine trovato in un rifugio nella sede della setta vicino al Monte Fuji. Il successivo processo, definito dalla stampa giapponese il \"processo della seconda met\u00e0 del secolo\", vide alla sbarra venti persone di cui dieci imputate quali esecutori della strage. Fra le cause probabili che portarono all'ideazione dell'attentato, stabilirono in seguito le indagini, ci fu anche la mancata elezione del leader della setta e di una ventina di altri membri che nel 1990 si erano candidati alle elezioni per la Camera alta del parlamento giapponese. In tal senso l'attentato assume una valenza di vendetta.\nIl processo.\nShoko Asahara fu arrestato nel maggio 1995 e inizialmente neg\u00f2 di essere stato l'ideatore dell'attacco. Il 27 febbraio 2004 si concluse il processo degli imputati: Asahara e quattro dei cinque esecutori dell'attentato furono condannati a morte tramite impiccagione. Pene minori furono applicate ad altre dieci persone. Durante questo processo Asahara ha affermato di meritare la condanna per aver pianificato l'organizzazione dell'attentato, ammettendo quindi di aver partecipato alla sua organizzazione. La condanna a morte per Asahara \u00e8 stata definitivamente confermata nel 2006.\nLa pena di morte tramite impiccagione per i cinque colpevoli \u00e8 stata eseguita il 6 luglio 2018. Le udienze per membri dell'Aum Shinriky\u014d sono proseguite per oltre vent'anni nei tribunali giapponesi e hanno portato finora a oltre 200 incriminazioni e 12 condanne a morte. Oltre al leader, sono stati giustiziati cinque membri della setta, mentre altri sette sono in attesa dell'esecuzione.\nSono state espresse diverse motivazioni sull'attentato: secondo la tesi sostenuta al processo dalla pubblica accusa, l'attentato faceva parte di un piano escogitato da Asahara per prendere il potere in Giappone ed instaurare un regime dittatoriale. L'agguato doveva essere il primo di una lunga serie di attentati, per gettare il Paese nel panico e favorire un colpo di Stato. Nel corso del processo, sono emersi inoltre pericolosi legami fra la setta e reparti deviati dell'esercito e della polizia giapponesi.\nLa gestione dell'emergenza.\nFin dal grande terremoto del Kant\u014d del 1923 il Giappone \u00e8 stato da sempre all'avanguardia nella prevenzione e nella realizzazione di grandi piani di sicurezza relativi a grandi catastrofi naturali; il sistema giapponese risultava invece debole ed arretrato nel fronteggiare le emergenze dovute ad attentati terroristici, e gli eventi a seguito dell'attacco alla metropolitana di Tokyo ne furono la prova. Il caos che regnava negli ospedali e le cure somministrate a molti feriti fatti sdraiare sul pavimento nelle stazioni suscitarono subito molte polemiche. Successivamente in un'audizione al Parlamento, il Ministro degli Interni ammise le carenze e promise il varo di diversi Piani per fronteggiare future emergenze.\nEventi successivi.\nLa setta Aum Shinriky\u014d venne sciolta e messa al bando, ma intorno al 2000 \u00e8 sostanzialmente tornata a esistere con il nuovo nome Aleph. Tuttavia i membri della nuova setta dichiarano di condannare le azioni e le idee di Asahara ed hanno anche concordato il pagamento di alcuni risarcimenti alle famiglie delle persone morte negli attacchi."}
{"id": "1930626", "revid": "1543377", "url": "https://it.wikipedia.org/wiki?curid=1930626", "title": "Cerchi di pietre dell'et\u00e0 del ferro", "text": "I cerchi di pietre dell'et\u00e0 del ferro (circa 500 a.C. - circa 400 d.C.) furono una tipica architettura funeraria in uso nella Scandinavia meridionale, specialmente nel Gotland e nel G\u00f6taland, durante l'et\u00e0 del ferro pre-romana e l'et\u00e0 del ferro romana. In Svezia vengono chiamati Domarringar (cerchi dei giudici), Domkretsar (cerchi dei giudici) o Domars\u00e4ten (seggi dei giudici). Non vanno confusi con i cerchi di pietre dell'et\u00e0 del bronzo e con quelli dell'Antica Britannia.\nStoria.\nNel I secolo le tradizioni scandinave attraversarono il Mar Baltico approdando nell'odierna Polonia, probabilmente trasportate dai Goti, come indicato dagli scavi archeologici effettuati durante l'Impero germanico (vedi la cultura di Wielbark). Il cerchio di pietre veniva a volte usato come cimitero.\nForme.\nI cerchi sono solitamente rotondi, o a forma di ellissi allungate. Le pietre possono essere molto grandi, e solitamente sono 9 o 12. A volte sono solo 6 o 8. Un cerchio, quello di N\u00e4ssja (nei pressi di Vadstena), raccoglie 24 pietre. Gli scavi hanno portato alla luce carbone bruciato al centro del cerchio, per cui il complesso viene tuttora considerato un cimitero per corpi cremati.\nThing.\nSecondo numerose tradizioni i cerchi di pietre venivano usate come Thing (assemblee di governo) o assemblee generiche. Cerchi simili venivano usati per assemblee popolari in Danimarca nel XVI secolo, e nella parrocchia di Vad, a V\u00e4sterg\u00f6tland, le assemblee del villaggio vennero tenute all'interno di cun cerchio di pietre fino al XIX secolo.\nSnorri Sturluson.\nAnche se l'idea che i cerchi di pietre fossero sepolcri \u00e8 andata in disuso, era ancora in voga nel XIII secolo come testimoniano queste poche righe scritte da Snorri Sturluson come introduzione al suo Heimskringla:"}
{"id": "1930629", "revid": "2014155", "url": "https://it.wikipedia.org/wiki?curid=1930629", "title": "Elisabetta di Anhalt", "text": "Biografia.\nEra figlia di Federico I di Anhalt, duca di Anhalt dal 1871 al 1904, e di Antonietta di Sassonia-Altenburg.\nVenne data in sposa ad Adolfo Federico V di Meclemburgo-Strelitz, figlio ed erede del Granduca di Meclemburgo-Strelitz Federico Guglielmo; le nozze avvennero a Dessau il 17 aprile 1877.\nAlla morte del suocero nel 1904, divenne granduchessa consorte di Mecklenburgo-Strelitz, titolo che mantenne fino alla morte del marito.\nQuando l'11 giugno 1914 suo marito mor\u00ec a Berlino, eredit\u00f2 il titolo il loro primo figlio maschio Adolfo Federico VI, il quale si suicid\u00f2 quattro anni dopo il 23 febbraio 1918 a Neustrelitz. Sopravvissero ad Elisabetta soltanto le figlie Jutta, che nel 1899 aveva sposato il re Danilo II del Montenegro, e Maria che si spos\u00f2 due volte: la prima nel 1899 con il conte Georg Jamatel, da cui divorzi\u00f2 nel 1908, la seconda con il principe Giulio Ernesto di Lippe-Biesterfeld.\nDiscendenza.\nDiede alla luce quattro figli:"}
{"id": "1930631", "revid": "1310927", "url": "https://it.wikipedia.org/wiki?curid=1930631", "title": "V\u00edctor S\u00e1nchez Mata", "text": ""}
{"id": "1930637", "revid": "1573940", "url": "https://it.wikipedia.org/wiki?curid=1930637", "title": "Pak Chol-min (judoka)", "text": ""}
{"id": "1930639", "revid": "287204", "url": "https://it.wikipedia.org/wiki?curid=1930639", "title": "Udhampur", "text": "Udhampur \u00e8 una suddivisione dell'India, classificata come \"town committee\", di 59.236 abitanti, capoluogo del distretto di Udhampur, nel territorio del Jammu e Kashmir. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 32\u00b0 55' 60 N e 75\u00b0 7' 60 E e ha un'altitudine di 755 .\nSociet\u00e0.\nEvoluzione demografica.\nAl censimento del 2001 la popolazione di Udhampur assommava a 59.236 persone, delle quali 38.506 maschi e 20.730 femmine. I bambini di et\u00e0 inferiore o uguale ai sei anni assommavano a 5.827, dei quali 3.161 maschi e 2.666 femmine. Infine, coloro che erano in grado di saper almeno leggere e scrivere erano 49.776, dei quali 34.189 maschi e 15.587 femmine."}
{"id": "1930643", "revid": "287204", "url": "https://it.wikipedia.org/wiki?curid=1930643", "title": "Rajouri", "text": "Rajouri (o Rajauri) \u00e8 una citt\u00e0 dell'India di 20.874 abitanti, capoluogo del distretto di Rajouri, nel territorio del Jammu e Kashmir. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 33\u00b0 22' 60 N e 74\u00b0 17' 60 E e ha un'altitudine di 914 .\nSociet\u00e0.\nEvoluzione demografica.\nAl censimento del 2001 la popolazione di Rajouri assommava a 20.874 persone, delle quali 12.125 maschi e 8.749 femmine. I bambini di et\u00e0 inferiore o uguale ai sei anni assommavano a 2.547, dei quali 1.357 maschi e 1.190 femmine. Infine, coloro che erano in grado di saper almeno leggere e scrivere erano 16.065, dei quali 10.073 maschi e 5.992 femmine."}
{"id": "1930647", "revid": "287204", "url": "https://it.wikipedia.org/wiki?curid=1930647", "title": "Pulwama", "text": "Pulwama \u00e8 una citt\u00e0 dell'India di 15.521 abitanti, capoluogo del distretto di Pulwama, nel territorio del Jammu e Kashmir. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 33\u00b0 52' 60 N e 74\u00b0 55' 0 E e ha un'altitudine di 1.629 .\nSociet\u00e0.\nEvoluzione demografica.\nAl censimento del 2001 la popolazione di Pulwama assommava a 15.521 persone, delle quali 9.211 maschi e 6.310 femmine. I bambini di et\u00e0 inferiore o uguale ai sei anni assommavano a 1.498, dei quali 782 maschi e 716 femmine. Infine, coloro che erano in grado di saper almeno leggere e scrivere erano 9.655, dei quali 6.915 maschi e 2.740 femmine."}
{"id": "1930651", "revid": "348618", "url": "https://it.wikipedia.org/wiki?curid=1930651", "title": "Teofane il Greco", "text": "Biografia.\n\u00c8 una delle rare personalit\u00e0 distinte della pittura bizantina, la cui attivit\u00e0 a Costantinopoli e nell'Anatolia \u00e8 documentata dalle fonti.\nEsord\u00ec a Costantinopoli e in seguito si trasfer\u00ec in Russia, a Novgorod (1378), dove dipinse la sola opera a lui attribuita con certezza: gli affreschi della Chiesa della Trasfigurazione, che comprendono ritratti di No\u00e8, San Macario, Abele e la Trinit\u00e0 dell'Antico Testamento.\nAlcuni anni dopo, nel 1395, affiancato probabilmente da un gruppo di allievi, affresc\u00f2 la Chiesa Della Nativit\u00e0 della Vergine. Inoltre diede vita ad un gruppo di icone nella cattedrale dell'Annunciazione e affresc\u00f2 la cattedrale dell'Arcangelo a Mosca.\nMor\u00ec tra il 1405 e il 1415."}
{"id": "1930652", "revid": "125997369", "url": "https://it.wikipedia.org/wiki?curid=1930652", "title": "Barry Dunaway", "text": "\u00c8 famoso per la sua militanza nella band di Yngwie Malmsteen. Ha suonato anche con i Saraya e con i Whiteface."}
{"id": "1930654", "revid": "767487", "url": "https://it.wikipedia.org/wiki?curid=1930654", "title": "Ask for It", "text": "Ask for it \u00e8 un EP delle Hole, uscito nel 1995."}
{"id": "1930655", "revid": "1869172", "url": "https://it.wikipedia.org/wiki?curid=1930655", "title": "Confidence (Gentleman)", "text": "Confidence \u00e8 il quinto album del cantante raggae tedesco Gentleman, completamente cantato in inglese. L'album \u00e8 composto da venti tracce."}
{"id": "1930656", "revid": "287204", "url": "https://it.wikipedia.org/wiki?curid=1930656", "title": "Poonch", "text": "Poonch (o Punch) \u00e8 una citt\u00e0 dell'India di abitanti, capoluogo del distretto di Poonch, nnel territorio del Jammu e Kashmir. In base al numero di abitanti la citt\u00e0 rientra nella classe III (da a persone).\nGeografia fisica.\nLa citt\u00e0 \u00e8 situata a 33\u00b0 46' 0 N e 74\u00b0 5' 60 E e ha un'altitudine di 980 .\nSociet\u00e0.\nEvoluzione demografica.\nAl censimento del 2001 la popolazione di Poonch assommava a persone, delle quali maschi e femmine. I bambini di et\u00e0 inferiore o uguale ai sei anni assommavano a , dei quali maschi e femmine. Infine, coloro che erano in grado di saper almeno leggere e scrivere erano , dei quali maschi e femmine."}
{"id": "1930657", "revid": "775372", "url": "https://it.wikipedia.org/wiki?curid=1930657", "title": "Risoluzione 1244 del Consiglio di sicurezza delle Nazioni Unite", "text": "La Risoluzione 1244 del Consiglio di Sicurezza delle Nazioni Unite autorizzava una presenza internazionale civile e militare nel Kosovo, allora parte della Repubblica Federale di Iugoslavia, ponendolo sotto l'amministrazione provvisoria delle Nazioni Unite. Fu adottata il 10 giugno 1999. Entrambe le parti in conflitto successivamente l'adottarono nell'Accordo di Kumanovo.\nContenuto.\nI principali effetti della Risoluzione 1244 furono:"}
{"id": "1930661", "revid": "889336", "url": "https://it.wikipedia.org/wiki?curid=1930661", "title": "Patente europea per l'uso del computer", "text": "La patente europea per l'uso del computer (\"European Computer Driving Licence\", ECDL), dal 2019 detta certificazione internazionale di competenze digitali (\"International Certification of Digital Literacy\", ICDL) per uniformarsi alla denominazione fuori dall'Europa, \u00e8 un attestato che certifica il possesso di una competenza informatica di base, che si identifica con la capacit\u00e0 di operare al personal computer con le comuni applicazioni e la conoscenza essenziale della tecnologia dell'informazione (IT) a livello di utente generico.\nECDL \u00e8 un programma che fa capo al CEPIS (\"Council of European Professional Informatics Societies\"), l'ente che riunisce le associazioni europee di informatica. L'Italia \u00e8 uno dei Paesi membri ed \u00e8 rappresentata dall'AICA, l\"'Associazione Italiana per l'informatica ed il Calcolo Automatico\". Il programma prevede 7 esami; con il superamento dei 4 basilari si ottiene il \"\"Diploma ECDL Start\" con il superamento di tutti e 7 i moduli richiesti si consegue il \"Diploma ECDL Full\".\n\u00c8 riconosciuta nel mondo in 148 Paesi (i test sono disponibili in 41 lingue diverse), con 24.000 \"Test Center accreditati\". Al di fuori dell'Europa, l'ECDL prende il nome di \"certificazione internazionale di digital literacy\"\" ovvero ICDL (\"International Certification of Digital Literacy\") e digital literacy \u00e8 tradotto in italiano con \"competenze digitali\".\nAttualmente pi\u00f9 di 14 milioni di persone hanno aderito al programma di certificazione ECDL, tradotto in 40 lingue e presente in oltre 100 paesi nel mondo attraverso un network di oltre 24000 Test Center.\nDescrizione.\nPer conseguire l'ECDL Core si deve essere in possesso della \"skills card\" e sostenere un esame in un qualsiasi istituto, certificato dall'AICA e chiamato genericamente \"test center\", che si articola in sette prove corrispondenti ad altrettanti moduli, ovvero:\nL'esame, svolto al computer, ha la durata di 35 minuti per il primo modulo, e di 45 minuti per tutti gli altri.\nLa percentuale di risposte corrette necessaria per passare l'esame \u00e8 del 75% (27 domande su 36) per tutti i moduli.\nChi sostiene con successo tutti e sette i moduli consegue la certificazione \"ECDL Full\", mentre chi ne supera almeno quattro (a scelta) ottiene la certificazione \"ECDL Start\".\nPoich\u00e9 la simulazione ha lo scopo di verificare le competenze del candidato, al suo interno non sono attive alcune funzionalit\u00e0 dei programmi, come la Guida in linea e la descrizione dei comandi; sono inoltre disattivate alcune combinazioni di tasti (come le combinazioni per taglia, copia e incolla) onde evitare un'interruzione accidentale dell'esame. Nelle domande che richiedono l'inserimento di un colore (ad esempio per colorare il testo o una cella) viene accettata qualsiasi tonalit\u00e0 del colore richiesto.\nNuova ECDL.\nDal 1\u00ba settembre 2013 \u00e8 in vigore la cosiddetta \"Nuova ECDL\" (corrispondente italiano della \"New ECDL\"): una nuova famiglia di certificazioni, proposta sempre da ECDL Foundation e AICA, che hanno sostituito progressivamente le certificazioni ECDL Core, ECDL Start ed ECDL Advanced, che sono rimaste in vigore sino al 30 giugno 2014.\nLa \"Nuova ECDL\" propone nuovi moduli e consente una maggiore flessibilit\u00e0, in quanto il candidato pu\u00f2 scegliere la combinazione di moduli che ritiene pi\u00f9 interessante e utile e chiedere in ogni momento un certificato che attesti gli esami superati.\nPi\u00f9 precisamente, sar\u00e0 possibile conseguire tre tipi di certificazioni: ECDL Base, ECDL Full Standard, ECDL Profile (quest'ultima in vigore dal 1\u00ba gennaio 2014), basati su 17 Moduli raggruppati in 3 categorie: \"Base\", \"Standard\", \"Advanced\".\nECDL Base comprende 4 Moduli Base che forniscono le abilit\u00e0 e le conoscenze essenziali per l'alfabetizzazione digitale:\nLa certificazione \u201dECDL Base\u201d prender\u00e0 progressivamente il posto dell'attuale \u201cECDL Start\u201d, per la quale \u00e8, invece, possibile scegliere autonomamente i 4 moduli da sostenere.\nPer ottenere la certificazione \u201cECDL Standard\u201d \u00e8 necessario sostenere e superare gli esami relativi ai 4 Moduli della ECDL Base ed aggiungere ad essi altri 3 moduli a scelta tra i 9 Moduli Standard che puntano a soddisfare le diverse esigenze dei candidati, in base ai loro interessi e ambiti di lavoro:\nAnche se ogni modulo \u00e8 indipendente (per cui il candidato pu\u00f2 scegliere quelli che ritiene necessari e ottenerne la relativa certificazione o \u201cECDL Profile\u201d), \u00e8 prevista una apposita certificazione \u201cECDL Full Standard\u201d (che sostituir\u00e0 progressivamente la \u201cECDL Core\u201d) per il cui conseguimento \u00e8 necessario sostenere e superare gli esami relativi ai 4 Moduli della ECDL Base pi\u00f9 i seguenti 3 Moduli: \nI 4 Moduli Advanced permettono ai candidati di certificare il possesso di competenze approfondite nei seguenti settori specifici:\nLivelli avanzati.\nOltre al primo livello di certificazione, chiamato \"ECDL Core\", esistono altri 2 livelli avanzati:\nECDL Advanced.\n\u00c8 la certificazione per l'esperto che attesta la conoscenza approfondita delle aree dell'ECDL. Per conseguire gli esami ECDL Advanced \u00e8 necessaria possedere una profonda conoscenza dei database, spreadsheets e dei processi di stesura e presentazione.\nI moduli dell'ECDL Advanced sono i seguenti:\nPer ogni esame superato viene rilasciata una certificazione. A differenza degli esami dell'ECDL Core automatizzati, gli esami per l'Advanced sono manuali o fatti in seguito all'installazione del nuovo sistema automatico \"AICE (AICA In-application Certification Evaluator)\", con un questionario di 20 domande suddivise in 36 esercizi da effettuare in massimo 60 minuti. La percentuale per il superamento dell'esame \u00e8 75%.\nECDL Specialised.\nSi rivolge all'utente specialista e certifica la capacit\u00e0 di uso del personal computer per applicazioni specialistiche, utili in specifiche aree professionali. Per questo livello sono disponibili le certificazioni:\nSample Test.\nPer i cosiddetti \"livelli avanzati\", AICA mette a disposizione sul suo sito una serie di \"Sample Test\", cio\u00e8 test d'esempio, che consentono al candidato di saggiare la propria preparazione esercitandosi su una traccia molto simile a quella d'esame, rilasciata ufficialmente dall'Ente Certificatore.\nRiconoscimenti.\nDa qualche anno, diverse istituzioni, in seguito a convenzioni con AICA (\"Associazione Italiana per l'Informatica ed il Calcolo Automatico\") (Ministero della Pubblica Istruzione, Ministero del Lavoro e della Previdenza Sociale, Conferenza dei Rettori delle Universit\u00e0 Italiane), assegnano un determinato riconoscimento (sotto forma di punteggi) al diploma ECDL, cosa che ha certamente contribuito al suo successo in Italia.\nA livello lavorativo il titolo ECDL \u00e8 riconosciuto come qualificante soprattutto negli ambiti del lavoro d'ufficio pubblico e aziendale in cui si ha necessit\u00e0 di interazione uomo-computer specie con applicazioni di office automation (es. segretari, contabili ecc..).\nECDL e software libero.\nSia Nuova che Advanced ECDL sono certificazioni \"vendor independent\": il candidato pu\u00f2 scegliere liberamente se svolgere l'esame su software proprietario con la suite Office e Internet Explorer e Outlook Express o Windows Mail di Microsoft oppure con software libero, con simulazioni su GNU/Linux distribuzione Ubuntu 12.04 LTS con interfaccia Unity per il modulo 1 (Computer essentials), LibreOffice 3.5.2 per i moduli 3 (Word processor's), 4 (Spreadsheets), 6 (Presentations) e 8 (Using Databases) e Mozilla Firefox e Mozilla Thunderbird per il modulo 2 (Online essentials)."}
{"id": "1930671", "revid": "287204", "url": "https://it.wikipedia.org/wiki?curid=1930671", "title": "Anglo-American Club Z\u00fcrich", "text": "LAnglo-American Club Z\u00fcrich \u00e8 stata una societ\u00e0 calcistica svizzera con sede nella citt\u00e0 di Zurigo. La sua fondazione risale al 1895 e lo scioglimento al 1900.\nStoria.\nNel 1895, dopo la sua fondazione, assieme ad altri 10 club fonda l'Associazione Svizzera di Football.\nL'Anglo-American Club partecipa al campionato svizzero di calcio per la prima volta nella stagione 1898-1899, vincendo la finale per 7-0 contro l'Old Boys Basilea. Nel corso della stagione successiva si classifica al terzo posto su cinque squadre nel gruppo orientale. Questa \u00e8 stata l'ultima stagione giocata prima dello scioglimento, avvenuto nel 1900.\nCollegamenti esterni.\nhttp://www.zwoelf.ch/anglo-american-club-zurich/ (Rosa Campione 1898-1899 Anglo-American Club Z\u00fcrich)"}
{"id": "1930676", "revid": "18298865", "url": "https://it.wikipedia.org/wiki?curid=1930676", "title": "Riccardo Fedel-Comandante Libero", "text": ""}
{"id": "1930678", "revid": "287204", "url": "https://it.wikipedia.org/wiki?curid=1930678", "title": "Kupwara", "text": "Kupwara \u00e8 una citt\u00e0 dell'India di 14.711 abitanti, capoluogo del distretto di Kupwara, nel territorio del Jammu e Kashmir. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 34\u00b0 32' 28 N e 74\u00b0 14' 33 E.\nSociet\u00e0.\nEvoluzione demografica.\nAl censimento del 2001 la popolazione di Kupwara assommava a 14.711 persone, delle quali 9.004 maschi e 5.707 femmine. I bambini di et\u00e0 inferiore o uguale ai sei anni assommavano a 1.960, dei quali 1.061 maschi e 899 femmine. Infine, coloro che erano in grado di saper almeno leggere e scrivere erano 8.110, dei quali 5.781 maschi e 2.329 femmine."}
{"id": "1930684", "revid": "287204", "url": "https://it.wikipedia.org/wiki?curid=1930684", "title": "Redorte (araldica)", "text": "In araldica il termine di origine francese redorte, tradotto in italiano come \"ritorta\", indica un ramo d'albero posto in palo, ornato dalle sue foglie, annodato a formare una serie di quattro anelli e con le estremit\u00e0 aperte rivolte verso la parte superiore dello scudo; la redorte pu\u00f2 essere anche \"sfrondata\" o presentare due soli anelli. Viene fatto derivare dalle corone che gli antichi Romani ponevano sulle loro lance nei giorni di trionfo e, appunto per questo, si ritiene simboleggi \u00abtrionfi e vittoria\u00bb."}
{"id": "1930688", "revid": "287204", "url": "https://it.wikipedia.org/wiki?curid=1930688", "title": "Wiwaxia corrugata", "text": "La wiwaxia (Wiwaxia corrugata) \u00e8 un enigmatico animale marino estinto, vissuto nel Cambriano medio (circa 505 milioni di anni fa). I suoi resti fossili sono stati rinvenuti principalmente nel famoso giacimento di Burgess Shales, in Columbia Britannica (Canada). Altri fossili sono stati rinvenuti nello Utah.\nDescrizione.\nL'aspetto di questo animale era davvero insolito, soprattutto se rapportato agli invertebrati attuali. La wiwaxia era un piccolo animale, lungo in media tre centimetri (gli esemplari pi\u00f9 grandi arrivavano a cinque centimetri). La forma era vagamente tondeggiante e appiattita. L'intero corpo era ricoperto da una moltitudine di dure squame dette scleriti, mentre la superficie ventrale ne era sprovvista e poggiava contro il substrato fangoso. Le scleriti della wiwaxia erano di due forme diverse: alcune divennero scaglie appiattite e ornate di creste parallele e ricoprivano la maggior parte della superficie dell'animale, mentre altre erano vere e proprie spine poste sulla parte superiore del corpo, in due file parallele. A causa di questo insolito aspetto, la wiwaxia \u00e8 stata pi\u00f9 volte paragonata a una torta con le candeline.\nIn prossimit\u00e0 della parte frontale dell'animale si trovavano due sbarre arcuate, dotate di dentelli conici rivolti verso la parte posteriore del corpo. Probabilmente queste due strutture erano attaccate all'intestino e fungevano da organi masticatori; l'intera struttura \u00e8 stata paragonata all'organo trituratore (radula) dei molluschi.\nScoperta e classificazione.\nLa scoperta di questo animale, avvenuta negli anni '10, fu dovuta a Charles Doolittle Walcott, che classific\u00f2 i reperti come appartenenti agli anellidi policheti: Walcott, sostanzialmente, scambi\u00f2 le scleriti della wiwaxia per strutture simili a quelle dei vermi marini. Una ridescrizione degli esemplari fu eseguita da Simon Conway Morris nel 1985; il paleontologo inglese riusc\u00ec a reinterpretare correttamente le strutture presenti sul corpo dell'animale, ma non gli fu possibile capire a quale gruppo appartenesse a causa dell'aspetto bizzarro, differente da quello di qualsiasi altro animale. Morris, comunque, ipotizz\u00f2 una possibile parentela con i molluschi per via della radula.\nNegli anni precedenti, in varie localit\u00e0 del mondo riferite al Cambriano erano state rinvenute scleriti isolate simili a quelle della wiwaxia, minuscole strutture enigmatiche dall'appartenenza ignota. Fu solo negli anni '90, con la descrizione di un animale completo recante sul corpo scleriti analoghe, che parte del mistero venne chiarito. L'organismo in questione, denominato \"Halkieria evangelista\", fu ritrovato nel giacimento di Sirius Passett nella Groenlandia settentrionale e permise di mettere in relazione i vari fossili rinvenuti fino ad allora; alcuni paleontologi hanno cos\u00ec proposto il gruppo tassonomico degli Halwaxiida per accogliere \"Wiwaxia\", \"Halkieria\" e altri animali simili; questi esseri, probabilmente, erano in effetti vicini all'origine dei molluschi. Altri studi, compiuti da Nick Butterfield, pongono invece \"Wiwaxia\" effettivamente vicina all'origine degli anellidi, come ipotizzato da Walcott.\nStile di vita.\nProbabilmente la wiwaxia si spostava sul fondale marino trascinandosi lentamente; alcuni fossili mostrano piccoli brachiopodi attaccati alle scleriti, il che dimostrerebbe che la wiwaxia non viveva infossata nel terreno (un ambiente nel quale i brachiopodi sarebbero morti). La wiwaxia era un erbivoro, o forse un onnivoro, che si nutriva di pezzi di cibo raccolti sul fondo e triturati attraverso la radula.\nLe lunghe spine e le dure scleriti dovevano difenderla dai predatori: sono stati rinvenuti alcuni esemplari con le spine danneggiate, come se fossero state sottoposte a un attacco da parte di animali pi\u00f9 grandi. Altri fossili interessanti sono piccoli e privi di spine, probabilmente appartenenti ad esemplari giovani. Infine, un fossile mostra due esemplari sovrapposti l'uno all'altro; uno dei due \u00e8 pi\u00f9 piccolo e stretto, mentre l'altro sembra quasi stare uscendo dal compagno. \u00c8 possibile, quindi, che questo ritrovamento rappresenti una muta di un singolo animale."}
{"id": "1930700", "revid": "767487", "url": "https://it.wikipedia.org/wiki?curid=1930700", "title": "Live!!", "text": "Live!! (O Double Live) \u00e8 un album dal vivo di Yngwie J. Malmsteen registrato in Brasile nel maggio 1998.\nTracce.\nNel disco sono presenti le cover di \"Gates of Babylon\" dei Rainbow, \"Pictures of Home\" dei Deep Purple oltre che di \"Red House\" di Jimi Hendrix, che \u00e8 cantata dallo stesso Malmsteen."}
{"id": "1930706", "revid": "287204", "url": "https://it.wikipedia.org/wiki?curid=1930706", "title": "Kishtwar", "text": "Kishtwar \u00e8 una citt\u00e0 dell'India di 15.806 abitanti, capoluogo del distretto di Kishtwar, nel territorio del Jammu e Kashmir. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 33\u00b0 19' 0 N e 75\u00b0 46' 0 E e ha un'altitudine di 1.638 .\nSociet\u00e0.\nEvoluzione demografica.\nAl censimento del 2001 la popolazione di Kishtwar assommava a 15.806 persone, delle quali 9.604 maschi e 6.202 femmine. I bambini di et\u00e0 inferiore o uguale ai sei anni assommavano a 1.758, dei quali 966 maschi e 792 femmine. Infine, coloro che erano in grado di saper almeno leggere e scrivere erano 11.747, dei quali 7.882 maschi e 3.865 femmine."}
{"id": "1930709", "revid": "287204", "url": "https://it.wikipedia.org/wiki?curid=1930709", "title": "Kulgam", "text": "Kulgam \u00e8 una citt\u00e0 dell'India di 13.523 abitanti, capoluogo del distretto di Kulgam, nel territorio del Jammu e Kashmir. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 33\u00b0 38' 60 N e 75\u00b0 1' 0 E e ha un'altitudine di 1.738 .\nSociet\u00e0.\nEvoluzione demografica.\nAl censimento del 2001 la popolazione di Kulgam assommava a 13.523 persone, delle quali 7.517 maschi e 6.006 femmine. I bambini di et\u00e0 inferiore o uguale ai sei anni assommavano a 1.450, dei quali 724 maschi e 726 femmine. Infine, coloro che erano in grado di saper almeno leggere e scrivere erano 7.005, dei quali 4.746 maschi e 2.259 femmine."}
{"id": "1930710", "revid": "1543377", "url": "https://it.wikipedia.org/wiki?curid=1930710", "title": "Club Atl\u00e9tico Newell's Old Boys 2007-2008", "text": "Questa pagina raccoglie i dati riguardanti il Club Atl\u00e9tico Newell's Old Boys nelle competizioni ufficiali della stagione 2008-2009."}
{"id": "1930711", "revid": "726373", "url": "https://it.wikipedia.org/wiki?curid=1930711", "title": "Medici miei", "text": "Medici miei \u00e8 una sitcom italiana prodotta da Mediaset nel 2008 e trasmessa da Italia 1.\nIl regista \u00e8 Massimo Martelli, il soggetto \u00e8 di Maurizio Sangalli e Leo Zani.\nTrama.\nLa sitcom \u00e8 una versione scherzosa e comica di altre famose serie televisive come \"Dr. House\", \"Grey's Anatomy\", \"E.R. - Medici in prima linea\", \"Scrubs\" e altri ancora.\nProgrammazione.\nLa serie \u00e8 stata trasmessa dal 2 settembre su Italia 1 in prima serata. Sono andate in onda tre puntate serali con tre episodi per sera; dati i bassi ascolti, la serie \u00e8 stata sospesa; successivamente \u00e8 andata in onda su Italia 2.\nDVD.\nPoco dopo la messa in onda della serie tv, sono usciti i dvd in edicola anche con i due episodi mai trasmessi da Italia Uno."}
{"id": "1930712", "revid": "1573940", "url": "https://it.wikipedia.org/wiki?curid=1930712", "title": "Elnur M\u0259mm\u0259dli", "text": "Vinse gli europei a Tampere nel 2006 e successivamente ottenne il secondo posto ai campionati mondiali nel 2007 Elnur Mammadli alle Olimpiadi del 2008 a Pechino sconfisse il favorito, il coreano Wang Ki-Chun, con un ippon diventando cos\u00ec il primo judoka azero campione olimpico."}
{"id": "1930713", "revid": "404449", "url": "https://it.wikipedia.org/wiki?curid=1930713", "title": "Bernardo Tolomei (senatore)", "text": "Fu senatore del Regno d'Italia nella XVI legislatura, gonfaloniere e sindaco di Siena."}
{"id": "1930714", "revid": "22356", "url": "https://it.wikipedia.org/wiki?curid=1930714", "title": "Wiwaxia", "text": ""}
{"id": "1930716", "revid": "287204", "url": "https://it.wikipedia.org/wiki?curid=1930716", "title": "Shopian", "text": "Shopian (o Shupiyan) \u00e8 una citt\u00e0 dell'India di 12.396 abitanti, capoluogo del distretto di Shopian, nel territorio del Jammu e Kashmir. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 33\u00b0 43' 0 N e 74\u00b0 49' 60 E e ha un'altitudine di 2.056 .\nSociet\u00e0.\nEvoluzione demografica.\nAl censimento del 2001 la popolazione di Shopian assommava a 12.396 persone, delle quali 6.366 maschi e 6.030 femmine. I bambini di et\u00e0 inferiore o uguale ai sei anni assommavano a 1.355, dei quali 672 maschi e 683 femmine. Infine, coloro che erano in grado di saper almeno leggere e scrivere erano 7.306, dei quali 4.248 maschi e 3.058 femmine."}
{"id": "1930718", "revid": "1776051", "url": "https://it.wikipedia.org/wiki?curid=1930718", "title": "Giovanni Battista Gigliucci", "text": "Fu senatore del Regno d'Italia nella XVI legislatura.\nSpos\u00f2 il soprano di origini inglesi Clara Novello, dalla quale ebbe cinque figli: Giovanni, Porzia, Mario, Bona e Valeria."}
{"id": "1930722", "revid": "287204", "url": "https://it.wikipedia.org/wiki?curid=1930722", "title": "Football Club \u00c9toile-Sporting La Chaux-de-Fonds", "text": "Il Football Club \u00c9toile-Sporting La Chaux-de-Fonds \u00e8 una societ\u00e0 calcistica svizzera con sede nella citt\u00e0 di La Chaux-de-Fonds. La sua fondazione risale al 1\u00ba luglio 1898.\nAttualmente milita nella Seconda Lega."}
{"id": "1930723", "revid": "767487", "url": "https://it.wikipedia.org/wiki?curid=1930723", "title": "Me and You and Everyone We Know", "text": "Me and You and Everyone We Know \u00e8 un film del 2005 diretto da Miranda July, al suo esordio alla regia.\nIl film ha vinto il Cam\u00e9ra d'or al Festival di Cannes 2005.\nTrama.\nChristine \u00e8 un'artista visiva, che si guadagna da vivere facendo la tassista per anziani e vive da sola in attesa che le sue opere vengano apprezzate. Per caso incontra Richard, commesso in un negozio di scarpe reduce dalla recente separazione con la moglie e con due figli a carico, Peter e Robby. Fra i due scatta un colpo di fulmine, ma mentre Christine \u00e8 pronta ad abbandonarsi al sentimento, Richard, ancora scottato dalla rottura con la moglie, \u00e8 pi\u00f9 prudente.\nIntorno a questa storia d'amore che stenta a decollare si muovono una serie di personaggi in qualche modo legati ai due protagonisti: i due figli di Richard che passano il tempo a chattare su internet e non riescono a comunicare col padre, Rebecca e Heather, due adolescenti alla scoperta della loro sessualit\u00e0, la piccola Sylvie che mette da parte il corredo per quando sar\u00e0 sposata."}
{"id": "1930727", "revid": "486946", "url": "https://it.wikipedia.org/wiki?curid=1930727", "title": "Marie Sonnbichler", "text": ""}
{"id": "1930729", "revid": "287204", "url": "https://it.wikipedia.org/wiki?curid=1930729", "title": "Samba (India)", "text": "Samba \u00e8 una citt\u00e0 dell'India di 19.961 abitanti, capoluogo del distretto di Samba, nel territorio del Jammu e Kashmir. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 32\u00b0 34' 0 N e 75\u00b0 7' 0 E e ha un'altitudine di 383 .\nSociet\u00e0.\nEvoluzione demografica.\nAl censimento del 2001 la popolazione di Samba assommava a 19.961 persone, delle quali 13.020 maschi e 6.941 femmine. I bambini di et\u00e0 inferiore o uguale ai sei anni assommavano a 1.954, dei quali 1.090 maschi e 864 femmine. Infine, coloro che erano in grado di saper almeno leggere e scrivere erano 15.628, dei quali 10.887 maschi e 4.741 femmine."}
{"id": "1930730", "revid": "1728", "url": "https://it.wikipedia.org/wiki?curid=1930730", "title": "Calcedonio Inghilleri", "text": "Biografia.\nFu senatore del Regno d'Italia nella XVI legislatura.\nNel 1856 relatore alla Consulta di Stato di Palermo, percorse poi la carriera della magistratura del Regno d'Italia.\nSedette alla Camera per il collegio di Monreale dalla XII alla XIV legislatura, ossia dal 1874 al 1882.\nNel 1885 fu direttore generale del ministero di grazia, giustizia e dei culti.\nConsigliere di Stato dal 1887 e senatore del Regno dal 1889, rester\u00e0 in servizio al Consiglio di Stato fino al 1911, anno del suo collocamento a riposo con la carica di presidente onorario.\n\u00c8 sepolto nel Cimitero dei Cappuccini di Palermo."}
{"id": "1930732", "revid": "1272592", "url": "https://it.wikipedia.org/wiki?curid=1930732", "title": "Angelo Minich", "text": "Fu senatore del Regno d'Italia nella XVI legislatura.\nBiografia.\nNel 1840 si laure\u00f2 in medicina dopo aver svolto i suoi studi presso le universit\u00e0 di Padova e Pavia. Continu\u00f2 i suoi studi concentrandosi sull'anatomia patologica in Austria, Germania, Belgio, Inghilterra.\nTornato in Italia ottenne il lavoro di medico chirurgo all'ospedale civile di Venezia, successivamente pass\u00f2 all'incarico di chirurgo delle carceri. Nel 1847 si dedic\u00f2 all'insegnamento di chirurgia teorica all'Universit\u00e0 di Padova. \nNel 1848, con decreto del 13 giugno, il governo Manin gli diede l'incarico di protomedico militare e direttore dell'ospedale militare di Santa Chiara.\nNel 1850 ottenne l'incarico di primario in chirurgia, ruolo che mantenne fino al 1884.\nAlla carriera da medico si affianca quella da politico, infatti fu assessore comunale, consigliere provinciale e nel 1889 senatore. \nAlla sua morte lascio la sua eredit\u00e0 all'Istituto veneto di scienze, lettere ed arti."}
{"id": "1930733", "revid": "287204", "url": "https://it.wikipedia.org/wiki?curid=1930733", "title": "Reasi", "text": "Reasi (o Riasi) \u00e8 una citt\u00e0 dell'India di 6.981 abitanti, capoluogo del distretto di Reasi, nel territorio del Jammu e Kashmir. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 33\u00b0 4' 60 N e 74\u00b0 49' 60 E e ha un'altitudine di 465 .\nSociet\u00e0.\nEvoluzione demografica.\nAl censimento del 2001 la popolazione di Reasi assommava a 6.981 persone, delle quali 3.743 maschi e 3.238 femmine. I bambini di et\u00e0 inferiore o uguale ai sei anni assommavano a 876, dei quali 498 maschi e 378 femmine. Infine, coloro che erano in grado di saper almeno leggere e scrivere erano 5.204, dei quali 2.923 maschi e 2.281 femmine."}
{"id": "1930735", "revid": "1305772", "url": "https://it.wikipedia.org/wiki?curid=1930735", "title": "My Apocalypse", "text": "My Apocalypse \u00e8 un singolo del gruppo musicale statunitense Metallica, pubblicato il 26 agosto 2008 come secondo estratto dal nono album in studio \"Death Magnetic\".\nDescrizione.\nSi tratta della pi\u00f9 breve dell'album nonch\u00e9 una tra le pi\u00f9 veloci ed aggressive del gruppo. \"My Apocalypse\" inoltre ricorda lo stile \"old-school\" dei Metallica degli anni ottanta, anche per via del notevole assolo di Kirk Hammett.\nA partire dall'estate del 2009, il brano viene eseguito dal vivo con un'introduzione estesa. Al riguardo, il batterista Lars Ulrich ha commentato: \nIl brano ha vinto inoltre un Grammy Award alla miglior interpretazione metal ai Grammy Awards 2008.\nPubblicazione.\nIl brano \u00e8 stato reso disponibile il 26 agosto 2008 in streaming attraverso il sito ufficiale del gruppo e scaricabile solo per i membri iscritti al fan club del gruppo attraverso il microsito di \"Death Magnetic\", Mission: Metallica. Successivamente il singolo \u00e8 stato reso disponibile per il download digitale sull'iTunes Store."}
{"id": "1930736", "revid": "287204", "url": "https://it.wikipedia.org/wiki?curid=1930736", "title": "Ramban", "text": "Ramban \u00e8 una citt\u00e0 dell'India di 5.443 abitanti, capoluogo del distretto di Ramban, nel territorio del Jammu e Kashmir. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 33\u00b0 15' 0 N e 75\u00b0 15' 0 E e ha un'altitudine di 1.155 .\nSociet\u00e0.\nEvoluzione demografica.\nAl censimento del 2001 la popolazione di Ramban assommava a 5.443 persone, delle quali 3.691 maschi e 1.752 femmine. I bambini di et\u00e0 inferiore o uguale ai sei anni assommavano a 549, dei quali 296 maschi e 253 femmine. Infine, coloro che erano in grado di saper almeno leggere e scrivere erano 4.218, dei quali 3.186 maschi e 1.032 femmine."}
{"id": "1930739", "revid": "27723", "url": "https://it.wikipedia.org/wiki?curid=1930739", "title": "Internacia Semajno", "text": ""}
{"id": "1930740", "revid": "27723", "url": "https://it.wikipedia.org/wiki?curid=1930740", "title": "Internacia semajno", "text": ""}
{"id": "1930741", "revid": "27723", "url": "https://it.wikipedia.org/wiki?curid=1930741", "title": "Internacia seminario", "text": ""}
{"id": "1930744", "revid": "3732", "url": "https://it.wikipedia.org/wiki?curid=1930744", "title": "Carlo Piancastelli", "text": "Biografia.\nNasce in una facoltosa famiglia fusignanese che, originaria di Casola Valsenio, da cui era scesa in pianura alla met\u00e0 del Settecento, aveva costituito nel corso di un secolo una vasta propriet\u00e0 terriera: circa 1.000 ettari di terreno fertile. Nel 1876, alla morte del padre Giuseppe, la madre, Francesca Golfari, lo invia al Collegio San Carlo di Modena, dove consegue il diploma liceale.\nNel 1888 si laurea in Giurisprudenza all'Universit\u00e0 di Roma e si iscrive nuovamente all'universit\u00e0 per conseguire una seconda laurea in Lettere ma, nel 1890, deve interrompere gli studi per dedicarsi all'amministrazione dei terreni ereditati a seguito della morte dello zio. \u00c8 per\u00f2 durante gli anni universitari che in Carlo Piancastelli nasce la passione per la numismatica, che lo porter\u00e0, nell'arco della propria vita, a costituire una delle pi\u00f9 prestigiose raccolte in campo internazionale. Questo interesse, con il tempo, tender\u00e0 progressivamente ad ampliarsi, fino ad allargarsi anche alla raccolta di libri, documenti, autografi, disegni, manoscritti e stampe. \nTra il 1889 e il 1894 fu edificato Palazzo Piancastelli, su progetto dell'architetto romano Enrico Gui. Fu un edificio multifunzionale: ai piani pi\u00f9 bassi vi erano ospitati gli amministrativi dell'azienda; al primo piano abit\u00f2 Carlo Piancastelli con la famiglia mentre nel secondo piano sistem\u00f2 la biblioteca e le sue ampie collezioni. \nCarlo Piancastelli \u00e8 considerato il fondatore della bibliografia riguardante le tradizioni popolari della Romagna.\nFamoso il suo commento al noto indovinello romagnolo:\nAlla fine della propria vita, dedicata interamente al collezionismo d'arte e alla ricerca bibliografica, Piancastelli aveva accumulato 55.000 volumi e centinaia di migliaia di documenti vari. \nPer evitare che il suo patrimonio venisse disperso, decise di lasciare tutto ad una biblioteca pubblica. La scelta cadde inizialmente sulla Biblioteca Classense di Ravenna, ma a causa dei forti contrasti intervenuti con i gerarchi ravennati, nel 1930 Piancastelli decise di donare la collezione alla biblioteca comunale di Forl\u00ec. Ancora oggi il fondo \u00e8 conservato presso la biblioteca comunale forlivese con il nome di Archivio Piancastelli.\nIl giorno di Natale del 1937 Piancastelli ritorn\u00f2 per l'ultima volta a vedere la sua Fusignano. Mor\u00ec il 19 febbraio 1938 nella sua residenza romana, in piazza Adriana."}
{"id": "1930745", "revid": "27723", "url": "https://it.wikipedia.org/wiki?curid=1930745", "title": "AgoSemajno", "text": ""}
{"id": "1930746", "revid": "124123", "url": "https://it.wikipedia.org/wiki?curid=1930746", "title": "Jean Lucienbonnet", "text": "Iscrittosi al Gran Premio di Monaco 1959 con la sua Cooper T45 non riusc\u00ec a qualificarsi per la gara.\nCorse negli anni seguenti nel Gran Turismo e nella Formula Junior, fino all'incidente che gli cost\u00f2 la vita nel 1962 sul Circuito di Enna."}
{"id": "1930748", "revid": "27723", "url": "https://it.wikipedia.org/wiki?curid=1930748", "title": "Ago Semajno", "text": ""}
{"id": "1930749", "revid": "716642", "url": "https://it.wikipedia.org/wiki?curid=1930749", "title": "Timo Gebhart", "text": "Caratteristiche tecniche.\nViene schierato come centrocampista offensivo.\nIl suo ruolo naturale \u00e8 quello di trequartista centrale, ma viene utilizzato spesso anche come ala destra.\nCarriera.\nClub.\nGebhart ha iniziato a giocare nella sua citt\u00e0, prima di passare, nel 2004, al Monaco 1860. Dopo qualche anno nelle formazioni giovanili, \u00e8 arrivato in prima squadra nel 2007. \u00c8 stato utilizzato, nella sua prima stagione, in 23 partite, ma non \u00e8 riuscito a trovare la via del gol. Nel gennaio del 2009 \u00e8 approdato allo Stoccarda.\nIl 3 maggio 2012 il suo cartellino viene acquistato dal Norimberga, club dove militer\u00e0 dal 1\u00ba luglio dello stesso anno.\nNazionale.\nHa partecipato, con la , ai campionati europei di categoria. \u00c8 stato tra i protagonisti della sua squadra per tutto il torneo, compresa la finale contro l', quando ha segnato il gol del definitivo 3 a 1 per la sua squadra, consegnando il titolo europeo ai tedeschi."}
{"id": "1930750", "revid": "124906938", "url": "https://it.wikipedia.org/wiki?curid=1930750", "title": "Naraoia", "text": "Naraoia \u00e8 un artropode marino estinto, appartenente ai trilobiti. \nPeculiare, tra i trilobiti, \u00e8 la totale mancanza di un thorax articolato, dato che tutti i segmenti non cefalici sono saldati, a formare un lungo pygidium. \nI suoi resti sono stati rinvenuti in un periodo compreso tra il Cambriano inferiore e medio (tra 520 e 505 milioni di anni fa) nei ben noti giacimenti di Maotianshan (Cina) e Burgess Shales (Canada).\nDescrizione.\nRispetto ai normali trilobiti, \"Naraoia\" era del tutto sprovvista di segmenti toracici. Al contrario, la porzione cefalica (\"cephalon\") e caudale (\"pygidium\") del corpo erano notevolmente espanse. L'esoscheletro di questa forma, quindi, era composto esclusivamente da due piastre ovali, piane e lisce, ciascuna caratterizzata da un rigonfiamento assiale che ricorda la glabella e il lobo assiale dei trilobiti. In realt\u00e0 la cuticola esterna non mineralizzata (a differenza di quella dei tipici trilobiti), faceva di \"Naraoia\" un animale a corpo molle. Gli arti , che nell'animale in vita erano nascosti sotto il corpo, erano invece quelli tipici di un trilobite, con una organizzazione a due rami: un ramo locomotorio (l'arto vero e proprio, composto di vari segmenti articolati) e un ramo branchifero (che sosteneva strutture branchiali filamentose, al di sopra del ramo locomotorio). Anche la piastra cefalica era molto simile a quella dei trilobiti, con la presenza sul lato ventrale di un paio di antenne e tre piccole paia di appendici dietro la bocca (appendici cefaliche). L'assenza completa di strutture oculari in posizione dorsale \u00e8 invece un tratto di differenziazione marcata rispetto ai trilobiti tipici, in cui gli occhi, sempre dorsali, sono presenti fin dalle forme pi\u00f9 arcaiche e possono risultare regrediti o assenti solo secondariamente, per adattamenti peculiari.\nScoperta e specie.\nI primi resti di \"Naraoia\" furono scoperti nel giacimento di Burgess Shales, in Canada. La prima descrizione degli esemplari appartenenti alla specie \"Naraoia compacta\" avvenne negli anni '10, ad opera di Charles Doolittle Walcott, il quale per\u00f2 la interpret\u00f2 come un crostaceo branchiopode perch\u00e9 non riusc\u00ec a scoprire l'anatomia interna dell'animale, tipica dei trilobiti. La ridescrizione, compiuta da Harry Whittington nel 1977, port\u00f2 a comprendere come la naraoia fosse un organismo affine ai trilobiti, per quanto peculiare e a corpo molle. Nel 1985 una pubblicazione cinese rifer\u00ec della scoperta di esemplari di \"Naraoia\" in un sito appena scoperto (\"N. spinosa\"); questo sito, Maotianshan, divenne poi famoso come uno dei pi\u00f9 prolifici al mondo. Nello stesso giacimento \u00e8 stata scoperta una forma simile, \"Misszhouia longicaudata\". Le differenze rispetto ai veri trilobiti, comunque importanti, fanno s\u00ec che questa forma (e altre affini) siano trattate con molta cautela a livello tassonomico dalla maggior parte dei ricercatori: la discussione verte soprattutto sull'opportunit\u00e0 di considerarla come un trilobite non tipico o come facente parte di un gruppo affine ai trilobiti (secondo laterminologia anglosassone: \"sister group\"); Fortey (1997), nel Treatise on Invertebrate Paleontology, suggerisce l'inclusione di questa e delle altre forme simili tra i trilobiti ma non ne ammette lo status di ordine, trattandoli come trilobiti di ordine e posizione sistematica incerti."}
{"id": "1930765", "revid": "767487", "url": "https://it.wikipedia.org/wiki?curid=1930765", "title": "Skinheads (film)", "text": "Skinheads (\"Romper Stomper\") \u00e8 un film del 1992 scritto e diretto da Geoffrey Wright con protagonisti Russell Crowe, Daniel Pollock e Jacqueline McKenzie.\nLa storia si incentra sul triste fenomeno del razzismo in Australia e di come la classe operaia bianca trovi sfogo al suo disagio nell'intolleranza. Il film, che provoc\u00f2 una notevole reazione dei mass media australiani, ottenne nove nomination all'edizione 1992 degli Australian Film Institute Awards, vincendo nelle categorie \"Miglior sonoro\", \"Miglior attore protagonista\" (Crowe) e \"Miglior colonna sonora\".\nL'attore Daniel Pollock (Davey) si \u00e8 suicidato lanciandosi da un treno in corsa poco prima del debutto cinematografico della pellicola. Tra i motivi del folle gesto, mai del tutto chiariti, sono stati messi in luce la sua dipendenza dall'eroina e il trauma causato dalla rottura con Jacqueline McKenzie, co-protagonista nel film. Per conservare il ricordo dell'amico, Crowe ha scritto e cantato la canzone \"The Night That Davey Hit the Train\".\nTrama.\nNel quartiere di Footscray, a Melbourne, agisce un gruppo di skinheads capitanato dallo spavaldo e carismatico Hando e dal suo migliore amico Davey. La vita dell'intera comitiva subisce tuttavia un brusco cambiamento dell'incontro in un pub tra Hando e Gabrielle, una ragazza appena scappata dal suo instabile ex.\nAlcuni giorni dopo, alcuni Skin88 di Canberra si uniscono alla banda. Dopo aver organizzato una festa, i giovani scoprono che il bar del loro quartiere, per anni in gestione ad una famiglia australiana e loro abituale luogo di ritrovo, \u00e8 stato venduto a dei vietnamiti: armati quindi di spranghe, catene e armi bianche varie , la banda effettua un raid ferendo gravemente due figli dell'imprenditore immigrato. Sul finire della missione punitiva, tuttavia, il terzo fratello chiama alcuni suoi amici e, poco tempo dopo, sono gli asiatici che, armati di mazze e , costringono gli uomini di Hando alla fuga. Scampati al peggio, gli skinheads si rifugiano nel loro covo, ma vengono presto raggiunti dai giovani vietnamiti, che danno fuoco al posto e alcuni ragazzi del gruppo. L'indomani i neonazisti e iniziano a pianificare un contrattacco decisivo.\nHando, nel frattempo, ha iniziato una relazione con Gabrielle, ma quando questa viene colpita da un attacco di epilessia il giovane tronca la loro storia, mentre Davey comincia a mostrare un interesse sempre crescente per la ragazza. Il gruppo, amareggiato dai fatti accaduti e desideroso di vendicarsi, viene aizzato da Gabrielle a rubare nella villa di Martin, un ricco uomo di sua conoscenza, cos\u00ec da procurarsi i soldi per acquistare delle armi da fuoco. La notte seguente la villa viene quindi messa a soqquadro e la ragazza rivela che l'uomo \u00e8 suo padre, giustificando l'azione vandalica come una vendetta per gli anni di violenza da lui sub\u00ecta.\nIl piano comunque fallisce, poich\u00e9 l'uomo riesce a liberarsi dalla prigionia in cui il gruppo l'aveva costretto e ad armarsi di una pistola, costringendoli ad una fuga rocambolesca e per di pi\u00f9 senza alcuna refurtiva. Tornati al magazzino Hando e Gabrielle litigano furiosamente e; Davey le d\u00e0 il suo indirizzo di casa e lascia anche lui il gruppo. Gabrielle, una volta sola, fa una soffiata alla polizia, svelando il covo della banda , per poi recarsi da Davey, facendoci l'amore e rivelandogli di amarlo venendo ricambiata.\nAl magazzino la polizia arresta tutti i neonazisti, uccidendo anche il giovanissimo Bubs; Hando, che , non pu\u00f2 fare a meno di piangere l'amico e scappare in preda al panico. Il mattino successivo si presenta a casa di Davey, che scopre a letto con Gabrielle:, ma i due forniscono un alibi che Hando non riesce a contrastare. I tre, quindi, decidono di partire alla volta di Adelaide.\nI tre rapinano il posto prefissato e Hando uccide senza alcun motivo apparente il cassiere, prendendo tutto il denaro in cassa.\nGuidando per tutta la notte, i tre decidono poi di sostare presso una spiaggia, dove Hando discute con l'amico la possibilit\u00e0 di abbandonare Gabrielle e di fuggire dall'Australia. La ragazza origlia la conversazione e, furibonda, d\u00e0 fuoco all'auto di Hando, urlando in preda all'ira di aver chiamato lei la polizia.\nLo Skin88, furioso anch'egli, inizia a strangolare la ragazza, ma a questo punto interviene Davey, che per difenderla accoltella l'amico con un pugnale nazista che aveva acquistato con un contributo proprio di Hando. Questi muore subito dopo dissanguato, mentre Davey si china su Gabrielle consolandola e un gruppo di turisti giapponesi assiste alla scena.\nRealizzazione.\nDopo una parte della propria carriera passata come critico cinematografico, Geoffrey Wright realizza delle interviste a dei ragazzi che sono stati appartenenti a delle gang di teppisti skin88 e dalle loro esperienze stende la sceneggiatura di \"Romper Stomper\".\nCome protagonista viene scritturato l'esordiente Russell Crowe e le riprese durano qualche mese.\nAlla sua uscita, \"Skinheads\" suscita scandalo per l'esplicita violenza e le scene di sesso piuttosto spinte, ma ottiene anche buone critiche che consacrano Wright come uno dei migliori registi australiani della sua generazione.\nIl film, inoltre, trae ispirazione ed \u00e8 stato paragonato al leggendario capolavoro di Stanley Kubrick \"Arancia meccanica\"."}
{"id": "1930767", "revid": "599013", "url": "https://it.wikipedia.org/wiki?curid=1930767", "title": "Lars Bender", "text": "Biografia.\nHa un fratello gemello, Sven Bender, con cui ha giocato nel Bayer Leverkusen.\nCaratteristiche tecniche.\n\u00c8 un centrocampista bravo in fase difensiva, dotato di buona tecnica. Pu\u00f2 giocare anche da terzino destro.\nCarriera.\nClub.\nDopo aver trascorso le giovanili nell'Unterhaching, nel 2006 viene prelevato dal Monaco 1860 che lo inserisce in prima squadra giovanissimo, a 17 anni. La sua prima apparizione professionistica arriva il 27 novembre 2006, in occasione del match di Seconda divisione tedesca contro il Coblenza. Il 3 ottobre 2008, nella partita contro il Francoforte, diventa il pi\u00f9 giovane capitano della storia della squadra, indossando la fascia a 19 anni.\nNel 2009 firma per il Bayer Leverkusen, andando a segno per la prima volta con la nuova maglia il 29 ottobre 2010 contro l'Eintracht Francoforte. Nella stagione 2010-2011, nonostante l'arrivo di Michael Ballack, trova comunque notevole spazio nella squadra, diventandone presto una pedina fondamentale.\nIl 21 dicembre 2020, Lars Bender e suo fratello Sven annunciano il loro ritiro dal calcio giocato. Il 22 maggio 2021 entrambi giocano la loro ultima partita con il Bayer Leverkusen nell'ultima giornata di Bundesliga contro il Borussia Dortmund. All'89' minuto della partita, Lars Bender segna un calcio di rigore che il portiere del Dortmund, Roman B\u00fcrki, non cerca di parare volutamente, per far s\u00ed che il tedesco concluda con un gol la sua carriera.\nNazionale.\nHa partecipato, con la nazionale tedesca Under-19, ai campionati europei di categoria. \u00c8 stato tra i protagonisti della sua squadra per tutto il torneo, vinto in finale contro l'. Esordisce con la nazionale maggiore il 4 settembre 2011, sostituendo il compagno di squadra Simon Rolfes nella partita contro la Nazionale Polacca.\nNel giugno del 2012 viene inserito dal CT Joachim L\u00f6w nella lista dei 23 giocatori che partecipno in Polonia e Ucraina a Euro 2012. Nella terza giornata del girone eliminatorio segna il gol del decisivo 1-2 ai danni della Danimarca, vittoria che garantisce ai tedeschi la qualificazione per i quarti di finale a punteggio pieno. Il 29 maggio 2013 mette a segno la sua prima doppietta con la maglia della nazionale tedesca nella vittoria per 4-2 in amichevole contro Ecuador.\nNell'estate 2016 prende parte alle Olimpiadi di Rio, manifestazione in cui la squadra tedesca si aggiudica la medaglia d'argento nel torneo olimpico di calcio.\nStatistiche.\nPresenze e reti nei club.\n\"Statistiche aggiornate al 30 giugno 2021.\"\nCronologia presenze e reti in Nazionale.\n "}
{"id": "1930782", "revid": "122413970", "url": "https://it.wikipedia.org/wiki?curid=1930782", "title": "Fran\u00e7ois II de Tournon", "text": "Fino al 1561 fu tra i maggiori artefici della politica estera francese.\nEra figlio di Jacques II, Signore di Tournon (o Turnone) e ciambellano di Carlo VIII di Francia, e di Jeanne de Polignac.\nEra di nobile, antica e potente famiglia (imparentata fra l'altro con la famiglia reale francese): il pi\u00f9 antico personaggio della casata risulta essere Pons de Tournon, vescovo di Puy nel 1102.\nBiografia.\nGli inizi.\nAll'et\u00e0 di 12 anni Fran\u00e7ois fu destinato dai familiari ad intraprendere la carriera ecclesiastica; entrato nell'ordine degli Agostiniani, fu nominato arcivescovo d'Embrun a soli 28 anni (30 luglio 1518).\nNel 1519 ricevette la carica di abate commendatario dell'Abbazia di Chaise-Dieu, carica che mantenne fino al 1562.\nCon Francesco I.\nIncontr\u00f2 il re Francesco I di Francia per la prima volta a Lione; nel 1525 fece parte dei consiglieri della Reggente e tratt\u00f2 la liberazione del Valois, allora prigioniero in Spagna dopo la sconfitta subita nella battaglia di Pavia (durante la quale perse la vita anche il fratello di Fran\u00e7ois, Just, Conte de Tournon). Dopo lunghi negoziati, il giovane arcivescovo sottoscrisse il Trattato di Madrid (14 gennaio 1526) per il quale Francesco I venne liberato dietro pagamento di un ingente riscatto e con condizioni umilianti (avrebbe dovuto cessare ogni rivendicazione sulle regioni dell'Artois, delle Fiandre e del Regno di Napoli, oltre a rinunciare alla Borgogna e al Ducato di Milano e lasciare i due figli in Spagna come ostaggi).\nFran\u00e7ois de Tournon ebbe poi una parte importante nei negoziati che precedettero il Trattato di Cambrai (1529) per mettere fine alla seconda guerra contro l'Impero; in forza di questo, l'arcivescovo fu rimandato in Spagna per domandare la mano di Eleonora d'Asburgo in nome del re di Francia. Dopo averla condotta in Guienna, nel 1530, ne celebr\u00f2 il matrimonio con Francesco I. Per i suoi servigi ottenne l'arcivescovado di Bourges, la badia di Saint-Germain-des-Pr\u00e9s e il cappello cardinalizio (9 marzo 1530). Ricevette il titolo di Cardinale presbitero dei Santi Pietro e Marcellino.\nCardinale.\nFu quindi mandato in Inghilterra dal papa per cercare di evitare lo Scisma di Enrico VIII; non riusc\u00ec a dissuaderlo, ma in compenso ricevette numerosi benefici dal Re di Francia. Essendosi riaccesa la guerra contro l'Impero, ricevette il titolo di luogotenente generale; a conclusione di questa firm\u00f2 la Tregua di Nizza, che in pratica lasci\u00f2 Torino in mani francesi. Poco dopo divenne l'unico arbitro delle sorti dello Stato (il Connestabile di Montmorency era caduto in disgrazia), tanto da meritarsi secoli dopo il titolo di \"Richelieu di Francesco I\" (facendo a tutti gli effetti le funzioni del Primo Ministro, pur non avendone mai ricevuto il titolo). Condusse lo Stato francese facendo del suo potere un uso degno di nota, ma anche riprovevole.\nNel 1538 divenne arcivescovo di Auch. Alla morte di Francesco I, i Guisa, che temevano la sua influenza, lo spedirono in Italia, dove rimase per otto anni. Qui continu\u00f2 le sue prediche cattoliche: esalt\u00f2 il nuovo papa Giulio III (con il quale negozi\u00f2 anche un nuovo trattato) e sollev\u00f2 contro Carlo V parecchi stati italiani. Papa Giulio III lo ricompens\u00f2 con l'arcivescovado di Lione e il titolo di cardinale vescovo di Sabina (gli fu dedicata una medaglia dai veneziani per l'occasione). Nel 1555 Fran\u00e7ois, appena tornato in Francia, si ritir\u00f2 nella sua diocesi, suscitando contro di s\u00e9 le ire degli Ugonotti, che non avevano mai digerito le sue ferme e radicali posizioni in favore del cattolicesimo.\nFu di nuovo inviato a Roma con lo scopo di mantenere papa Paolo IV nell'alleanza francese contro Carlo V: dopo aver cercato invano di mantenere la pace, rimase in Italia per conto della Francia. Nel 1559 riusc\u00ec quasi a farsi eleggere papa (al trono di San Pietro ascese invece Pio IV, che nonostante tutto lo nomin\u00f2 d'cardinale vescovo di Ostia e di Velletri e decano del Sacro Collegio. Dopo la morte di Enrico II (rimasto ucciso durante un torneo), ritorn\u00f2 nuovamente in Francia: fu lui ad ammettere l'ordine dei Gesuiti nel paese.\nNel 1561, ormai settantunenne, presiedette il Colloquio di Poissy, ribadendo fortemente le proprie posizioni cattoliche. L'anno dopo, il 22 aprile, mor\u00ec a Saint-Germain-en-Laye, dopo aver servito fedelmente quattro regnanti e aver avuto temporaneamente il controllo dell'intera nazione francese.\nMecenatismo.\nFran\u00e7ois de Tournon aument\u00f2 la biblioteca reale, protesse i letterati pi\u00f9 illustri (quali per esempio Denis Lambin, Marc-Antoine Muret e Vincenzo Lauro), accumul\u00f2 quattro milioni nell'erario reale, fu mandato come ambasciatore in Italia (si rec\u00f2 anche a Venezia, dove Giovanni Tatti gli dedic\u00f2 la ristampa di un'opera del Contarini sulla Repubblica omonima, e lo stesso fecero i matematici dell'Accademia veneta delle Fama; a Fran\u00e7ois \u00e8 dedicata anche un'ode di Bernardo Tasso) Austria e Inghilterra. Fond\u00f2 anche il Collegio di Tournon (uno dei pi\u00f9 antichi collegi europei, dove studi\u00f2 fra gli altri Honor\u00e9 d'Urf\u00e9), e divenne uno dei pi\u00f9 ricchi nobili di Francia.\nAvendo soggiornato a Casteldurante nel periodo 1556-1557, si adoper\u00f2 affinch\u00e9 il durantino Cipriano Piccolpasso scrivesse un trattato sull'arte della maiolica, per la quale tale citt\u00e0 era all'epoca particolarmente apprezzata. La pubblicazione fu interrotta dalla morte dell'autore e ci \u00e8 pervenuta in forma manoscritta con il titolo \"I tre libri dell\u2019arte del vasajo\".\nConclavi.\nFran\u00e7ois de Tournon partecip\u00f2 ai seguenti conclavi:\nSuccessione apostolica.\nLa successione apostolica \u00e8:"}
{"id": "1930783", "revid": "1318658", "url": "https://it.wikipedia.org/wiki?curid=1930783", "title": "Hallucigenia", "text": "Lallucigenia (gen. Hallucigenia) \u00e8 un animale marino estinto, probabilmente appartenente ai lobopodi, vissuto tra il Cambriano inferiore e il Cambriano medio (tra 520 e 505 milioni di anni fa). I suoi resti sono stati rinvenuti nei giacimenti di Burgess Shales in Canada e di Maotianshan in Cina.\nDescrizione.\nPer lungo tempo i paleontologi hanno potuto solo congetturare in che modo si spostasse e vivesse \"Hallucigenia\"; ancora oggi gli studiosi non sono concordi riguardo alla classificazione e alla ricostruzione di questo organismo. La specie tipo (\"H. sparsa\") era stata originariamente attribuita agli anellidi e poi addirittura ricostruita capovolta.\nIn ogni caso, sembra che \"Hallucigenia\" possedesse un capo tondeggiante ed espanso, sprovvisto di una qualunque struttura visibile. Il corpo si allungava in un cilindro privo di anulazioni, che terminava in uno stretto tubo con un foro all'estremit\u00e0 (forse un ano). Sul corpo erano presenti due file appaiate di enormi spine (in tutto quattordici), che partivano direttamente dal \u201cdorso\u201d per proiettarsi all'infuori e verso l'alto. Sotto il corpo erano presenti sette tentacoli dalla punta bifida, posti in posizione dislocata rispetto alle spine: il primo tentacolo non aveva spine al di sopra di s\u00e9, ma gli altri erano tutti in correlazione con le coppie di spuntoni. Dietro i lunghi tentacoli, in prossimit\u00e0 del restringimento del corpo, vi erano altre tre coppie di corti tentacoli.\nScoperta e classificazione.\nDescritti per la prima volta nel 1911, i fossili di \"Hallucigenia\" furono scambiati da Charles Doolittle Walcott per quelli di semplici anellidi policheti, e vennero denominati \"Canadia\" \"sparsa\".\nGli esemplari non furono pi\u00f9 esaminati per molti anni, fino a quando, nel 1977, Simon Conway Morris dimostr\u00f2 che questa creatura era qualcosa di completamente diverso, e la denomin\u00f2 \"Hallucigenia sparsa\", in omaggio all'aspetto bizzarro dell'animale. Studiando la trentina di esemplari disponibili, Morris pervenne alla conclusione che \" Hallucigenia\" usasse le lunghe paia di spine come fossero dei trampoli: forse si spostava con moti di contrazione, ma un movimento del genere avrebbe reso l'animale estremamente goffo. Lo studioso, inoltre, non risolse la questione della \u201ctesta\u201d priva di occhi, bocca o altre appendici. I tentacoli, che nella ricostruzione di Morris erano posti sul dorso, furono visti come sette \u201cbocche\u201d che nutrivano l'intero animale indipendentemente. Ignota rimaneva anche la funzione dei corti tentacoli posteriori.\nUn'altra teoria, promossa anche da Stephen Jay Gould, proponeva \"Hallucigenia\" non come un animale a s\u00e9 stante, ma come una vistosa appendice di un organismo di dimensioni maggiori. Qualcosa di simile, nella storia del giacimento di Burgess, avvenne anche con l'animale noto come \"Anomalocaris\".\nNel 1991 emerse una nuova interpretazione, basata sulla scoperta in Cina di un animale chiamato \"Microdictyon\": secondo Lars Ramskold e Hou Xianguang (gli scopritori del nuovo organismo), \"Hallucigenia\" poteva essere un rappresentante degli onicofori. In sostanza, i due studiosi \u201cribaltarono\u201d l'animale: i sette tentacoli finirono per diventare coppie di zampe, e le spine furono interpretate come armi protettive sul dorso. Gli esemplari di Burgess Shales non mostravano nessun segno visibile di arti appaiati; Ramskold e Hou sezionarono i fossili e trovarono quelle che potevano essere tracce di un'effettiva seconda struttura tentacolare. Secondo i due scienziati, la testa informe e bulbosa dell'animale era probabilmente una \u201cmacchia\u201d che si presentava in alcuni fossili.\nNonostante questa interpretazione sia generalmente accettata, molti problemi riguardo \"Hallucigenia\" sono lungi dall'essere risolti. Al contrario della contemporanea \"Aysheaia\", \"Hallucigenia\" non assomigliava per nulla agli onicofori viventi: le \u201czampe\u201d artigliate erano allungate e prive di anulazioni, ed \u00e8 difficile spiegare perch\u00e9 trenta esemplari fossili non mostrino il secondo paio di \u201czampe\u201d. Anche le spine sul dorso pongono alcuni problemi: non si sa quanta protezione potessero offrire, ed \u00e8 strano che non si siano mai preservate indipendentemente dai restanti tessuti molli dell'animale.\nRecenti scoperte.\nAlcuni paleontologi considerano valida la ricostruzione \u201cribaltata\u201d di Ramskold e Hou, ma considerano \"Hallucigenia \"un lobopode, abbastanza simile al cosiddetto \u201clobopode corazzato\u201d \"Onychodictyon\". Un'altra specie ascritta al genere \"Hallucigenia\" \u00e8 \"H. fortis\", rinvenuta negli anni '90 nel giacimento cinese di Maotianshan. Questa specie possiede spine appaiate sensibilmente pi\u00f9 corte rispetto a quelle della versione canadese."}
{"id": "1930787", "revid": "287204", "url": "https://it.wikipedia.org/wiki?curid=1930787", "title": "Tournon-sur-Rhone", "text": ""}
{"id": "1930794", "revid": "18300402", "url": "https://it.wikipedia.org/wiki?curid=1930794", "title": "Tournon - sur - Rhone", "text": ""}
{"id": "1930811", "revid": "810736", "url": "https://it.wikipedia.org/wiki?curid=1930811", "title": "Vladimiro Missaglia", "text": "Biografia.\nDopo aver frequentato l'istituto nautico a Venezia, si laurea in architettura. Si appassiona al disegno grazie all'amico Giorgio Bellavitis ed esord\u00ec nel campo dei fumetti lavorando per la casa editrice Il Ponte di Renato Bianconi per la quale collabora a varie serie a fumetti come \"Tommy Rey\" e \"Gran Sakem\", scritta da Gian Giacomo Dalmasso, e, per lo stesso editore, idea nel 1957 il suo primo personaggio, \"Aquila Rossa\", che venne edita su una testata omonima, seguita l'anno successivo da \"Yumak\", realizzata insieme al fratello Ennio. Passa poi a collaborare fino al 1959 con le edizioni Alpe di Giuseppe Caregaro e, dal 1959 al 1963, per la Fratelli Fabbri Editori disegnando alcune serie a fumetti per la testata \"Selezione dei ragazzi\", oltre ad alcuni \"Albi dell'Intrepido\" nel 1961 collaborando col fratello ed editi dalla Editrice Universo. Svolge contemporaneamente a quella di fumettista anche l'attivit\u00e0 di architetto occupandosi anche di restauri a Ca' Rezzonico e a Ca' Foscari.\nNel 1962 collabora con Sergio Bonelli disegnando la serie \"I Tre Marines\" pubblicata in appendice alla serie a strisce \"Collana del Tex\". Dal 1962 al 1968 collabora con il fratello con la rivista francese \"Jeunesse et Vacances\" della \"Sag\u00e9dition\" e contemporaneamente realizza trasposizioni a fumetti della serie televisiva \"Rin Tin Tin\" per la Editrice Cenisio. Insieme al fratello fonder\u00e0 nel 1964 una casa editrice, Bucintoro, con la quale pubblica la serie di genere tarzanide \"Kriss\" che, nonostante non riusc\u00ec a ottenere successo in Italia, venne per\u00f2 pubblicato anche in Francia con il nome di \"Kali\". Per Bianconi nel 1965 realizz\u00f2 insieme al fratello la serie spionistica \"Il boia\".\nNegli anni settanta collabora con l'editore Renzo Barbieri per il quale pubblica nel 1973 la serie di fantascienza \"UFO\", edito dalla Edifumetto, mentre per la Geis, il western Jesus nel 1976; realizz\u00f2 insieme al fratello o autonomamente varie serie a fumetti di genere erotico per il mercato estero fino al 1976 editi da Elvifrance; collabora anche a varie riviste di fumetti italiane come \"Corrier Boy\", \"Il Mago\", \"Lanciostory\", \"Skorpio\", \"Pi\u00f9\" e alla francese \"Aventures et Voyages\" per la quale realizza le serie Arok, Kudo e Yukon. Collabora poi anche col figlio Dario disegnando su sue sceneggiature molte storie della serie \"Collana Eroica\" della Dardo e la serie \"Nuovo Mondo\" per il \"Messaggero dei Ragazzi\".\nInsieme al fratello riprende nel 1978 la collaborazione con la Bonelli realizzando storie delle serie \"Mister No\" e creando le serie \"Judas\" nel 1978 e \"Gil\" nel 1982.\nDopo la morte del fratello, nel 1993, si dedic\u00f2 all'animazione e scrisse e disegn\u00f2 nel 1997 una striscia sulla citt\u00e0 di Venezi, \"Venezia, la storia, la leggenda\"."}
{"id": "1930815", "revid": "287204", "url": "https://it.wikipedia.org/wiki?curid=1930815", "title": "Lucca Summer Festival", "text": "Il Lucca Summer Festival \u00e8 una manifestazione musicale che si tiene a Lucca durante il mese di luglio sin dal 1998.\nI concerti si tengono nella citt\u00e0 di Lucca, all'interno delle mura storiche, in Piazza Napoleone, Piazza San Martino e Piazza dell'Anfiteatro.\nHanno calcato i palchi del Lucca Summer Festival band e solisti di valore nazionale ed internazionale, come David Bowie, Bob Dylan, James Brown, Mark Knopfler, Jamiroquai, Seal, Zucchero Fornaciari, Ray Charles, Eric Clapton, Elton John, Anastacia, Giorgia, Green Day, Ennio Morricone e i Rolling Stones. La Dave Matthews Band il 5 luglio 2009 ha tenuto un concerto di oltre tre ore e mezza, la pi\u00f9 lunga performance della propria carriera. Da quel concerto \u00e8 stato tratto il box set \"DMB Europe 2009\". \nIl 23 settembre 2017, a fianco delle Mura Urbane, si \u00e8 tenuto il concerto dei Rolling Stones, unica data italiana del tour europeo \"No Filter\", che ha fatto registrate il record di presenze (circa 55.000 persone) per questa manifestazione. Questa \u00e8 stata anche l'unica occasione in cui il palco \u00e8 stato allestito a lato delle Mura Urbane.\nIn caso di particolare affluenza di spettatori talvolta si \u00e8 preferito utilizzare lo stadio di calcio Porta Elisa o lo Stadio dei Pini di Viareggio. "}
{"id": "1930817", "revid": "767487", "url": "https://it.wikipedia.org/wiki?curid=1930817", "title": "Euskaltel-Euskadi 2007", "text": "Questa voce raccoglie le informazioni riguardanti l'Euskaltel-Euskadi nelle competizioni ufficiali della stagione 2007.\nStagione.\nLa squadra ciclistica spagnola Euskaltel-Euskadi partecip\u00f2, nella stagione 2007, all'UCI ProTour, giungendo undicesima nella classifica finale a squadre. A livello individuale arrivarono sette vittorie nel circuito Pro e una in quello Continental.\nClassifiche UCI.\nUCI ProTour.\nPiazzamenti dei corridori dell'Euskaltel-Euskadi nella classifica individuale UCI ProTour 2007.\nLa squadra Euskaltel-Euskadi chiuse in undicesima posizione con 227 punti."}
{"id": "1930818", "revid": "18300793", "url": "https://it.wikipedia.org/wiki?curid=1930818", "title": "Fran\u00e7ois de Tournon", "text": ""}
{"id": "1930821", "revid": "212348", "url": "https://it.wikipedia.org/wiki?curid=1930821", "title": "Una sterlina (moneta britannica)", "text": "La moneta da una sterlina (in inglese: \"one pound\", \u00a31) \u00e8 una moneta della sterlina britannica, introdotta per la circolazione nel 1983. \u00c8 composta da una lega di rame (70%), zinco (24,5%) e nichel (5,5%), pesa 9,5 grammi e ha un diametro di 22,5 millimetri.\nLe monete furono introdotte il 21 aprile 1983 per rimpiazzare le banconote da una sterlina della Bank of England, le quali cessarono di essere stampate verso la fine del 1984 e rimosse dalla circolazione (sebbene ancora cambiabili presso gli sportelli della Banca d'Inghilterra) l'11 marzo 1988. Le banconote da una sterlina vengono tuttora stampate da Jersey, Guernsey e dalla Royal Bank of Scotland (RBS), sebbene le monete siano pi\u00f9 usate. All'inizio venne dato il soprannome di \"round pound\" (in italiano \"sterlina arrotondata\" o \"da arrotondamento\"), ma questo termine non rimase nell'uso comune.\nNel dicembre 2005 fu stimata una circolazione di monete da una sterlina pari a 1452 milioni di pezzi.\nDisegni.\nLe monete da una sterlina hanno, sul rovescio, la consueta effigie raffigurante la regina Elisabetta II del Regno Unito di profilo, disegnata da Arnold Machin nel 1983-84, da Raphael Maklouf tra il 1985 e il 1997 e da Ian Rank-Broadley dal 1998. Tutte posseggono l'iscrizione .\nSolo tra le recenti coniazioni inglesi \u00e8 stato aggiunto un marchio di coniazione: una piccola croce crosslet sul bordo zigrinato che rappresenta Llantrisant, nel sud del Galles, dove la Royal Mint si \u00e8 stabilita dal 1968.\nUn'interessante curiosit\u00e0 \u00e8 che il disegno sul dritto della moneta \u00e8 stato cambiato ogni anno dal 1983 al 2008 per mostrare, anno dopo anno, un diverso emblema rappresentante il Regno Unito, la Scozia, il Galles, l'Irlanda del Nord e l'Inghilterra, insieme con un'iscrizione appropriata sul bordo. L'iscrizione appare sul fondo di ogni disegno del lato \"dritto\" prima dell'aprile 2008.\nNell'agosto 2005 la Royal Mint ha lanciato un bando di concorso per disegnatore al fine di trovare un designer per tutte le monete circolanti eccetto quella da 2 sterline. Il vincitore, annunciato nell'aprile 2008, fu Matthew Dent il cui progetto appare ora sulle monete britanniche. Il disegno per le monete da 1, 2, 5, 10, 20 e 50 centesimi (in inglese \"pence\") prevede il disegno di sezioni dello scudo dello Stemma Reale che formano un unico scudo quando sono riuniti. La nuova moneta da una sterlina \u00e8 caratterizzata dal disegno dello scudo nella sua interezza che rappresenta il Regno Unito come un tutt'uno. L'iscrizione appare su entrambi i lati dello stemma.\nL'impronta del rovescio della moneta differisce a seconda dell'anno di emissione, come nella cronologia che segue."}
{"id": "1930824", "revid": "574302", "url": "https://it.wikipedia.org/wiki?curid=1930824", "title": "Suriname ai Giochi olimpici", "text": "La prima partecipazione del Suriname ad un'edizione dei Giochi olimpici risale a Roma 1960.\nDa allora ha avuto una piccola delegazione ad ogni edizione, eccetto quella di Tokyo 1964 e quella di Mosca 1980, quando ader\u00ec al boicottaggio americano. Prima del 1975, anno della sua indipendenza, fu presente con il nome di Guyana Olandese. Non ha mai partecipato ad edizioni dei Giochi olimpici invernali. Gli atleti del Suriname hanno vinto in totale due medaglie, entrambe conquistate da Anthony Nesty nel nuoto.\nIl Comitato Olimpico Surinamese venne creato e riconosciuto dal Comitato Olimpico Internazionale nel 1959."}
{"id": "1930825", "revid": "18300950", "url": "https://it.wikipedia.org/wiki?curid=1930825", "title": "Cardinale de Tournon", "text": ""}
{"id": "1930826", "revid": "767487", "url": "https://it.wikipedia.org/wiki?curid=1930826", "title": "Inspiration (Yngwie Malmsteen)", "text": "Inspiration \u00e8 un album di cover eseguite da Yngwie J. Malmsteen, pubblicato nel 1996."}
{"id": "1930833", "revid": "767487", "url": "https://it.wikipedia.org/wiki?curid=1930833", "title": "Hu\u00ecn\u00e9ng", "text": "La vita.\nHu\u00ecn\u00e9ng nacque nel 638, figlio di un funzionario governativo esiliato a Xinzhou (oggi nella provincia di Guangdong). Rimasto orfano in tenera et\u00e0, divenne taglialegna per provvedere alla madre, trasferendosi successivamente a Caoxi (\u6f15\u6eaa, nel Guangdong). Privo di qualsiasi cultura religiosa e analfabeta, a trent'anni si rec\u00f2 al mercato per vendere della legna ed ebbe l'occasione di ascoltare un monaco buddhista recitare ad alta voce il \"Sutra del Diamante\" (\"Vajracchedik\u0101-praj\u00f1\u0101p\u0101ramit\u0101-s\u016btra\", Sutra della perfezione della saggezza che recide come un diamante, cin. \u91d1\u525b\u822c\u82e5\u6ce2\u7f85\u871c\u7d93 \"J\u012bng\u0101ng banruo bolu\u00f3m\u00ec j\u012bng\", T.D. 235.8.748c-752c, conservato nel \"B\u014dr\u011bb\u00f9\"). Questa esperienza gli provoc\u00f2 una profonda illuminazione e lo indusse a raggiungere il monastero dello \"Hu\u00e1ngm\u00e9ish\u0101n\" (\u9ec3\u6885\u5c71, della Montagna della Prugna gialla, collocato sul versante sud-orientale della moderna Hubei), dove risiedeva il V patriarca della scuola buddhista \"Ch\u00e1n\", H\u00f3ngr\u011bn (\u5f18\u5fcd, 601 - 674).\nLa principale fonte su Hu\u00ecn\u00e9ng \u00e8 il \"Li\u00f9z\u01d4 t\u00e1nj\u012bng\" (\u516d\u7956\u58c7\u7d93, Sutra della piattaforma del sesto patriarca, T.D. 2008.48.346a-362b), attribuito al VI patriarca. Testi scoperti nelle Grotte di Mogao suggeriscono tuttavia pi\u00f9 versioni di questo \"sutra\" che viene attribuito ad un assistente di Hu\u00ecn\u00e9ng, un non meglio conosciuto Fahai. Studi recenti indicano tuttavia in Fahai un seguace della scuola \"Ni\u00fat\u00f3uch\u00e1n\" (\u725b\u982d\u5b97, \"Ni\u00fat\u00f3u z\u014dng\") fondata da F\u01cer\u00f3ng (\u6cd5\u878d, 594-657). Da notare inoltre il carattere \u7d93 (\"j\u012bng\", sutra) contenuto nel titolo dell'opera e tradizionalmente applicato esclusivamente a raccolte i cui detti sono riferiti al Buddha \u015a\u0101kyamuni.\nComunque sia, questa fonte ci narra che, giunto sul \"Hu\u00e1ngm\u00e9ish\u0101n\", Hu\u00ecn\u00e9ng incontr\u00f2 H\u00f3ngr\u011bn, il quale gli contest\u00f2 che difficilmente un \"barbaro del Sud\" sarebbe potuto divenire un \"buddha\". Hu\u00ecn\u00e9ng gli replic\u00f2 che, nonostante si potessero osservare differenze tra le genti del Sud e quelle del Nord, la natura di Buddha era per tutti la stessa. H\u00f3ngr\u011bn riconobbe in Hu\u00ecn\u00e9ng un uomo illuminato, e per non turbare la formazione dei monaci del suo monastero lo releg\u00f2 al ruolo di sguattero delle cucine, impartendogli in segreto i suoi insegnamenti pi\u00f9 profondi.\nGiunto in punto di morte e dovendo stabilire il suo successore, il patriarca H\u00f3ngr\u011bn chiese ai monaci di esporre in versi l'essenza del Dharma buddhista. Narra lo \"Li\u00f9z\u01d4 t\u00e1nj\u012bng\" che il capo dei monaci, Sh\u00e9nxi\u00f9 (\u795e\u79c0, 606?-706), present\u00f2 i seguenti versi, ponendoli nel corridoio di fronte alla porta della cella del V patriarca:\nLa notte successiva, Hu\u00ecn\u00e9ng lasci\u00f2 il suo scritto accanto alla prima poesia:\nQuando il V patriarca lesse i versi di Hu\u00ecn\u00e9ng decise di nominarlo, in segreto, suo successore.\nHu\u00ecn\u00e9ng lasci\u00f2 quindi il monastero fuggendo nuovamente verso Sud, inseguito dai discepoli Sh\u00e9nxi\u00f9 che reclamavano la successione per il loro maestro. Solo in seguito Hu\u00ecn\u00e9ng prese gli ordini monastici e insegn\u00f2 nei monasteri della citt\u00e0 di Caoxi, risiedendo infine nel monastero, il B\u01ceol\u00edn-s\u00ec (\u5bf6\u6797\u5bfa, successivamente rinominato come \u5357\u83ef\u5bfa \"N\u00e1nhu\u00e1-s\u00ec\").\nHu\u00ecn\u00e9ng mor\u00ec (entr\u00f2 nel \"qi\u0101nhu\u00e0\" \u9077\u5316, ovvero nella trasformazione) nel 713, e oggi la sua mummia \u00e8 conservata nel monastero buddhista N\u00e1nhu\u00e1 (\u5357\u83ef\u5bfa, \"N\u00e1nhu\u00e1-s\u00ec\"), situato a Caoxi, nei pressi di Shaoguan (nella parte settentrionale della provincia di Guangdong).\nLo scontro sul lignaggio di H\u00f3ngr\u011bn e la polemica tra la scuola del Nord (\"Beiz\u014dng\" \u5317\u5b97\u79aa) e la scuola del Sud (\"N\u00e1nz\u014dng\" \u5357\u5b97\u79aa).\nIl testo agiografico \"Li\u00f9z\u01d4 t\u00e1nj\u012bng\" narra quindi la vicenda della trasmissione al VI patriarca Ch\u00e1n come uno scontro tra il legittimo successore di H\u00f3ngr\u011bn, Hu\u00ecn\u00e9ng, e il capo dei monaci Sh\u00e9nxi\u00f9, considerando il secondo come privo dei diritti di successione.\nLa fama di Hu\u00ecn\u00e9ng e la legittimazione del suo lignaggio la si deve tuttavia esclusivamente a Sh\u00e9nhu\u00ec (\u795e\u6703, 668-760) un monaco i cui scritti sono stati rinvenuti nelle Grotte di Mogao. In questi testi risulta che Sh\u00e9nhu\u00ec il 15 gennaio del 732 lanci\u00f2 dal monastero Hu\u00e1t\u0101i (\u6ed1\u53f0, a Nord di Luoyang, all'epoca capitale dell'Impero cinese) un vigoroso attacco contro la scuola Ch\u00e1n di Sh\u00e9nxi\u00f9, da Sh\u00e9nhu\u00ec denominata come scuola del Nord (\"Beiz\u014dng\" \u5317\u5b97\u79aa). L'attacco di Sh\u00e9nhu\u00ec era sulla illegittimit\u00e0 dell'insegnamento di quella scuola, scuola fino a quel momento tenuta in grande considerazione dalla Corte imperiale. Per comprovare la giustezza delle sue accuse, Sh\u00e9nhu\u00ec mostrava il possesso dell'abito del V patriarca H\u00f3ngr\u011bn che poi era lo stesso abito di Bodhidharma giunto a Hu\u00ecn\u00e9ng attraverso cinque generazioni di patriarchi. In quella occasione Sh\u00e9nhu\u00ec accus\u00f2 anche l'erede di Sh\u00e9nxi\u00f9, P\u01d4j\u00ed (\u666e\u5bc2, 651-739), di aver inviato degli emissari per staccare la testa alla mummia di Hu\u00ecn\u00e9ng, distruggendone la stele, e di essersi arrogato il titolo di settimo patriarca Ch\u00e1n. Ma l'accusa dottrinale nei confronti della scuola del Nord era ancora pi\u00f9 incisiva, Sh\u00e9nhu\u00ec la considerava \"gradualista\", opposta a quella perseguita nel suo monastero che invece era \"repentina\". Cos\u00ec la citazione \"meridionale immediata, settentrionale graduale\" (\u5357\u9813\u5317\u6f38) perme\u00f2 la cultura buddhista del tempo. Tale distinzione, graduale e immediata, si riferiva al raggiungimento dell'illuminazione. Secondo Sh\u00e9nhu\u00ec i seguaci di Sh\u00e9nxi\u00f9 erano per un raggiungimento graduale della stessa, mentre lui, seguace di Hu\u00ecn\u00e9ng, la perseguiva nella modalit\u00e0 immediata. Il dibattito sulla distinzione fra conoscenza immediata e conoscenza graduale era proprio della cultura cinese, non solo buddhista, fin dalla fondazione della scuola daoista Xu\u00e1nxu\u00e9 (\u7384\u5b78, Scuola della Sapienza oscura) nata dopo il crollo subito dalla Dinastia Han. Secondo la scuola Xu\u00e1nxu\u00e9, la Dinastia Han pur avendo formalmente rispettato le indicazioni dei classici del Daoismo non ne aveva 'intuito' ('intuizione' intesa come forma di conoscenza immediata) la portata. Quindi la distinzione tra conoscenza immediata e conoscenza graduale (quest'ultima, secondo queste dottrine, non priva di rischi di fallimento nella comprensione) fu poi alla base di numerose divisioni tra le scuole buddhiste cinesi sempre tese a dichiararsi nell'ambito, vincente, dell'immediato.\n\u00c8 evidente come l'attacco del proclama di Sh\u00e9nhu\u00ec, erede di Hu\u00ecn\u00e9ng e residente nel monastero Hu\u00e1t\u0101i, fosse proprio P\u01d4j\u00ed, erede di Sh\u00e9nxi\u00f9 e residente nel ben pi\u00f9 famoso monastero di D\u00f2ngsh\u0101n (\u6771\u5c71, Picco o Monte orientale), gi\u00e0 residenza dei primi patriarchi Ch\u00e1n.\nLa campagna di Sh\u00e9nhu\u00ec prosegu\u00ec anche all'interno della capitale Luoyang dove successivamente si trasfer\u00ec risiedendo presso il monastero di H\u00e9z\u00e9 (\u8377\u6fa4).\nDa considerare che Sh\u00e9nxi\u00f9 era considerato fino a quel momento legittimo erede di Hu\u00ecn\u00e9ng avendo peraltro goduto il pieno appoggio della imperatrice buddhista W\u01d4 Z\u00e9ti\u0101n (\u6b66\u5247\u5929, conosciuta anche come W\u01d4 Zh\u00e0o, \u6b66\u66cc, regno: 690-705).\nMa i fasti della scuola del Nord, la quale tuttavia indicava se stessa come scuola di D\u00f2ngsh\u0101n, erano tramontati. L'imperatrice era morta da circa trent'anni e l'Impero cinese si avviava verso la crisi che provocher\u00e0 la Ribellione di An Lushan; esemplificativo fu il fatto che Sh\u00e9nhu\u00ec, nel frattempo condannato all'esilio per la sua attivit\u00e0 contro P\u01d4j\u00ed, si attiv\u00f2 subito nella raccolta di fondi per rimpinguare le casse imperiali guadagnandosi il favore dell'imperatore della dinastia Tang S\u00f9z\u014dng (\u8085\u5b97, conosciuto anche come L\u01d0 H\u0113ng, \u674e\u4ea8, regno: 756-62) che gli permise di rientrare dall'esilio e di conquistarsi il titolo di VII patriarca Ch\u00e1n strappandolo a P\u01d4j\u00ed. Nel 796 con un proclama dell'imperatore D\u00e9z\u014dng (\u5fb7\u5b97, conosciuto anche come L\u01d0 Ku\u00f2 \u674e\u9002, regno: 779-805) la legittimit\u00e0 del lignaggio di H\u00f3ngr\u011bn sar\u00e0 ufficialmente riconosciuta a Hu\u00ecn\u00e9ng e, per mezzo di lui, a Sh\u00e9nhu\u00ec, indicato come VII patriarca. La scuola di Sh\u00e9nhu\u00ec, denominata H\u00e9z\u00e9, non \u00e8 sopravvissuta, scomparendo nel IX secolo cos\u00ec come il suo patriarcato ma\nI discepoli.\nLa successiva tradizione indica in cinque i maggiori discepoli di Hu\u00ecn\u00e9ng da cui proseguono cinque differenti lignaggi che nello Zen giapponese prendono il nome di \"Goke Shichish\u016b\" (\u4e94\u5bb6\u4e03\u5b97 cin. \"w\u01d4ji\u0101 q\u012bz\u014dng\", Cinque case e sette scuole, termine coniato nella tarda tradizione Ch\u00e1n \"L\u00ednj\u00ec\" \u81e8\u6e08). Questi cinque discepoli sono:\nLa dottrina.\nGli insegnamenti di Hu\u00ecn\u00e9ng sono riportati nel \" Li\u00f9z\u01d4 t\u00e1nj\u012bng\" ma occorre tener presente che questa opera \u00e8 databile non prima del 780 quindi settanta anni dopo la morte del VI patriarca."}
{"id": "1930835", "revid": "1305772", "url": "https://it.wikipedia.org/wiki?curid=1930835", "title": "Billabong", "text": "Un billabong \u00e8 una tipica lanca australiana, che ha origine da un meandro fluviale abbandonato e risulta in una pozza d'acqua stagnante collegata a un fiume. Si forma in genere quando il corso di un torrente o di un fiume cambia, lasciando senza uscita il ramo originario. Il termine deriva pi\u00f9 plausibilmente dal wiradjuri \"bilaba\u014b\", anche se \u00e8 stata proposta un'origine scozzese.\nI billabong sono un luogo abbastanza comune della letteratura australiana. Uno degli esempi pi\u00f9 famosi si trova nel verso iniziale della nota canzone popolare australiana \"Waltzing Matilda\" di Banjo Paterson. Alcune volte i billabong sono molto estesi se vi si aggiunge l'acqua piovana; possono variare dai 100 m ai 900 m, ma sono di norma poco profondi."}
{"id": "1930844", "revid": "54193", "url": "https://it.wikipedia.org/wiki?curid=1930844", "title": "Abduction", "text": ""}
{"id": "1930850", "revid": "61051", "url": "https://it.wikipedia.org/wiki?curid=1930850", "title": "Westland Sea King", "text": ""}
{"id": "1930852", "revid": "287204", "url": "https://it.wikipedia.org/wiki?curid=1930852", "title": "Ruben Magnano", "text": ""}
{"id": "1930856", "revid": "228587", "url": "https://it.wikipedia.org/wiki?curid=1930856", "title": "Farmington", "text": ""}
{"id": "1930863", "revid": "486946", "url": "https://it.wikipedia.org/wiki?curid=1930863", "title": "Diritto di tradizione romano-germanica", "text": ""}
{"id": "1930874", "revid": "3344", "url": "https://it.wikipedia.org/wiki?curid=1930874", "title": "Gruppo di affinit\u00e0", "text": "Un gruppo di affinit\u00e0 \u00e8 di solito un piccolo gruppo di attivisti (il numero pu\u00f2 variare da 3 a 20) che lavorano insieme alla realizzazione di un obiettivo. \nI gruppi di affinit\u00e0 sono organizzati con modalit\u00e0 non-gerarchiche, di solito usano il metodo del consenso come processo decisionale e sono spesso fatti di amici fidati di comune ideologia. Essi forniscono un metodo di organizzazione flessibile e decentralizzata.\nGruppi di affinit\u00e0 possono essere basati su un'ideologia comune (ad esempio, l'anarchismo), una comune preoccupazione per un determinato problema (ad esempio anti-nucleare) o un'attivit\u00e0 comune, ruolo o competenza (ad esempio, il Black Block). I gruppi di affinit\u00e0 possono avere adesione sia aperta che chiusa, anche se quest'ultima \u00e8 molto pi\u00f9 comune.\nUn esempio di utilizzo dei gruppi di affinit\u00e0 in campo nonviolento \u00e8 quello applicato dalla Rete di Formazione alla Nonviolenza, per intervenire nella Guerra dei Balcani, durante l'organizzazione delle Marce della pace a Sarajevo nel dicembre 1992 e nell'agosto 1993 . \nUn altro esempio \u00e8 quello del movimento internazionale Extinction Rebellion, organizzato in base a piccoli gruppi autonomi e auto-organizzati, basati sulla fiducia e il sostegno. Ogni gruppo di affinit\u00e0 costituisce un\u2019entit\u00e0 distinta, con un suo nome e dei ruoli chiave assegnati al proprio interno. I gruppi di affinit\u00e0, in questo caso, sono le cellule operative delle azioni di Extinction Rebellion e portano avanti \"Azioni Dirette NonViolente (ADNV)\" in nome del movimento, sulla base del fatto che i suoi membri aderiscono ai principi del movimento stesso."}
{"id": "1930881", "revid": "62004", "url": "https://it.wikipedia.org/wiki?curid=1930881", "title": "Qinqquan Long", "text": ""}
{"id": "1930882", "revid": "62004", "url": "https://it.wikipedia.org/wiki?curid=1930882", "title": "Jingyi Le", "text": ""}
{"id": "1930887", "revid": "767487", "url": "https://it.wikipedia.org/wiki?curid=1930887", "title": "Draft NBA 1994", "text": "Il Draft NBA 1994 si \u00e8 svolto il 29 giugno 1994 ad Indianapolis, Indiana. Tra i presenti, Jason Kidd e Grant Hill che vinsero il premio rookie dell'anno."}
{"id": "1930891", "revid": "767487", "url": "https://it.wikipedia.org/wiki?curid=1930891", "title": "Draft NBA 1993", "text": "Il Draft NBA 1993 si \u00e8 svolto il 30 giugno 1993 ad Auburn Hills, Michigan.\nMolti i talenti scelti alle prime posizioni, ma infortuni o problemi caratteriali hanno limitato molto la loro crescita e/o consacrazione. Anfernee Hardaway, Allan Houston e Jamal Mashburn, ad esempio, potevano essere considerati dei sicuri \"Hall of Famers\" in prospettiva prima di essere frenati dagli infortuni. Isaiah Rider, Vin Baker, furono limitati da problemi di natura essenzialmente caratteriale. Un Bobby Hurley, poi, scelto dai Kings col numero 7, ebbe la carriera stroncata da un incidente stradale patito nel dicembre dello stesso anno.\nDi prime scelte, i soli Chris Mills, Ervin Johnson e Sam Cassell sono riusciti in una carriera di successo oltre i dieci anni di attivit\u00e0. Paradossalmente (ma non \u00e8 il primo caso), molti dei cestisti che hanno avuto una solida carriera sono stati scelti al secondo giro (Lucious Harris, l'all-star Nick Van Exel, Bryon Russell, Chris Whitney) o, addirittura, non scelti (Bruce Bowen, Bo Outlaw, David Wesley, Aaron Williams)."}
{"id": "1930892", "revid": "767487", "url": "https://it.wikipedia.org/wiki?curid=1930892", "title": "Draft NBA 1992", "text": "Il Draft NBA 1992 si \u00e8 svolto il 24 giugno 1992 al Memorial Coliseum di Portland, Oregon. Questo Draft \u00e8 considerato come uno dei migliori della storia, per la presenza di giocatori come Shaquille O'Neal, Alonzo Mourning e Christian Laettner. I primi due si affermarono sul panorama NBA come grandi promesse, mentre Laettner fece una discreta carriera. Tom Gugliotta e Latrell Sprewell fecero parte per una volta dell'All Star Game. Da ricordare la scelta n\u00b011 con la quale venne selezionato dai Rockets Robert Horry, vincitore di ben 7 titoli NBA. Al secondo giro, P.J. Brown ebbe una carriera positiva, conclusa proprio dopo la conquista di un titolo.\nGiocatori non scelti.\nQuesti giocatori non sono stati scelti da nessuna squadra, ma hanno giocato almeno una partita in NBA."}
{"id": "1930907", "revid": "1632387", "url": "https://it.wikipedia.org/wiki?curid=1930907", "title": "220 Volt", "text": "I 220 Volt sono un gruppo heavy metal fondato nel 1979 a \u00d6stersund, Svezia.\nStoria.\nI 220 Volt si formarono durante l'aprile del 1979 a \u00d6stersund, Svezia. I musicisti si erano gi\u00f9 conosciuti nel 1976. In circostanze abbastanza bizzarre, questa band, tra le pi\u00f9 note della scena heavy metal svedese, venne fondata su un campo da minigolf, quando la pallina di Mats Karlsson venne trovata da Thomas Drevin, che gliela tir\u00f2 indietro, colpendolo alla mano. Ci\u00f2 provoc\u00f2 una discussione dove i due scoprirono di avere entrambi l'interesse per la musica heavy metal, oltre che per il golf. Le prime prove furono alla Vallaskolan school di Fr\u00f6s\u00f6n, dove arruolarono il frontman Christer \"Frille\" \u00c5sell da un'altra band, seguito dal batterista Pelle Hansson. Qualche settimana dopo il bassista originale fu sostituito da Tommy Hellstr\u00f6m. Nell'aprile 1979 i 220 Volt suonarono la loro prima esibizione live al ballo della scuola. Seguirono altre date nei club della zona oltre ad altri concerti in altre scuole, durante il quale l'allora quattordicenne Mike \"Larsson\" Krusenberg si posizion\u00f2 dietro le 4 corde. Nel 1980 il gruppo suon\u00f2 a Stoccolma per la prima volta. La loro reputazione crebbe ulteriormente il 4 giugno 1980 grazie ad uno show al Gamla Teatern di \u00d6stersund, che venne trasmesso tramite la radio. Agli inizi del 1982 Hansson lasci\u00f2 il gruppo, e Peter Hermansson divenne il nuovo batterista. I 220 Volt entrarono in studio nel giugno 1982 per registrare una demo di sette tracce. I risultati furono positivi e in settembre Kjell Bj\u00f6rk della Guntans Records finanzi\u00f2 una seconda sessione. Questa demo includeva i brano \"\"Sauron\", \"Prisoner Of War\", \"White Powder\", \"In The Night\" e \"Stand By For Action\"\". Due di queste tracce vennero scelte come primo singolo \"Prisoner Of War\"/\"Sauron\" in novembre. Seguirono alcune date live a \u00d6stersund di supporto agli Heavy Load in dicembre. In questo periodo, la musica rock ebbe un notevole incremento di popolarit\u00e0 in Svezia, quando gli Europe cominciarono a scalare le classifiche internazionali. Le \"major\" label iniziarono a cercare altre nuove leve che potessero ottenere lo stesso successo di questi ultimi, cos\u00ec i 220 Volt vennero notati dalla CBS Records che finanzi\u00f2 altre demo. Prima di registrare il debutto discografico, il cantante Christer \u00c5sell abbandon\u00f2 il gruppo per raggiungere i Donnerblitz, poi gli Empire e Inzight. Asell aveva iniziato alcune sessioni per il debutto, ma fu l'etichetta ad insistere nell'allontanarlo dalla formazione, in quanto secondo la label al gruppo serviva un cantante con una voce pi\u00f9 potente. Nel frattempo, stava emergendo nella scena locale la figura di un giovane cantante, il carismatico Jocke Lundholm. Il ragazzo, che era stato notato dalla CBS, fu quindi contattato dalla label che gli propose di unirsi al gruppo a sostituzione di Asell, ed accett\u00f2. L'omonimo \"220 Volt\" vedr\u00e0 la luce nel maggio 1983, prodotto da Thomas Witt. Poco dopo Drevin, troppo impegnato e desideroso di sperimentare nuove esperienze, decise di abbandonare il gruppo, per raggiungere nuovamente \u00c5sell negli Empire, venendo rimpiazzato da Peter Olander, giovane chitarrista proveniente da formazioni dell'underground locale, nel 1984. Il secondo album, nuovamente con Thomas Witt alla produzione, venne registrato in oltre 3 settimane nel novembre 1983 agli Stockholm Recording Studios. \"Power Games\", vide la luce nel febbraio 1984. La versione audiocassetta vedeva in aggiunta le bonus track \"\"Screaming For A Riot\" e \"City Lights\"\". La CBS continu\u00f2 a credere nelle potenzialit\u00e0 del gruppo finanziando nuovi tour di supporto a gruppi come Nazareth e i tedeschi Bullet. Nel dicembre dello stesso anno il gruppo pubblic\u00f2 quello che fu uno dei suoi singoli di maggior successo, Heavy Christmas. Il terzo album \"Mind Over Muscle\", venne pubblicato nel febbraio 1985. Per il mercato statunitense, verr\u00e0 pubblicata in giugno una raccolta dei primi tre album intitolata \"Electric Messengers\". A seguito del disco, i 220 Volt supportarono gli AC/DC negli USA. La popolarit\u00e0 degli svedesi sub\u00ec un calo quando tutta la band, tranne Olander, vennero richiamati per il servizio militare. Olander in questo tempo morto collabor\u00f2 con l'ex-chitarrista degli Europe John Norum nel suo debutto solista \"Total Control\" nel 1987. Nello stesso anno, terminata la leva militare, i 220 Volt pubblicarono il nuovo album \"Eye to Eye\" sotto la produzione di Max Norman (celebre per le sue collaborazioni con gruppi come Ozzy Osbourne, Y&amp;T, Loudness, Savatage e molti altri). In seguito il gruppo partecip\u00f2 all'edizione svedese del festival \"Monsters of Rock\" assieme a gruppi come Treat e Electric Boys. Tra il 1988 e l'anno seguente la label pubblic\u00f2 alcuni singoli tratti dall'album.\nNel 1990 Lundholm, stanco delle operazioni a scopo commerciale messe in atto dall'etichetta, decise di abbandonare il mercato musicale e usc\u00ec dalla band, che, privata del suo leader carismatico, fin\u00ec per sciogliersi. I restanti membri decisero di riformare la band con il nuovo nome di Voltergeist arruolando il nuovo cantante Per Englund, proveniente dai Blacksmith, pianificando l'incisione di un nuovo album. Tuttavia, lo scarso interesse nei riguardi del gruppo da parte di fan e critica minarono all'attivit\u00e0 del gruppo, che nel 1992 si sciolse definitivamente. Il batterista Peter Hermansson si un\u00ec con il chitarrista John Norum. Successivamente Englund raggiunger\u00e0 i Motherlode, e la riunione dei Balcksmith.\nUn album irrealizzato dei 220 Volt, Lethal Illusion, registrato tra il 1989 e il 1992, fu pubblicato nel 1997. Nel 2002, per celebrare i vent'anni di attivit\u00e0 discografica, il gruppo fu invitato ad esibirsi al 'Sweden Rock' festival, con la formazione originale, che vedeva, al fianco di Karlsson, Hermansson e Larsson il ritorno del cantante Christer \"\u00c5sell\" e del chitarrista Thomas Drevin. Quello stesso anno daranno alle stampe la nuova raccolta \"Volume 1\", comprendente in aggiunta 5 tracce live tratte dal 'Sweden Rock' festival. \"Volume 1\", venne pubblicato per sole 1000 copie, che si esaurirono in sole due settimane. Nell'ottobre 2004 220 Volt firmarono per la Swedmetal Records per un nuovo disco, il live album \"Made In J\u00e4mtland\" pubblicato nel 2005.\nVerso il 2008 alcuni diverbi portarono \u00c5sell ed Hermansson ad abbandonare il gruppo, che entr\u00f2 in un lungo periodo di pausa.\nNel dicembre del 2009, per festeggiare il venticinquesimo anniversario del singolo Heavy Christmas, la band decide di ri-registrare questa canzone ed altre, con la partecipazione del cantante storico Jocke Lundholm e l'aiuto del produttore Bj\u00f6rn H\u00f6glund che suona la batteria su queste registrazioni. La band pianifica allora un ritorno con la formazione storica ed un ipotetico tour, ma Lundholm declina la proposta e il gruppo, tra l'altro privo di un batterista fisso, ormai ridotto a tre elementi, viene costretto ad un periodo di stop forzato, rimanendo inattivo a lungo.\nIl 31 gennaio del 2013, dopo una lunga pausa, il gruppo annuncia il suo ritorno sulle scene, e pochi giorni dopo rivela la sua nuova lineup, annunciando l'ingresso del nuovo cantante, il danese Anders Engberg, gi\u00e0 membro dei Therion e di altri gruppi, e il ritorno del batterista Peter Hermansson.\nA giugno dello stesso anno la band inizia a lavorare su un nuovo singolo; a luglio per\u00f2 il bassista Mike Krusenberg abbandona il gruppo.\nNel 2014 esce il nuovo album, Walking in Starlight."}
{"id": "1930910", "revid": "290948", "url": "https://it.wikipedia.org/wiki?curid=1930910", "title": "Vasca di decantazione", "text": ""}
{"id": "1930911", "revid": "4252", "url": "https://it.wikipedia.org/wiki?curid=1930911", "title": "B\u01ceil\u00edn-s\u00ec", "text": "Il tempio Bailin (), conosciuto anche come \"Il monastero della macchia di cipressi\", \u00e8 un tempio e monastero buddhista situato a Pechino.\nStoria.\nEt\u00e0 imperiale.\nLa costruzione del Tempio Bailin inizi\u00f2 nel 1347 durante il regno dell'Imperatore Shundi della dinastia Yuan, in un tratto di terreno libero ad est del Tempio di Confucio. Il tempio era al tempo il pi\u00f9 grande della capitale Dadu e apparteneva alla scuola Sakya del Buddhismo tibetano, che godeva di enorme potere sotto gli Imperatori Mongoli. Le fortune del tempio, tuttavia, non durarono a lungo: nel 1355 il potere dei Sakya in Tibet venne rovesciato da principi locali, e tredici anni dopo la dinastia Yuan sub\u00ec lo stesso fato: nel 1368 Dadu fu conquistata e devastata da un esercito ribelle.\nGran parte della struttura del Tempio Bailin sopravvisse all'evento, ma il monastero cadde in progressiva rovina nei decenni seguenti, sebbene nel 1421 la dinastia Ming riportasse la capitale nel Nord, dandole nome Pechino. Solo nel 1447 l'Imperatore Zhengtong ordin\u00f2 una ricostruzione del monastero e negli anni seguenti, di fronte al cancello principale del tempio, sorse una piccola piazza.\nNel 1644 Pechino cadde nuovamente in mano a un esercito ribelle e fu in seguito occupata dai Manci\u00f9. Non ci sono notizie di danni subiti dal Tempio Bailin in seguito a queste guerre. Nel 1694, direttamente a ovest del Tempio, fu costruito un palazzo per il principe Yong, quattordicesimo figlio dell'Imperatore Kangxi: il prestigio del nuovo vicino ebbe come conseguenza il dono, da parte dell'Imperatore, di una campana monumentale (1707) e una completa ristrutturazione del monastero (1713) in occasione del 60\u00ba compleanno di Kangxi. I lavori furono direttamente supervisionati dal principe Yong che, nel 1722, successe al padre sul trono imperiale con il nome dinastico di Yongzheng. Lo stesso anno il nuovo sovrano don\u00f2 parte del suo vecchio palazzo ai lama tibetani della scuola Gelug che lo trasformarono, in pochi decenni, nel pi\u00f9 grande tempio tibetano fuori dal Tibet, la lamaseria Yonghegong.\nL'ascesa della nuova lamaseria mise il Tempio Bailin in secondo piano, e diede il via a una lenta decadenza che port\u00f2, entro la fine della dinastia Qing, alla totale dipendenza di Bailin dallo Yonghegong. Tuttavia la generosit\u00e0 degli Imperatori Qing e la ricchezza della setta Gelug impedirono che le strutture andassero in rovina. Nel 1758, l'Imperatore Qianlong ordin\u00f2 una grandiosa ristrutturazione degli edifici, parte del suo progetto di rimodellare la capitale a monumento del suo potere .\nIl Tempio Bailin, al pari del Palazzo Yonghe, sopravvisse ai saccheggi del 1860 ad opera delle forze anglo-francesi e del 1900 da parte dell'Ottuplice Alleanza, forse a causa del timore esercitato dai lama verso gi invasori, che li ritenevano capaci di stregonerie e maledizioni .\nPeriodo dei Signori della Guerra.\nCon la fine del periodo imperiale nel 1911 e il sorgere della nuova Repubblica di Cina la capitale venne spostata a Nanchino, il Buddhismo tibetano cominci\u00f2 ad essere considerato una religione fatta di superstizioni feudali e non-han, e il monastero entr\u00f2 in una nuova fase di decadenza.\nSecondo un inventario del tempio eseguito nel 1931 su ordine dell'abate Taiyuan, l'indirizzo del tempio non era quello attuale bens\u00ec Bailin Hutong (\u67cf\u6797\u80e1\u540c) n\u00b0 4. L'inventario elenca pi\u00f9 di 100 statue buddhiste, 18 cipressi, un pino, una coppia di stele, uno schermo per gli spiriti in pietra e una coppia di leoni di pietra.\nNel 1931 l'abate Taiyuan era piuttosto conosciuto a Pechino e molto attivo nei circoli dell'alta societ\u00e0. Secondo una memoria del maestro Tanxu, l'abate Taiyuan era originario della Manciuria. Prima della sua ordinazione a monaco, il suo nome era Zhang Jiechen, e proveniva da una famiglia piuttosto benestante; tuttavia, dopo la morte del padre, le ricchezze erano state sperperate dagli eredi. Nel 1924 Zhang Jiechen si era fatto monaco sotto la tutela del maestro Tanxu di Harbin.\nNel 1925 Taiyuan si spost\u00f2 a Pechino. L'anno seguente Zhang Zuolin divenne il nuovo leader del Governo dei Signori della Guerra in Cina: poich\u00e9 Taiyuan proveniva dalla stessa area di Zhang e della sua cricca, egli entr\u00f2 presto nelle grazie del Signore della Guerra e ottenne la nomina ad abate del Tempio Bailin. Nel 1929 l'abate Taiyuan e altri fedeli fondarono un'accademia buddhista all'interno del monastero e l'anno seguente, grazie al supporto del Maestro Taixu, essa fu riorganizzata su scala maggiore. Nell'autunno del 1931 l'invasione giapponese della Manciuria ebbe gravi conseguenze sull'economia di Pechino e sul patrimonio del Tempio, e nel 1932 l'accademia venne chiusa per mancanza di fondi. Poich\u00e9 Taiyuan era abituato a una vita pi\u00f9 agevole e il potere dei suoi protettori andava svanendo, egli decise di spostarsi nel Sichuan, dove trascorse i suoi ultimi giorni. Sebbene l'abate Taiyuan fosse attivo per soli sei anni, sotto la sua direzione il Tempio Bailin visse giorni di gloria grazie a ingenti donazioni e alla creazione dell'accademia.\nRepubblica Popolare Cinese.\nIl fenomeno di decadenza del tempio Bailin si aggrav\u00f2 dopo la presa di Pechino da parte dell'Armata di Liberazione Popolare nel 1949. Nell'agosto del 1966, i templi di Pechino vennero attaccati dalle Guardie Rosse che evacuarono i lama e riorganizzarono gli edifici del complesso templare, inclusi dormitori, ostelli per i pellegrini, stalle, magazzini e cappelle, affidandoli a diverse danwei. A seguito di ci\u00f2 molti edifici di mattoni (pingfang) furono costruiti all'interno del tempio e lo schermo per gli spiriti venne congiunto al muro perimetrale del monastero in modo da formare una corte interna; le torri del tamburo e della campana vennero demolite, i leoni in pietra, molte statue buddhiste e le stele che esibivano le regole del tempio scomparvero. In seguito al Terremoto di Tangshan il flusso di profughi verso Pechino port\u00f2 a una crescita drammatica della densit\u00e0, con la costruzione di altri pingfang per alloggiare i superstiti: probabilmente in questo periodo la piazza di fronte al tempio scomparve, occupata dai nuovi edifici.\nNel 1988 il Tempio Bailin fu designato dal governo per ospitare, oltre a diverse aziende pubbliche e private, l'Accademia dei Quadri per il Ministero della Cultura (\u6587\u5316\u90e8\u5e72\u90e8\u5b66\u9662) e il Dipartimento Civico di Conservazione dei Siti Storici. Nel 1992 un processo di ristrutturazione degli edifici originali fu portato a termine dal governo, sebbene gli edifici posteriori non siano stati coinvolti nel progetto. Dal 2007 il Beijing Cultural Heritage Protection Centre (CHP) ha ottenuto di spostare la sua sede all'interno del complesso. Nell'autunno dello stesso anno una macina pubblica (una lastra di pietra un tempo usata dalla comunit\u00e0 per macinare i cereali) posta nell'antica piazza prospiciente il tempio \u00e8 stata distrutta al fine di livellare la strada.\nArchitettura e arte.\nLe cinque strutture principali del monastero solo disposte lungo un asse centrale: procedendo da sud verso nord incontriamo il cancello principale, la Sala dei Devaraja o Sala dei Re Celesti, la Sala del Raggiungimento della Perfezione (Yuanjuxingjuedian), la Sala di Mahavira (Daxiongbaodian) e la Sala di Vimalakirti o Sala della Purezza del Bodhisattva (Weimoge).\nSulla porta principale della Sala di Mahavira \u00e8 posta una targa orizzontale che riporta, nella calligrafia dell'Imperatore Kangxi, i caratteri \"\u4e07\u53e4\u67cf\u6797\"(\"l'Eterna Macchia di Cipressi\"). All'interno della Sala sono collocate statue dei Buddha dei Tre Mondi. Nella Sala di Vimalakirti si trovano sette statue lignee dorate, scolpite durante la dinastia Ming.\nAd est della Sala principale c'\u00e8 una sala laterale che contiene due campagne bronzee, altre 2,60 m, fatte fondere nel 1707. Sulla superficie esterna sono scolpiti bassorilievi che figure di draghi e mantra funerari per facilitare il passaggio degli spiriti nella Terra Pura.\nTra le reliquie pi\u00f9 preziose del tempio vi \u00e8 una serie di blocchi da stampa per il Tripitaka, incisi tra il 1733 e il 1739, durante il regno di Yongzheng. La raccolta conta 7.240 volumi, per un totale di 78.230 blocchi. Fabbricati in legno di pero, i blocchi si sono conservati in ottimo stato, anche grazie al fatto che, fino ad oggi, sono stati utilizzati per la stampa di sole 200 copie del canone buddhista. I blocchi furono per un periodo riposti nella Sala dell'Abilit\u00e0 Militare nella Citt\u00e0 Proibita, prima di essere restituiti al tempio, e sono ora sotto la tutela della Biblioteca di Pechino.\nUbicazione.\nIl Tempio Bailin \u00e8 situato nel distretto di Dongcheng a Pechino. L'indirizzo postale \u00e8 1 Xilou Hutong, Beixinqiao, Dongcheng Qu, Beijing (\u5317\u4eac\u5e02\u4e1c\u57ce\u533a\u5317\u65b0\u6865\u620f\u697c\u80e1\u540c1\u53f7). Il complesso \u00e8 normalmente accessible solo su invito di una delle aziende o istituzioni basate all'interno. I cancelli aprono al pubblico durante la Giornata del Patrimonio Culturale (8 giugno)."}
{"id": "1930918", "revid": "1573940", "url": "https://it.wikipedia.org/wiki?curid=1930918", "title": "Tempio Bailin", "text": ""}
{"id": "1930932", "revid": "1543377", "url": "https://it.wikipedia.org/wiki?curid=1930932", "title": "Zero Install", "text": "Zero Install \u00e8 un sistema per l'esecuzione di applicazioni su sistemi Linux e Unix-like in genere ed \u00e8 il gestore di pacchetti predefinito del ROX Desktop. Caratteristica peculiare \u00e8 che l'installazione del software avviene in modalit\u00e0 trasparente all'utente, cio\u00e8 lo scaricamento del pacchetto, la risoluzione delle dipendenze e l'installazione vengono gestiti in modo autonomo da Zero Install.\nModalit\u00e0 di funzionamento.\nI programmi vengono identificati con un URI. Per editare un file, per esempio, non si user\u00e0 \"vim testo.txt\" ma \"http://www.vim.org/vim testo.txt\".\nLa prima volta che l'utente accede ad un programma, Zero Install scarica il pacchetto e le dipendenze necessarie da internet e (se cos\u00ec impostato) lo registra nella cache per evitare di scaricarlo nuovamente agli accessi successivi. I pacchetti solitamente vengono distribuiti in formato application directory, cio\u00e8 in un'unica directory contenente tutti i file dell'applicazione, documentazione e sorgenti compresi. L'accesso al pacchetto comporter\u00e0 l'esecuzione del programma in esso contenuto.\nOriginariamente Zero Install era composto da due parti distinte: un modulo per il kernel linux, che simulava un file system virtuale (chiamato \"lazyfs\") che conteneva tutti i pacchetti disponibili, e Zero Install, un processo demone che scaricava il software su richiesta. Il sistema \u00e8 poi stato sostituito da un insieme di tool sviluppati in Python e PyGTK, chiamato \"Injector\", che attinge ai pacchetti da un repository decentralizzato.\nQuesto sistema \u00e8 progettato per convivere pacificamente con gli altri sistemi di gestione dei pacchetti e pu\u00f2 quindi venire installato in parallelo al sistema di gestione pacchetti predefinito.\nCaratteristiche.\nL'approccio inusuale adottato da Zero Install comporta dei vantaggi e degli svantaggi:"}
{"id": "1930935", "revid": "1632387", "url": "https://it.wikipedia.org/wiki?curid=1930935", "title": "The Saw Doctors", "text": "I Saw Doctors sono un gruppo folk rock irlandese formatosi a Tuam, Contea di Galway, nel 1986.\nIl loro nome deriva da quello degli artigiani ambulanti che una volta viaggiavano di segheria in segheria \nper affilare e riparare le seghe. I Saw Doctors hanno molti fans, particolarmente in Irlanda e fra la popolazione di origine irlandese che vive negli Stati Uniti. Con \"I Useta Lover\" possiedono il record di vendite di un singolo per l'Irlanda: il brano rimase in testa alle classifiche irlandesi per nove settimane nel 1990.\nStoria del gruppo.\nI Saw Doctors si sono formati nel 1986 per iniziativa di Leo Moran (un ex membro di un gruppo reggae di Tuam ormai disciolto, i \"Too Much for the White Man\"), di Davy Carton (in precedenza cantautore e chitarrista con il gruppo punk \"Blaze X\" di Tuam, che ebbe vita breve) e della cantante locale Mary O' Connor. Il trio inizi\u00f2 con dei concerti in piccoli locali, come l'Imperial Hotel di Tuam. \nLa O' Connor lasci\u00f2 i Saw Doctors l'anno seguente per emigrare a Londra; Carton e Moran invece aggiunsero altri musicisti e continuarono con la band.\nLeo Moran e Davy Carton sono stati le uniche presenze costanti nei Saw Doctors, non abbandonando mai il gruppo. \nTra gli ex componenti troviamo il cantante, chitarrista e mandolinista John \"Turps\" Burke; il bassista Pearse Doherty; il tastierista e fisarmonicista Tony Lambert; il tastiera e chitarrista Derek Murray e i batteristi Padraig Stevens, John Donnelly, Jim Higgins e Fran Breen. La frequenza dei cambiamenti di formazione dei Saw Doctors \u00e8 in parte dovuta alla grande variet\u00e0 di influenze musicali (comprendenti pop, punk, rock 'n' roll e musica irlandese tradizionale) che caratterizza la band.\nAttualmente, i Saw Doctors sono Leo Moran (voce, chitarra), Davy Carton (voce, chitarra), Kevin Duffy (tastiere), Anthony Thistlethwaite (basso, sassofono) e E\u00edmh\u00edn Craddock (batteria)."}
{"id": "1930940", "revid": "76437", "url": "https://it.wikipedia.org/wiki?curid=1930940", "title": "Saw Doctors", "text": ""}
{"id": "1930941", "revid": "1305772", "url": "https://it.wikipedia.org/wiki?curid=1930941", "title": "Anarchici e Resistenza", "text": "Gli anarchici parteciparono alla Resistenza italiana e furono impegnati nell'antifascismo in Italia.\nStoria.\nI primi episodi.\nLa Resistenza anarchica al fascismo ha radici antiche che partono gi\u00e0 dagli Arditi del Popolo a cui gli anarchici aderirono sia come singoli che come formazione politica. La frangia anarchica fu l'unica, nell'ambito della sinistra, ad assumere una posizione netta e precisa in tal senso. Gli altri partiti della sinistra, per opportunismo o per rigidezza dogmatica, sconfessarono tale organizzazione che riun\u00ec le Formazioni di difesa proletaria dando loro una struttura paramilitare ben efficiente. Un esempio ne \u00e8 la difesa di Parma del 1922. Molti anarchici, che poi parteciperanno alla Resistenza, combatterono il fascismo nella Guerra di Spagna. La lotta degli anarchici contro il fascismo prosegu\u00ec senza soluzione di continuit\u00e0 per pi\u00f9 di un ventennio e ben oltre se teniamo conto che la guerriglia anarchica contro il regime fascista di Franco \u00e8 proseguita anche molto tempo dopo la fine della seconda guerra mondiale.\nLa base e non pochi dirigenti dei partiti della sinistra non obbedirono tuttavia in maniera compatta agli \"ordini di partito\"; numerosi tra gli Arditi del Popolo erano comunisti o socialisti poi passati al Partito Comunista d'Italia, o rimasti nel partito socialista. Tra i personaggi di alta caratura vi furono Guido Picelli, Vittorio Vidali, Alberto Acquacalda, Riccardo Lombardi per i comunisti e socialisti, e Vincenzo Baldazzi per i repubblicani.\nDurante il ventennio fascista.\nIl tema della ripresa della lotta contro i fascisti era ovviamente oggetto di discussione e di progetti per i confinati politici di qualsiasi estrazione ideologica. Il direttivo comunista di Ventotene, immediatamente prima dell'estromissione di Benito Mussolini dalla direzione del paese e del susseguente arresto, approv\u00f2 un documento che gi\u00e0 predisponeva il metodo di lotta ed alleanze che accetteranno i comunisti nella lotta al fascismo con la parola d'ordine \"Lotta senza quartiere contro i nemici dell'unit\u00e0 proletaria nel massimalismo: gli antisovietici e anticomunisti, negli anarchici: gli anticomunisti\". La colonia anarchica, seconda dal punto di vista numerico nell'isola, cerc\u00f2 di riunire in un'assemblea plenaria i compagni della sinistra nella stessa ottica di unit\u00e0 precedente al fascismo, ma ormai la spaccatura provocata dallo stalinismo era insanabile, anche se militarmente anarchici, socialisti e comunisti si troveranno a combattere insieme in diverse occasioni durante la Resistenza. Il documento dei comunisti lasciava gi\u00e0 intendere la dipendenza da Mosca che gi\u00e0 aveva provocato scontri fratricidi fra i miliziani in Spagna e spiega come molte formazioni anarchiche, a parte quelle autonome come, ad esempio, le \"Squadre Franche Libertarie\" di Silvano Fedi, preferiranno in seguito associarsi nella lotta militare a formazioni che facevano capo al PSI come le Brigate Matteotti, o a formazioni comuniste ma che erano ben distanti dallo stalinismo come Bandiera Rossa, o a quelle che facevano capo a Giustizia e Libert\u00e0. La vicenda di Emilio Canzi \u00e8 chiara dimostrazione di quanto asserito. Nel contempo, a Cosenza nasce immediatamente dopo il convegno di Genova ad opera dell'ala anarchica del movimento antifascista il \"Comitato provinciale del Fronte unico nazionale per la libert\u00e0\".\nTra gli anarchici al confino nelle isole, soprattutto a Ventotene, vi erano persone temprate da anni di militanza clandestina e partecipazione sia ad agitazione politica che ad operazioni militari come i miliziani italiani antifascisti reduci dalla guerra di Spagna e molti estradati dalla Francia e provenienti dal campo di Vernet d'Ari\u00e8ge, come Emilio Canzi. Nelle zone di incontro fra i confinati, il fulcro della discussione era la metodica con cui distruggere il fascismo e trasformare tale lotta in lotta rivoluzionaria anticapitalistica.\nNel giugno del 1942 si tenne a Genova il convegno clandestino fra le varie frazioni anarchiche italiane e i reduci della Guerra di Spagna. In tale situazione si defin\u00ec la strategia per una liberazione dal nazifascismo che, come si intuisce dalla mozione che venne approvata dai convenuti, richiedeva una tappa intermedia:\nLa riorganizzazione.\nA parte la fortissima spinta contro il fascismo che viene dai confinati, quelli ancora liberi si davano da fare per tenere contatti ed organizzare le varie Bande che si stavano formando localmente per passare alla lotta armata. Tra questi il vecchio ed irriducibile anarchico Pasquale Binazzi di Torre del Lago, che oltre venti anni prima tenne il comizio funebre per l'assassinio da parte dei carabinieri di Renzo Novatore, un anarchico futurista di sinistra e di Dante Carnesecchi. In quel periodo Binazzi era redattore de \"Il Libertario\" della Spezia. In un breve lasso di tempo si tennero numerose riunioni clandestine a Firenze con rappresentanti di tutte le regioni. L'atmosfera era viva dopo i grandi scioperi operai a Nord che furono una delle principali cause della caduta di Mussolini. La prima \"conferenza\" segreta che sanc\u00ec la ricostituzione della Federazione Comunista Anarchica Italiana fu tenuta sempre a Firenze in casa di Augusto Boccone, un fornaio, presenti i delegati rappresentanti le formazioni anarchiche di Bologna, Faenza, Genova, La Spezia, Livorno, Firenze, Torre del Lago, non presenti ma concordi con l'impostazione le formazioni di Carrara e Pistoia. Il tipografo Lato Latini provvide a stampare un migliaio di volantini da diffondere clandestinamente.\nNel volantino si chiariva la strategia per la lotta rivoluzionaria. Tale strategia faceva cardine su idee-forza da sempre patrimonio dell'Anarchia, ovvero rifiuto assoluto della guerra come \"espressione del prolungamento della politica capitalistica sotto forma di violenza applicata\", e nello specifico della situazione contingente collaborazione a ogni forma di opposizione ai nazifascisti impostata secondo i dettami dell'antifascismo pi\u00f9 intransigente, rimozione del sistema monarchico di governo per la costituzione di federazioni di liberi comuni e citt\u00e0 la cui cosa pubblica deve essere regolamentata dai liberi produttori, e, ovviamente e non da ultima, libert\u00e0 per stampa associazioni ed opposizione decisa ad ogni sistema dittatoriale per quanto transitorio posso prevedersi, (in questo c'era un netto richiamo alla vicenda dei bolscevichi). I rapporti col PCI secondo questa impostazione non potevano essere idilliaci ma occorreva tentare una collaborazione perch\u00e9 la rete formata dai comunisti di osservanza moscovita rivelava gi\u00e0 in nuce tutta la sua enorme potenzialit\u00e0. Una successiva riunione, tenuta sempre a Firenze fra una delegazione del partito comunista ed una della federazione anarchica, fin\u00ec, come prevedibile, in un nulla di fatto.\nLe vicende durante la resistenza.\n\"Umanit\u00e0 Nova\" soppresso dai fascisti rinasce a Firenze con una tiratura clandestina di 1800 copie che si avvicina alle 8000 nei successivi 2 anni. La prima testata dice \"Salute a Voi, o compagni d'Italia e di tutti i paesi; noi, dopo un lungo e forzato silenzio, riprendiamo con immutata fede il nostro posto di battaglia per la liberazione di tutti gli oppressi\".\nL'anno 1944 oltre a essere per gli anarchici l'anno dell'impegno partigiano, spesso in situazioni minoritarie e di debolezza locali, \u00e8 l'anno in cui sovrapposta e compenetrata con la lotta antifascista (caratterizzata da intransigenza e negazione di possibile mediazione coi fascisti) la propaganda e la preparazione per l'insurrezione che porr\u00e0 fine, secondo le loro speranze, oltre che al fascismo anche al capitalismo. Si tenta di coagulare attorno all'idea anarchica altri filoni quali quello azionista-repubblicano e liberalsocialista, che gi\u00e0 in Spagna aveva avuto forti convergenze con il pensiero degli anarchici, basta pensare al legame di Carlo Roselli con l'ala anarchica di Barcellona. Quindi si prova a condividere il programma minimo del 1935 la cui stesura \u00e8 di Camillo Berneri. Nel contempo si cerca un avvicinamento ai social comunisti. In certe realt\u00e0 la cosa ha successo: le Brigate Bruzzi Malatesta con le Brigate Matteotti, la collaborazione con Bandiera Rossa, e quindi con la correlata Banda del Gobbo, nonch\u00e9 la stessa collaborazione con le Brigate di Giustizia e Libert\u00e0 sempre a Roma, che sono al comando di Vincenzo Baldazzi. In alcune zone, vedi Genova ad esempio, vi \u00e8 una stretta collaborazione fra anarchici e base del PCI. Il Fronte Unico dei Lavoratori proposto dagli anarchici tenta di incunearsi nelle diverse realt\u00e0 della lotta armata antifascista non tralasciando mai la critica alla politica del CLN. A Milano si forma un'alleanza di breve durata con la frangia di comunisti dissidenti della \"Lega dei Consigli Rivoluzionari\". In questa situazione \u00e8 conseguente che i nemici acerrimi del Fronte Unico dei Lavoratori sono gli Alleati, che in taluni casi non esitano a far fuori, o quantomeno vi \u00e8 forte sospetto di ci\u00f2, capi partigiani anarchici di grandissima caratura quali Emilio Canzi e Forsinari, comandanti partigiani della zona piacentina che muoiono entrambi a causa di investimenti di jeep guidate da soldati alleati in situazioni e tempi diversi anche se assai vicini.\nIn maniera altrettanto oscura, anche se sotto il piombo, muore Giuseppe Albano, socialista e ben avverso a qualunque mediazione politica sia in futuro, sia per breve periodo con Re d'Italia e alleati.\nDopo l'armistizio di Cassibile.\nPietro Badoglio, dopo aver assunto la dittatura militare nel luglio 1943, lanci\u00f2 anche un monito alla sinistra rivoluzionaria che pi\u00f9 o meno suonava cos\u00ec: \"chiunque si illuda di turbare l'ordine pubblico, sar\u00e0 inesorabilmente colpito\". Questa situazione esasper\u00f2 i confinati, che gi\u00e0 sognavano di riprendere la lotta contro il fascismo. Quando in ambito governativo venne coinvolto un comitato delle opposizioni antifasciste, la situazione dei confinati sembr\u00f2 risolversi, ma a favore della sola componente moderata. Il testo (sintetizzato) che il capo della polizia Carmine Senise, gi\u00e0 capo della polizia durante il fascismo, mand\u00f2 ai responsabili delle colonie di pena, recita: \"Prego disporre subito scarcerazione prevenuti disposizione autorit\u00e0 PS responsabili attivit\u00e0 politiche escluse quelle che si riferiscono al comunismo e anarchia\". Le ali pi\u00f9 radicali ed irriducibili venivano cos\u00ec emarginate, per evitare il rischio che la lotta antifascista si trasformasse in lotta anticapitalistica ed antimonarchica.\nDa Ventotene, sotto la direzione di Marcello Guida (che diverr\u00e0 questore di Milano nel 1969), vennero rilasciati i prigionieri in ordine di pericolosit\u00e0 sovversiva. I primi liberati furono i \"democratici\" ed i miliziani di Giustizia e Libert\u00e0: su questi ultimi vi fu errore di valutazione, visto il legame che li unir\u00e0 alle bande anarchiche durante la Resistenza. In Giustizia e Libert\u00e0, che faceva capo al Partito d'Azione, convivevano fazioni di destra quale quella di Carlo Azeglio Ciampi (che mai partecip\u00f2 ad azioni militari nella Resistenza nelle zone occupate dai nazifascisti in quanto avendo gi\u00e0 attraversato le linee precedentemente ricopriva il ruolo di autiere nell'esercito del Sud), e di sinistra come quella di Vincenzo Baldazzi, repubblicano e discepolo di Errico Malatesta che diventer\u00e0 il capo delle Brigate partigiane di citt\u00e0, legate al Partito d'azione, nella Resistenza romana. Nella sua formazione confluiranno buona parte degli anarchici romani e non solo romani.\nVennero poi liberati i socialisti ed infine i comunisti in quanto Pietro Badoglio, nell'immediato prosieguo, fece entrare nel governo Giovanni Roveda, comunista e Bruno Buozzi socialista (quest'ultimo in qualit\u00e0 di commissario per i sindacati dei lavoratori dell'industria) ed i due imposero immediatamente la liberazione dei compagni di partito ancora confinati ma non spinsero per la liberazione degli anarchici e dei nazionalisti sloveni e dei partigiani jugoslavi.\nDiversi militanti di partiti della sinistra tentarono di rifiutarsi di partire senza gli anarchici e gli jugoslavi, ma senza esito. Nonostante le divisioni teoriche, il fronte antifascista aveva sempre dimostrato eccezionale solidariet\u00e0 sia in carcere che al confino, e questo fatto provoc\u00f2 rotture e contrasti che ancora oggi sono oggetto di dure discussioni.\nA Ventotene, dopo spostamenti in altri campi e luoghi di confino, restavano circa 200 persone fra anarchici, italiani di origine slovena o croata e partigiani jugoslavi, quelli considerati pi\u00f9 pericolosi. Quando arriv\u00f2 il dispaccio, questi ultimi risultavano gi\u00e0 inviati al campo di Renicci d'Anghiari (Arezzo), uno dei pi\u00f9 disumani del periodo, suscettibile tra l'altro di essere conquistato a breve scadenza dai nazifascisti. Tale episodio merita un approfondimento particolare.\nIl campo d'internamento a Renicci.\nI periodo \u00e8 stato ricostruito accuratamente tramite la testimonianza di Alfonso Failla, che combatt\u00e9 nella Resistenza in Toscana, Liguria e Lombardia. A parte il contenuto storico della testimonianza sulla discriminazione fra gli stessi antifascisti operata su ordini di Pietro Badoglio e i maltrattamenti subiti a fascismo gi\u00e0 caduto, \u00e8 da sottolineare che molti anarchici del gruppo di Failla o detenuti nel campo saranno protagonisti anche delle lotte operaie degli anni cinquanta oltre che della Resistenza. Nonostante gli anni di confino e le tragiche vicissitudini della guerra di Spagna, nonch\u00e9 i lunghi anni di carcere fascista e la detenzione nei campi di concentramento francesi dopo La Retirada, gli anarchici risultavano essere ancora in prima linea nella riorganizzazione e nella ripresa della lotta rivoluzionaria. Un aneddoto mostra come fosse ancora forte la coesione fra gli anarchici confinati anche dopo anni di galera e confino fascista: poco dopo la partenza da Ventotene, gli anarchici, gridando dalla nave, salutano Gino Lucetti, detenuto nell'isoletta di S. Stefano. Gino Lucetti era l'Ardito che attent\u00f2 alla vita Mussolini a colpi di bombe a mano; a Lucetti verr\u00e0 intitolato il Battaglione Lucetti, battaglione anarchico, che agir\u00e0 nella Lunigiana e zone limitrofe.\nDurante il trasferimento nel campo di Renicci, vi furono diversi tentativi di fuga senza esito positivo. Durante il viaggio e le soste, il gruppo ricevette la solidariet\u00e0 della popolazione di Arezzo. L\u00ec Enrico Zambonini rifiuta di proseguire e viene direttamente portato in carcere, la zona sar\u00e0 conquistata dai nazifascisti e Zambonini fucilato subito assieme a don Pasquino Borghi sostenitore della Banda Partigiana dei I sette fratelli Cervi. Alla stazione di Anghiari due anarchici, Marcello Bianconi e Arturo Messinese, si accorgono che poliziotti e carabinieri stanno mettendo il colpo in canna ai fucili; i due allora li invitano vivacemente a sparare subito e a farla finita.\nArrivati al campo, gli anarchici iniziano le proteste per il trattamento iniquo e discriminatorio; gli agitatori pi\u00f9 noti vengono isolati in segregazione, ci sono anche scontri con poliziotti e carabinieri, guardiani ed aguzzini del campo. Failla \u00e8 il leader di queste proteste, e in un lungo articolo su \"L'Agitazione del Sud\" rende con chiarezza la sua testimonianza. A Renicci furono portati pure partigiani jugoslavi con molti minorenni e ragazzetti che in parte moriranno a causa dello scarso vitto fornito e della mancanza di medicinali.\nGli aguzzini del campo tentano di sedare quell'inizio di rivolta ad opera di Bianconi e Messinese ponendoli in isolamento, ma il gruppo di Alfonso Failla, formato in gran parte da reduci temprati della guerra di Spagna e dal carcere fascista, \u00e8 ben avvezzo alle difficolt\u00e0 e quindi non fa marcia indietro. Per tenere in pugno la situazione, i dirigenti del campo decidono di impedire gli incontri fra gli internati, e il pi\u00f9 rigido su questa posizione \u00e8 un gruppo di militari che fa capo al tenente Panzacchi. Il colonnello Pistone, responsabile del campo, vista l'irriducibilit\u00e0 delle posizioni anarchiche, onde evitare ancora scontri fisici, finalmente permette che i gruppi di diversi alloggiamenti si incontrino liberamente. Nel contempo Emilio Canzi riesce a convincere i miliziani anarchici, estenuati dalle pretese di disciplina durissima da parte degli aguzzini, a non attaccare.\nContemporaneamente Canzi inizia a studiare con i compagni una strategia per sviluppare la lotta nel piacentino. Emilio Canzi, in seguito denominato il \"colonnello anarchico\" sar\u00e0, nella Resistenza, il comandante unico della XIII zona operativa del piacentino.\nI partigiani jugoslavi lentamente si amalgameranno con gli antifascisti italiani in quanto estremamente diffidenti proprio perch\u00e9 gli anarchici sono italiani e perci\u00f2 appartenenti al popolo degli invasori della loro terra, ma piano piano la caparbiet\u00e0 nel convincimento da parte degli anarchici vincer\u00e0 la loro diffidenza.\nIl metodo tipico di intimidazione per imporre la disciplina sono raffiche di mitragliatrice a salve contro i rivoltosi, ma i rivoltosi capiscono presto che sono a salve e tale metodo lascia alla fin fine il tempo che trova. Il solo sistema \u00e8 trasferire il combattivo gruppo di Failla ad Arezzo, che per\u00f2 \u00e8 di nuovo in mano ai nazifascisti, o sta per caderci a breve termine; ci\u00f2 significa portarli a farli fucilare senza il minimo dubbio. Failla fa notare questo al responsabile del campo, ma l'ordine non cambia e viene approntato il trasporto. L'alpino tenente Rouep \u00e8 l'ufficiale accompagnatore, il graduato \u00e8 ancora fascista e lo chiarisce nelle discussioni con gli anarchici, ma \u00e8 assai diverso umanamente da Panzacchi, non gli va per nulla che Failla ed il suo gruppo finisca in mano ai nazifascisti, per cui, a pochi chilometri da Arezzo, blocca il trasferimento e consegna l'elenco dei tradotti ad Alfonso Failla e Mario Perelli rimettendoli in libert\u00e0. Fra le altre anarchiche, di cui non si hanno notizie sicure, al campo di Renicci fu inviata pure l'anarchica Lucia Minon moglie di Alpinolo Bucciarelli, anche lui anarchico.\nIl ruolo nella resistenza italiana.\nMolti soggetti liberati dal campo di internamento di Renicci questi come Emilio Canzi e Mario Perelli raggiunsero con sforzi e fatica le bande partigiane per organizzare e proseguire la lotta contro i nazifascisti, alcuni invece furono presi e fucilati.\nNella zona di Arezzo, gli anarchici parteciperanno alla Resistenza in Valdarno, collaborando con i CLN locali, in Valtiberina dove \u00e8 ricordato, tra gli altri anarchici, Beppone Livi, nome di battaglia \"Unico\" agente di collegamento fra le soprannominate \"Bande Esterne\" e i CLN aretino e toscano. Il Livi, gi\u00e0 dall'ottobre del 1943, assieme alla moglie Angiola Crociani, si occupa di nascondere e di provvedere al sostentamento di circa 300 slavi evasi e armati che hanno trovato rifugio nella zona boscosa di Ponte alla Piera (frazione di Anghiari) e di Pieve S. Stefano.\nIl richiamo alla lotta antifascista.\nLa caduta di Mussolini coincide in pratica nel sud con la ripresa dell'ideologia politica socialista-libertario popolare e contadina repressa, ma non doma, durante gli anni del fascismo. Ma nel meridione d'Italia dove risiede il Regno del Sud la guerra \u00e8 su due fronti contro i nazifascisti ancora in armi a contro i \"liberatori\"alleati e monarchici che negano libert\u00e0 di stampa e di organizzazione alle forze su posizioni critiche rispetto alla politica del CLN e della Svolta di Salerno. In tale stato di cose si svilupper\u00e0 nel dopoguerra anche a danno dei partiti aderenti al CLN causato da un intreccio mafia fascismo servizi segreti alleati e italiani.\nIn aprile alla vigilia dell'insurrezione che porter\u00e0 alla Liberazione del Nord dai nazifascisti i partigiani anarchici propagandano nella Genova, vecchia roccaforte antifascista, un appello all'insurrezione mentre a Firenze \"Umanit\u00e0 Nova\" fa ricomparire in prima pagina di \"programma minimo\" di Camillo Berneri.\nStoriografia.\nFino agli anni settanta la storiografia sulla partecipazione anarchica alla Resistenza \u00e8 stata carente. A parte autori come il genovese Gaetano Perillo storico, comunista, partigiano e comandante degli Arditi del Popolo a Genova a suo tempo.&lt;br&gt;\nLa pubblicazione della bibliografia di Leonardo Bettini che dava ampio spazio ai giornali clandestini e della ricerca di Paola Feri hanno aperto una nuova stagione di ricerche a cui sono seguiti numerosi studi. Alcuni di carattere generale come quelli di Pietro Bianconi, Fabrizio Giulietti, Giorgio Sacchetti, Eros Francescangeli, altri dedicati a specifiche situazioni locali come i lavori di Guido Barroero relativi a Sestri Ponente e in generale alla Liguria e di Gino Cerrito relativo all'Apuania. Inoltre sono nati fondi come il \"fondo della famiglia Camillo Berneri\" che hanno raccolto grandi quantit\u00e0 di documentazione sulla storia anarchica in generale e su periodi specifici in particolare. \nVoci correlate.\nBrigate e formazioni"}
{"id": "1930944", "revid": "3115", "url": "https://it.wikipedia.org/wiki?curid=1930944", "title": "Esteban Juan Caselli", "text": "Biografia.\nAttivit\u00e0 privata.\nDal 1969 al 1976 fu amministratore e socio di una societ\u00e0 agricola.\nDal 1974 al 1976 fu presidente di una societ\u00e0 immobiliare. Risale a questo periodo la sua vicinanza politica al dirigente siderurgico Victorio Calabr\u00f2, a quel tempo governatore della provincia di Buenos Aires.\nDal 1986 al 1989 fu presidente di una societ\u00e0 metallurgica, con competenze computeristiche, collegata con la ditta Microsistema (GRUPO SADE- PEREZ COMPANC) e con la ditta ITRON (Gruppo Macri).\nDal 1989 al 1990 fu direttore di una societ\u00e0 mista di siderurgia argentina, la SOMISA. Risale a questo periodo il suo stabile collegamento con Hugo Franco, uno dei principali agenti politici del gruppo di alti prelati pi\u00f9 conservatori: ci\u00f2 gli consent\u00ec di accreditarsi con Carlos Menem, che lo utilizz\u00f2 per stringere rapporti con il cardinale di C\u00f3rdoba Raul Francisco Primatesta, il cardinale Antonio Quarracino e i vescovi Emilio Ognenovic e Desiderio Collino.\nAttivit\u00e0 pubblica in Argentina.\nDal 1989 al 1990 fu \"Asesor\" del Ministro della salute e dell'azione sociale della Repubblica argentina.\nIndi svolse alcune funzioni di elevatissimo livello presso la Presidenza della Repubblica argentina:\nNella sua veste di sottosegretario alla Presidenza della Repubblica di Carlos Menem, intervenne a nome della Casa Rosada sul Ministro della difesa a favore della ditta Sarlenga, poi coinvolta in un processo per traffico d'armi alla Croazia e all'Ecuador.\nIl progressivo distacco dalla presidenza Menem fu consacrato dall'aspra polemica pubblica con l'ex ministro dell'economia argentino Domingo Cavallo, il quale esplicitamente ascrisse a Caselli l'appartenenza ad una 'mafia' legata ad Alfredo Yabran, personaggio collegato tra l'altro all'uccisione di Jos\u00e9 Luis Cabezas, fotografo del settimanale politico argentino 'Noticias'. Cavallo nel 1997 ripetutamente e pubblicamente accus\u00f2 Caselli di essere coinvolto anche nel citato traffico illegale di armi tra Argentina, Croazia ed Ecuador, in un traffico d'oro e di essere coinvolto nella rete di protezione dei colpevoli dell'attentato antiebraico alla Amia (Associazione di mutua assistenza israelo-argentina) che caus\u00f2 a Buenos Aires una ottantina di morti e centinaia di feriti il 18 luglio 1994.\nIn prosieguo (1997-1999) Caselli fu nominato ambasciatore argentino in Vaticano, incarico che utilizz\u00f2 per consolidare la sua amicizia e il suo sodalizio con l'allora segretario di Stato del Vaticano, il cardinale Angelo Sodano. Un rapporto privilegiato che gli consent\u00ec di esercitare grande peso in patria: al vescovo Rafael Rey, titolare della C\u00e1ritas Argentina, sugger\u00ec di moderare le sue critiche al governo Menem; fu sempre Caselli a indicare, per la sede episcopale di Iguaz\u00f9, il tesoriere di Primatesta, Marcelo Martorell, che ottenne la carica malgrado l'opposizione del cardinale Jorge Bergoglio.\nNella veste di ambasciatore argentino trasmise al papa il messaggio con cui Menem censurava l'intervento pubblico del vescovo argentino monsignor Justo Laguna, in quanto giudicato irrispettoso nei confronti della decisione del Vaticano di intercedere per la liberazione a Londra del dittatore cileno Augusto Pinochet.\nNel 1998 co-presiedette anche la delegazione argentina alla conferenza per la creazione della Corte penale internazionale, a Roma.\nAppena tornato in Argentina Caselli sostenne la campagna vincente di Carlos Ruckauf, eletto governatore della provincia di Buenos Aires: anche valendosi dei trascorsi legami con l'ambiente peronista che risalgono agli anni Settanta ottenne in cambio l'incarico - dal 1999 al 2001 \u2013 di segretario generale nel governatorato della provincia di Buenos Aires, dove svolse anche funzioni di \"Secretario Legal y T\u00e9cnico\".\nAbbandonato definitivamente il menemismo, durante i governi di Fernando de la R\u00faa e di N\u00e9stor Kirchner \u2013 nella veste di sottosegretario agli affari di culto del Ministero degli affari esteri, commercio internazionale e culto della Repubblica argentina, su nomina presidenziale, dal 2001 al 2003 - mantenne i suoi contatti e le sue relazioni con l'ala conservatrice della chiesa argentina, soprattutto con Martorell, il vescovo di Z\u00e1rate-Campana Oscar Sarlinga e l'arcivescovo H\u00e9ctor Aguer; il suo principale contatto a Roma era il cardinale argentino Leonardo Sandri.\nNella veste amministrativa firm\u00f2 l'atto amministrativo che \u201ccon una rapidit\u00e0 miracolosa\u201d approv\u00f2 il collocamento a riposo dell'arcivescovo Edgardo Storni, dopo che questi era stato denunciato per abusi sessuali su tre minorenni; l'atto consent\u00ec l'erogazione al prelato del vitalizio, nonostante non avesse ancora i 75 anni previsti dalla legge argentina per questo emolumento.\nAttivit\u00e0 politica in Italia.\nElezione a senatore.\nAlle elezioni politiche del 2008 viene eletto al Senato della Repubblica, nella circoscrizione ESTERO B (America Meridionale) nelle liste del Popolo della Libert\u00e0, in virt\u00f9 delle 50.400 preferenze personali.\nA seguito della scoperta di intercettazioni che comproverebbero un rogo di schede elettorali a sfavore della sua rivale Mirella Giai, \u00e8 stato ipotizzato che in quella circoscrizione \"la stessa distribuzione dei seggi sarebbe stata diversa\". Tali ipotesi si aggiungono alle lagnanze di Luigi Pallaro, senatore uscente non rieletto, e degli avversari politici.\nIl 9 febbraio 2010 il senatore Esteban Caselli, ha annunciato che, nel 2011, si sarebbe candidato alla presidenza dell'Argentina come leader del partito 'Pueblo de la Libertad', che ha recentemente fondato nel Paese.\nAlle elezioni politiche del 2013 non ottiene la ricandidatura con Il Popolo della Libert\u00e0, pertanto costituisce la lista \"Italiani per la Libert\u00e0\" con cui si ricandida nella sua circoscrizione: ottiene 7.100 preferenze e non viene rieletto, in quanto la lista non ottiene il seggio."}
{"id": "1930947", "revid": "1342115", "url": "https://it.wikipedia.org/wiki?curid=1930947", "title": "Francesco Casoli", "text": "Biografia.\nPresidente del gruppo industriale Elica. Dall'aprile 2005 \u00e8 stato presidente dell'Assindustria di Ancona sino al 2006.\nEletto senatore nel 2006 nelle Marche per Forza Italia, conferma il proprio seggio a Palazzo Madama anche dopo le elezioni politiche del 2008 nel Popolo della Libert\u00e0.\n\u00c8 sposato dal 2014 con Viviana Catellan e ha tre figli (Tommaso, Teo e Tancredi) dalle precedenti relazioni."}
{"id": "1930950", "revid": "252909", "url": "https://it.wikipedia.org/wiki?curid=1930950", "title": "Maurizio Castro", "text": "Attivit\u00e0 politica.\nMembro della Commissione Lavoro del Senato Castro \u00e8 stato relatore del discusso ddl Lavoro al Senato insieme a Filippo Saltamartini (PdL). Dopo l'approvazione da parte della Camera (con Governo e maggioranza contrari) dell'emendamento Damiano (Pd) che stabilisce che \u00abLe commissioni di certificazione accertano la effettiva volont\u00e0 delle parti di devolvere ad arbitri le controversie insorte (e non pi\u00f9 \u00abche dovrebbero insorgere\u00bb) in relazione al rapporto di lavoro\u00bb. In questo modo, il lavoratore potr\u00e0 o meno scegliere l'arbitrato solo dopo che la controversia sar\u00e0 sorta e non all'inizio del suo rapporto di lavoro.Castro attraverso un emendamento duramente criticato da opposizioni e sindacati corregge il testo riportandolo alla sua forma prima della modifica della Camera stabilendo che:\u00abLe commissioni di certificazione accertano, all'atto della sottoscrizione della clausola compromissoria, la effettiva volont\u00e0 delle parti di devolvere ad arbitri le eventuali controversie nascenti dal rapporto di lavoro\u00bb. Inoltre si stabilisce l'allungamento da 60 a 90 giorni dei tempi del ricorso per ogni tipo di situazione, anche \u00abin caso di licenziamento intimato senza la forma scritta\u00bb. Tuttavia parte dell'emendamento dell'opposizione che stabilisce che:\u00abLa scelta per\u00f2 non pu\u00f2 essere fatta prima della conclusione del periodo di prova (quando il lavoratore si intende 'pi\u00f9 debole'), oppure prima del trascorrere di 30 giorni dalla stipula del contratto di lavoro\u00bb viene conservato soddisfacendo le preoccupazioni del Capo dello Stato che in un primo momento si era opposto alla firma del provvedimento rimandandolo alle Camere esprimendo perplessit\u00e0 sul tema dell'arbitrato. Il 22 aprile 2015 \u00e8 stato nominato Presidente del Gruppo Quanta."}
{"id": "1930951", "revid": "466539", "url": "https://it.wikipedia.org/wiki?curid=1930951", "title": "Innamorati pazzi (serie televisiva)", "text": "Innamorati pazzi (\"Mad About You\") \u00e8 una sitcom statunitense prodotta dal 1992 al 1999.\nPaul Reiser ed Helen Hunt interpretano una giovane coppia sposata che vive a New York. Reiser \u00e8 Paul, un documentarista, mentre la Hunt \u00e8 Jamie, impegnata nel settore delle pubbliche relazioni. La serie si concentra principalmente sulle piccole e grandi lotte quotidiane della vita di coppia, raccontando il tutto in tono umoristico.\nLa serie \u00e8 stata trasmessa in prima visione negli Stati Uniti da NBC, mentre in Italia \u00e8 stata trasmessa da Italia 1. A partire da settembre 2005, la serie \u00e8 stata trasmessa in Regno Unito, nel canale ABC1. \nIl 5 settembre 2019 \u00e8 stata annunciata una nuova stagione evento composta da 12 episodi. La prima parte \u00e8 stata pubblicata il 20 novembre 2019, mentre la seconda il 18 dicembre dello stesso anno sulla piattaforma streaming Spectrum Originals.\nTrama.\nPaul e Jamie Buchman sono una giovane coppia di Manhattan, letteralmente agli antipodi: lui \u00e8 un documentarista, molto posato e tranquillo, mentre lei, una consulente di pubbliche relazioni, \u00e8 uno spirito libero. Si sono innamorati a prima vista e subito sposati, ma solo dopo i primi mesi di matrimonio i due cominciano a rendersi conto dei difetti e manie dell'altro, di quanto siano diversi caratterialmente, e di tutti i problemi della loro relazione, a cui all'inizio della storia nessuno dei due aveva fatto caso.\nTra le persone che si intromettono nella loro problematica convivenza ci sono la sorella di Jaime, Lisa Stemple, che va spesso a far visita alla coppia, ma anche il loro amico Mark Devanow e sua moglie Fran, ed infine il cugino di Paul, Ira Buchman. Con il passare del tempo si affacciano nella chiassosa vita dei due sposi anche altri vicini di casa, altri personaggi occasionali come il dog-sitter del loro cane Murray, e molti altri invadenti parenti.\nPersonaggi e interpreti.\nCrossover.\nNel corso delle stagioni, \"Innamorati pazzi\" ha avuto alcuni crossover con le altre serie in onda sulla NBC e ambientate a New York:\n\"Friends\".\nIn \"Friends\" Lisa Kudrow interpreta il personaggio di Phoebe Buffay, la sorella gemella di Ursula Buffay, l'inaffidabile e bizzarra cameriera del ristorante Riff's dove Paul e Jamie sono spesso clienti. I due personaggi, originariamente non strettamente collegati, sono stati legati dagli autori delle due serie dando ai caratteri di Ursula e Phoebe delle somiglianze, basando la loro parentela sull'aspetto fisico: questo per evitare che gli stessi telespettatori confondessero i due personaggi, dal momento che i due show venivano trasmessi nello stesso periodo alla medesima fascia oraria.\nL'intreccio con questa serie \u00e8 evidente nel 16\u00ba episodio della prima stagione di \"Friends\", \"Vivere intensamente (1\u00aa parte)\", dove Jamie e Fran, entrando al Central Perk (una location di \"Friends\"), scambiano Phoebe per Ursula e, credendola anche la cameriera di questa caffetteria, le affidano un'ordinazione, lasciando Phoebe quantomeno perplessa. Nello stesso episodio Joey Tribbiani e Chandler Bing (Matt Le Blanc e Matthew Perry, protagonisti di \"Friends\"), vanno a cena al Riff's, e qui conoscono Ursula, che scambiano per la loro amica Phoebe; lo stesso Joey avr\u00e0 poi una breve storia con Ursula.\nInoltre, le due serie hanno condiviso, per un certo periodo, la messa in onda sulla NBC il gioved\u00ec sera. Nel 6\u00ba episodio della III stagione di \"Innamorati pazzi\", \"Una questione di onest\u00e0\", Ira causa un black out che coinvolge l'intera citt\u00e0 di New York; l'episodio, andato in onda il 3 novembre 1994 sulla NBC, venne seguita dall'episodio \"A lume di candela\" di \"Friends\" e \"Birthday in the Big House\" della sitcom \"Madman of the People\", nelle quali i protagonisti sono alle prese proprio con il black out causato da Jamie.\n\"Seinfeld\".\nNell'episodio \"The Apartment\" della I stagione di \"Innamorati Pazzi\", Paul, pressato da Jamie, decide di cedere il contratto di locazione del suo vecchio \"bachelor pad\" (\"appartamento per single\") all'attuale inquilino che \u00e8 in sublocazione: l'inquilino \u00e8 Cosmo Kramer di \"Seinfeld\".\nNel primo episodio della settima stagione, Paul, sotto l'effetto del viagra, incontra Jerry Seinfeld in strada e, vista la situazione, gli intima di andare via...\nColonna sonora.\nLa colonna sonora della serie, \"Final Frontier\", \u00e8 stata composta da Reiser e Don Was. Il tema musicale era originariamente eseguito da Andrew Gold, ma una versione eseguita da Anita Baker ha fatto il suo debutto a met\u00e0 della quinta stagione. La versione della Baker \u00e8 stata poi utilizzata sino alla fine della sitcom.\nRiconoscimenti.\nLa serie ha vinto 4 Golden Globe."}
{"id": "1930957", "revid": "1243", "url": "https://it.wikipedia.org/wiki?curid=1930957", "title": "Stazione di Bovisio Masciago", "text": ""}
{"id": "1930958", "revid": "339392", "url": "https://it.wikipedia.org/wiki?curid=1930958", "title": "Mikimoto", "text": ""}
{"id": "1930960", "revid": "547034", "url": "https://it.wikipedia.org/wiki?curid=1930960", "title": "Antu (dea)", "text": "Antu (o Antum), nella mitologia Sumera e Accadica era moglie e sorellastra di Anu, madre di Enlil.\nEra la prima consorte di Anu, e la coppia erano i genitori degli Anunnaki e degli Utukki. Antu era una caratteristica dominante del festival akit babilonese fino al 200 aC, la sua successiva preminenza probabilmente attribuibile all'identificazione con la dea greca Hera. Antu \u00e8 stata sostituita come consorte da Ishtar/Inanna, che potrebbe anche essere una figlia di Anu e Antu.\n\u00c8 molto simile alla dea Anat (dea madre cananea)\nDi lei si parla in un racconto della visita della coppia di dei a Nippur, il cui calendario ha come primo giorno proprio questa data (3760 a.C.).\nIn alcuni dei pi\u00f9 vecchi testi sumeri \u00e8 chiamata Ki e raffigura il prototipo della Madre terra.\n\"\"Quando Ishtar ud\u00ec queste parole\",\n\"Ishtar divenne furiosa e sal\u00ec al cielo\".\n\"Ishtar sal\u00ec su e al cospetto di suo padre An cominci\u00f2 a piangere\",\n\"le sue lacrime scorrevano al cospetto di sua madre Antu\"\"\nda: Epopea di Gilgamesh, Tav. VI - vv: 80-84"}
{"id": "1930963", "revid": "729019", "url": "https://it.wikipedia.org/wiki?curid=1930963", "title": "Strada statale 534 di Cammarata e degli Stombi", "text": "La strada statale 534 di Cammarata e degli Stombi (SS 534) \u00e8 una strada statale italiana, che collega l'Autostrada A2 con la costa jonica presso Sibari. La sua importanza l'ha portata ad essere classificata come strada europea E844.\nStoria.\nLa strada \u00e8 stata creata negli anni sessanta con percorso da Firmo al bivio con la ex SS 19, riprendeva dal bivio di Cammarata (Castrovillari) per Cassano all'Ionio e la frazione di Doria, fino al bivio di Stombi sulla SS 106.\nNegli anni settanta fu costruito un nuovo tratto, dall'incrocio con la SS 19, parallelo al precedente, con caratteristiche di strada a scorrimento veloce fino al bivio di Stombi e fu creato anche lo svincolo con l'autostrada A2.\nIn seguito al decreto legislativo n. 112 del 1998, dal 2002 la gestione del tratto iniziale da Firmo allo svincolo Firmo/Sibari/Saracena dell'Autostrada A2 \u00e8 passata dall'ANAS alla Regione Calabria, che ha provveduto al trasferimento dell'infrastruttura al demanio della Provincia di Cosenza che ha provveduto a riclassificarla come \"strada provinciale 265 ex SS 534 di Firmo (SP 265)\".\nLa realizzazione di un ulteriore tratto, inizialmente classificato come \"nuova strada ANAS 274 Raccordo del canale Stombi (NSA 274)\" lungo circa 3\u00a0km fino al bivio de \"i Casoni\" (comune di Cassano allo Ionio) con la strada statale 106 radd Jonica, ha portato ad una revisione dei capisaldi dell'itinerario che coincide ora con la tratta in gestione ANAS, ovvero dall'A2 fino all'innesto con la SS 106 radd in localit\u00e0 Sibari.\nDal 2014 al dicembre 2018 la strada statale \u00e8 stata interessata da lavori di adeguamento alla categoria B, ovvero a due corsie per senso di marcia, con annesse complanari, dal km 0 al km 14, da dove partir\u00e0 il terzo macrolotto della SS 106 a due corsie per senso di marcia, che si ricongiunger\u00e0 al tratto ammodernato della SS 106 al km 400, nel comune di Roseto Capo Spulico. Nell'agosto 2017 \u00e8 avvenuta l'apertura di un primo tratto ammodernato dallo svincolo di Spezzano Albanese (km 6,300) al tratto terminale dei lavori in corso (km 14). Nell'agosto 2018 \u00e8 stato aperto un altro tratto, dalla SP 174 allo svincolo di Spezzano Albanese, mentre il tratto iniziale \u00e8 stato terminato nel dicembre 2018."}
{"id": "1930966", "revid": "18303614", "url": "https://it.wikipedia.org/wiki?curid=1930966", "title": "S Club", "text": ""}
{"id": "1930976", "revid": "729019", "url": "https://it.wikipedia.org/wiki?curid=1930976", "title": "CAC CA-15", "text": "Il CAC CA-15, designato non ufficialmente anche CAC Kangaroo, era un caccia monomotore ad ala bassa realizzato dall'azienda australiana Commonwealth Aircraft Corporation (CAC) negli anni quaranta e rimasto allo stadio di prototipo.\nPur avendone cominciato lo sviluppo durante la seconda guerra mondiale ne venne realizzato un solo esemplare e bench\u00e9 dotato di ottime caratteristiche, tanto da risultare uno dei pi\u00f9 veloci caccia a pistoni mai costruiti a livello mondiale, il progetto non entr\u00f2 mai in produzione.\nStoria.\nSviluppo.\nDopo aver realizzato il Boomerang, un caccia rivelatosi non all'altezza negli scontri diretti con gli avversari giapponesi, alla CAC si decise lo sviluppo di un pi\u00f9 efficace velivolo da destinare a quel ruolo. La Royal Australian Air Force (RAAF) aveva appena cominciato a contare su velivoli di produzione nazionale e, bench\u00e9 a livello dirigenziale si preferisse puntare alla produzione su licenza di velivoli statunitensi, come il North American P-51 Mustang, si decise comunque di affrontare un progetto in tal senso. Inizialmente il CAC CA-15 avrebbe dovuto essere dotato di una versione sovralimentata del radiale Pratt &amp; Whitney R-2800, ma data la sua indisponibilit\u00e0 si decise di utilizzare il britannico V12 Rolls-Royce Griffon. Il progetto prosegu\u00ec lo sviluppo ad un ritmo molto lento, preferendogli il Mustang che risultava pi\u00f9 economico da produrre perch\u00e9 non necessitava di tempo e di risorse economiche aggiuntive.\nIl prototipo del CA-15, numero di serie 1\u00a0074 ed immatricolato A62-1001, venne completato nel febbraio 1946, effettu\u00f2 le prove di rullaggio sulla pista dell'azienda a Fisherman Bend, Port Melbourne, (Victoria, Aus), il 12 febbraio ed il primo volo il successivo 4 marzo ai comandi del pilota collaudatore Jim Schofields.\nImpiego operativo.\nConsegnato alla RAAF per le prove di valutazione il 2 luglio 1946 dopo 16 ore e 35 min di volo in 23 distinti test, nel corso di successivi test rimase danneggiato a causa di un problema di pressione idraulica che imped\u00ec la completa apertura del carrello in fase di atterraggio. Venne inviato quindi all'azienda il 2 giugno 1947 per le riparazioni ma, a causa della priorit\u00e0 data alla produzione dei P-51, non venne riparato e riconsegnato alla RAAF che l'anno successivo, il 19 maggio 1948.\nDurante questa fase il velivolo raggiunse, il 25 maggio successivo, la velocit\u00e0 di 802,2 km/h (502,2 mph) dopo una picchiata di 4\u00a0000\u00a0ft, mentre riusc\u00ec ad ottenere in volo orizzontale la velocit\u00e0 di 721\u00a0km/h (448\u00a0mph) a 8\u00a0047\u00a0m (26\u00a0400\u00a0ft).\nIl progetto fu definitivamente cancellato il 1\u00ba maggio 1950 quando era evidente che oramai il futuro dei velivoli a pistoni era segnato ed il motore, che era stato prestato dalla Rolls-Royce, dopo la demolizione del velivolo-prototipo venne riconsegnato al proprietario.\nDescrizione tecnica.\nIl CAC-15 era un velivolo dall'aspetto moderno che beneficiava dell'esperienza acquisita nella costruzione su licenza dei P-51 statunitensi dei quali ricordava l'aspetto. La fusoliera, come tutto il velivolo, era di costruzione metallica ed era caratterizzata da un muso allungato, un abitacolo singolo munito di tettuccio a bolla ed una coda dal tradizionale impennaggio a deriva singola di forma squadrata e grandi dimensioni. L'ala, montata bassa ed a sbalzo, integrava il carrello d'atterraggio anteriore, in configurazione triciclo classico, completamente retrattile verso l'interno, completato posteriormente da un ruotino d'appoggio anch'esso retrattile. La propulsione era affidata al britannico motore V12 Rolls-Royce Griffon 61 da 2\u00a0035 hp (1\u00a0518 kW), munito di compressore a tre stadi, abbinato da un'elica quadripala a passo variabile."}
{"id": "1930979", "revid": "1318658", "url": "https://it.wikipedia.org/wiki?curid=1930979", "title": "Luigi Compagna", "text": "Biografia.\n\u00c8 figlio di Francesco Compagna. Laureato in Scienze politiche all'Universit\u00e0 Federico II di Napoli nel 1971, \u00e8 stato professore ordinario di Storia delle Dottrine politiche all'Universit\u00e0 LUISS di Roma. Autore di numerosi libri e saggi di storia delle idee e storia politica. Sposato, con tre figli, vive a Roma.\nAttivit\u00e0 politica.\nLa sua carriera politica \u00e8 caratterizzata da numerosi cambi di partito o meglio di adesione a gruppi parlamentari diversi.\nPrima Repubblica.\nInizia l'attivit\u00e0 politica nel Partito Repubblicano Italiano da ragazzo, in cui milita per 25 anni, facendo parte anche del Consiglio Nazionale del PRI.\nNel 1991 abbandona il PRI e aderisce al Partito Liberale Italiano. In occasione del passaggio con il PLI Compagna dichiara \u00abSono un liberale da sempre anche se sono stato quasi 25 anni nel PRI. Per me \u00e8 un ritorno a casa\u00bb.\nCandidato per il PLI, alle elezioni del 1992, viene eletto senatore. Durante l'XI legislatura \u00e8 capogruppo del Partito Liberale in Senato\nSeconda Repubblica.\nDopo lo scioglimento del PLI, Compagna aderisce all'Unione Liberaldemocratica di Valerio Zanone. Alle elezioni del 1994 viene candidato per l'Unione Liberaldemocratica nel Patto per l'Italia, coalizione centrista guidata da Mariotto Segni, ma non viene eletto.\nNel 1995 l'Unione Liberaldemocratica confluisce nella Federazione dei Liberali, a cui Compagna aderisce.\nNel 1997 abbandona la Federazione dei Liberali e si iscrive al Partito Socialista. Alle elezioni comunali di Napoli del 1997 viene indicato come un possibile assessore comunale in caso di vittoria del candidato di centrodestra Emmidio Novi. Le elezioni sono per\u00f2 vinte dal candidato di centrosinistra Antonio Bassolino.\nNel 1998 lascia il Partito Socialista e aderisce all'Unione Democratica per la Repubblica.\nNel 1999, dopo appena un anno, tuttavia, lascia l'UDR e aderisce al Centro Cristiano Democratico. Candidato alle elezioni del 2001, viene eletto senatore. Nel 2002 il CCD confluisce nell'Unione dei Democratici Cristiani e di Centro (UDC), a cui Compagna aderisce. Candidato per l'UDC, alle elezioni del 2006 non viene rieletto.\nNel 2008 abbandona l'Unione di Centro ed aderisce al Popolo della Libert\u00e0.\nAlle elezioni politiche del 2008 \u00e8 quindi candidato al Senato della Repubblica, in \"regione Campania\", nelle liste del Popolo della Libert\u00e0 (in dodicesima posizione), venendo eletto senatore della XVI Legislatura.\nAlcuni mesi dopo l'elezione ha proposto una modifica ad un decreto legge per permettere al giudice Corrado Carnevale di concorrere per il posto di primo presidente della cassazione.\nNel 2009 ha proposto un disegno di legge costituzionale, insieme alla senatrice Franca Chiaromonte del PD, per ripristinare l'immunit\u00e0 parlamentare: vi si propone una procedura con cui la Camera di appartenenza dispone sospensione del procedimento penale a carico del parlamentare per tutta la durata del suo mandato (invertendo cos\u00ec la procedura esistente prima del 1993 con l'obbligo del magistrato di richiedere l'autorizzazione a procedere).\nAlle elezioni politiche del 2013 \u00e8 ricandidato al Senato della Repubblica, in \"regione Campania\", nelle liste del Popolo della Libert\u00e0 (in sesta posizione), venendo rieletto per la quarta volta senatore della XVII Legislatura.\nAppena eletto ha presentato un disegno di legge (poi ritirato) per dimezzare la pena per concorso esterno in associazione mafiosa. \nAderisce al gruppo Grandi Autonomie e Libert\u00e0 (GAL) i cui sar\u00e0 nominato segretario d'Aula del gruppo.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce al Nuovo Centrodestra guidato da Angelino Alfano. \nDopo solo 5 giorni, il 19 novembre 2013 lascia il Nuovo Centrodestra, e fa ritorno nel gruppo Grandi Autonomie e Libert\u00e0. Il 2 dicembre 2013, poi, ritorna nel gruppo del Nuovo Centrodestra.\nIl 21 dicembre 2015 abbandona il Nuovo Centrodestra e aderisce a \"IDeA-Identit\u00e0 e Azione\" aderendo al gruppo \"Grandi Autonomie e Libert\u00e0\".\nPur continuando ad essere iscritto ad IDeA il 16 febbraio 2016 si iscrive al gruppo parlamentare \"Conservatori e Riformisti\", permettendo a tale gruppo di raggiungere la quota di 10 parlamentari e di continuare quindi ad esistere.\nIl 2 aprile 2017 con lo scioglimento del gruppo \"Conservatori e Riformisti\" (di cui era membro) confluisce assieme agli altri senatori di CoR nel \"gruppo misto\"; il giorno successivo (3 aprile 2017) ritorna nel gruppo \"Grandi Autonomie e Libert\u00e0\".\nIl 25 maggio 2017 abbandona il Grandi Autonomie e Libert\u00e0 ed aderisce, assieme agli altri senatori di \"IDeA\", al neonato gruppo parlamentare di centro-destra \"Federazione della Libert\u00e0 (IDeA-Popolo e Libert\u00e0, PLI)\"\".\"\nCompagna dall'inizio della legislatura \u00e8 il parlamentare che ha cambiato pi\u00f9 volte in assoluto il gruppo parlamentare di appartenenza (ben nove volte dall'inizio della XVII Legislatura).\nNon viene rieletto alle elezioni del 2018.\nMilitanze Politiche.\nIn totale Compagna ha fatto parte di 11 partiti:"}
{"id": "1930990", "revid": "124955865", "url": "https://it.wikipedia.org/wiki?curid=1930990", "title": "Michelangelo Pepe", "text": "Regia.\nDal 1995 \u00e8 stato il regista dei servizi di Alberto Angela per \"SuperQuark\"; dal 2005 al 2011 \u00e8 stato il regista del programma \"Ulisse - Il piacere della scoperta\" di Piero e Alberto Angela. Dal 2011 \u00e8 stato il regista del programma Geo &amp; Geo per Rai 3 condotto da Sveva Sagramola. Dal 2013 a oggi \u00e8 il regista di Geo condotto da Sveva Sagramola ed Emanuele Biggi. \nNel 2015 ha firmato la regia di \"E lasciatemi divertire\", condotto Pino Strabioli, che ha visto il ritorno in Tv di Paolo Poli. Nel 2016 \u00e8 stato il regista di \"Colpo di scena\" per Rai 3, sempre condotto da Pino Strabioli. Ha firmato la regia del Premio Strega 2014, per la prima volta su Rai 3. \nPer \"Superquark\" ha anche realizzato pi\u00f9 di 30 reportage in proprio."}
{"id": "1930992", "revid": "125912834", "url": "https://it.wikipedia.org/wiki?curid=1930992", "title": "Dialetto sabino", "text": "Il dialetto sabino \u00e8 una variet\u00e0 linguistica romanza dell'Italia centrale, appartenente al raggruppamento dei dialetti italiani mediani.\nSuddivisione.\nEsso pu\u00f2 essere diviso in cinque gruppi dialettali fondamentali:\nCaratteristiche.\nTratto qualificante di questo gruppo dialettale \u00e8 la conservazione delle vocali finali atone. In particolare nel dominio aquilano-cicolano-reatino, area tradizionalmente conservativa, viene tuttora mantenuta la distinzione fra -o ed -u finali, a seconda dell'originaria matrice latina: ad esempio all'Aquila si ha \"cavaju\" per \"cavallo\" (latino \"caballus\"), ma \"scrio\" per \"io scrivo\" (latino \"scribo\"). Ad occidente del suddetto dominio si estendono le parlate dei Piani Palentini, con centri di irradiazione quali Carsoli e Tagliacozzo, la cui punta pi\u00f9 a sud, a contatto con l'area abruzzese della Marsica, \u00e8 San Pelino, frazione di Avezzano: a ridosso dell'area laziale, queste parlate sono caratterizzate dalla confluenza delle vocali originali latine -u ed -o nell'unico esito -o (\"cavajo\", \"fijo\"), ma come il sabino possiedono il medesimo sistema vocalico, fonetico e morfologico.\nMetafonia (metafonesi sabina).\nNel dominio reatino-aquilano-carseolano-tagliacozzano, attestatosi su un vocalismo a quattro gradi, in cui -u finale si continua o si \u00e8 conguagliata in -o, la metafonesi \u00e8 determinata dalle vocali finali \"-u\" ed \"-i\": ad esempio all'Aquila si ha \"pa\u00e9se\", ma al plurale \"pa\u00ecsi\", \"m\u00f2rta\" ma al maschile \"m\u00f3rtu\", \"ap\u00e8rta\" ma \"ap\u00e9rtu\", \"r\u00fasciu\" ma \"r\u00f3scia\", \"issu\" ma \"\u00e9ssa\" e cos\u00ec via. "}
{"id": "1930995", "revid": "767487", "url": "https://it.wikipedia.org/wiki?curid=1930995", "title": "Angeli ribelli", "text": "Angeli ribelli (\"Song for a Raggy Boy\") \u00e8 un film di genere drammatico del 2003 diretto da Aisling Walsh: tratto dal romanzo parzialmente autobiografico \"Ballata per un giovane straccione\" di Patrick Galvin, \u00e8 basato su fatti realmente accaduti.\nTrama.\nLa storia \u00e8 ambientata in Irlanda nella primavera del 1939, alla vigilia della seconda guerra mondiale, all'interno della scuola-riformatorio di St.Jude, gestita da preti cattolici e dominata con pugno di ferro dal sadico responsabile della disciplina Fratello John, fautore di metodi didattici pi\u00f9 che mai severi e crudeli.\nWilliam Franklin, di ritorno dalla guerra civile spagnola dove s'\u00e8 distinto in prima linea tra le file delle brigate internazionali, dopo aver perduto la moglie torna in patria dove diventa insegnante di poesia e letteratura inglese proprio al St.Jude. I suoi metodi di insegnamento gli fanno un poco alla volta guadagnare sempre pi\u00f9 la fiducia dei ragazzi, ma sono visti con crescente sospetto dal resto dei docenti e dal cupo e gelido Fratello John.\nIl nuovo educatore incomincia subito a distinguersi chiamando i giovani ivi rinchiusi non con la matricola che \u00e8 stata loro assegnata appena entrati al riformatorio, ma col loro proprio nome di battesimo. Due dei ragazzi che si trovano a dover frequentare forzosamente l'istituto sono Patrick e Liam; il primo ha 13 anni ed essendo simpatico ed attraente riceve le attenzioni morbose del prete pedofilo Mac, l'assistente di John, che arriva a molestarlo ed usargli violenza chiusi nei bagni della scuola.\nIl ragazzo, che ha raccontato le proprie sofferenze in confessione ad un sacerdote di passaggio, si sente per\u00f2 rispondere di non dire nulla a nessuno e mantenere il segreto celato nel pi\u00f9 profondo del suo cuore: la notizia che l'adolescente ha parlato giunge per\u00f2 a fratello Mac che punisce Patrick costringendolo a fare una doccia gelata in piena notte.\nLiam \u00e8 invece uno dei pochi reclusi a saper leggere e scrivere; il professor Franklin fa presto amicizia con lui riuscendo ad interessarlo ai testi poetici, alcuni dei quali scritti da simpatizzanti comunisti. Liam sfida apertamente l'autorit\u00e0 di John: durante la fustigazione di due fratelli suoi compagni di classe avvenuta nel cortile interno davanti a tutti, Liam corre a chiedere aiuto a Fraklin che interviene e ferma la violenta punizione.\nFratello John, per vendicarsi, attira con l'inganno Liam fuori dalla classe e, nel refettorio vuoto inizia a picchiarlo con inaudita violenza utilizzando prima una cinghia di pelle e poi una frusta, fino a perdere completamente il controllo e farlo cadere esanime. Mac, che sta assistendo, viene preso dal terrore e corre ad avvisare Franklin: quando il professore giunge trafelato non vi \u00e8 pi\u00f9 nulla da fare, il ragazzo \u00e8 gi\u00e0 in agonia: presolo in braccio, lo porta fuori.\nLivido di rabbia Franklin aggredisce John chiamandolo assassino; al funerale il professore afferma davanti a tutti i ragazzi che la morte di Liam \u00e8 stato un vero e proprio omicidio e bacia la bara: dopo che John e Mac sono stati costretti a lasciare la scuola, anche Franklin decide di andarsene, sopraffatto dal senso di colpa di non esser riuscito ad impedire la tragedia. Viene per\u00f2 persuaso a restare quando Patrick recita una delle poesie da lui tanto amate.\nDopo l'uscita di scena di John tutti i ragazzi, col benestare di Padre Damian, l'anziano sacerdote responsabile, abbattono il muro di cemento che divideva il cortile in due voluto dal prete crudele e che rinchiudeva come in una gabbia gli adolescenti anche durante le ore di ricreazione."}
{"id": "1931004", "revid": "118807223", "url": "https://it.wikipedia.org/wiki?curid=1931004", "title": "NFL Network", "text": "NFL Network \u00e8 un canale tematico degli USA di propriet\u00e0 della National Football League (NFL) \u00e8 anche trasmesso in Canada e Messico. Fu lanciato il 4 novembre 2003 e solo dopo 8 mesi tutti e 32 team della NFL votarono alla unanimit\u00e0 per la sua approvazione. La NFL invest\u00ec 100 milioni di dollari per il canale.\nLa NFL Films produce pubblicit\u00e0, programmi televisivi e film che trattano della NFL per la federazione omonima.\nSi stima, che all'anno, la NFL Films produca circa 4.000 ore di filmati tra \"highlight\" e \"replay\" delle partite.\nA partire dal stagione 2006 della NFL, il canale ha incominciato a trasmettere 8 partite in prima serata della regular season denominate \"Run to the Playoffs\". Oltre alle partite live, il canale trasmette il Draft NFL dal 2006; il suo coverage ha competuto con quello dei canali ESPN e ESPN2.\nLa NFL Network trasmette dagli studi situati a Culver City, vicino a Los Angeles.\nIl canale detiene l'esclusiva per la messa in onda delle finali del Superbowl.\nDa settembre 2018 \u00e8 disponibile anche in Italia tramite la piattaforma DAZN.\nNFL Network HD.\nNFL Network HD \u00e8 un canale in HD che trasmette gli stessi programmi, in contemporanea di NFL Network. Fu lanciato nell'agosto del 2004."}
{"id": "1931006", "revid": "200568", "url": "https://it.wikipedia.org/wiki?curid=1931006", "title": "Radica", "text": ""}
{"id": "1931008", "revid": "1208101", "url": "https://it.wikipedia.org/wiki?curid=1931008", "title": "Brigata di cavalleria &quot;Pozzuolo del Friuli&quot;", "text": "La Brigata di cavalleria \"Pozzuolo del Friuli\" \u00e8 una Grande Unit\u00e0 dell'Esercito Italiano. Ha il suo comando a Gorizia presso la caserma Federico Guella. Nel 2013, con la riconfigurazione delle Forze Armate e a seguito dello scioglimento del Comando 1\u00b0 FOD, \u00e8 passata alle dipendenze della divisione Friuli (ridenominata Divisione \"Vittorio Veneto\" nel 2019). La Brigata \u00e8 inserita nelle forze che l'Italia mette a disposizione del \"Corpo di Reazione Rapida\" della NATO.\nStoria.\nLe origini.\nLa Brigata di cavalleria \"Pozzuolo del Friuli\" trae le sue origini dalla II Brigata di cavalleria costituita il 7 marzo 1835 su 3 reggimenti: \u201cPiemonte Reale Cavalleria\u201d, \u201cGenova Cavalleria\u201d e \u201cAosta Cavalleria\u201d.\nDurante la prima guerra di indipendenza (1848-1849) la brigata \u00e8 articolata su due reggimenti, \u201cSavoia Cavalleria\u201d e \u201cGenova Cavalleria\u201d, che operano a Pastrengo, Santa Lucia, Volta Mantovana, Mortara, Sforzesca e Novara, conducendo numerose cariche contro la cavalleria austriaca.\nDurante la seconda guerra di indipendenza (1859), inquadrata nella \"Divisione di Cavalleria\", partecipa al movimento offensivo verso la Sesia, nonch\u00e9 agli aspri combattimenti di Palestro e Vinzaglio.\nNel 1866 (terza guerra di indipendenza) opera con i reggimenti \u201cNizza\u201d e \u201cPiemonte Reale\u201d.\nNella prima guerra mondiale (1915-1918).\nLa II brigata di cavalleria, costituita sui reggimenti \u201cGenova\u201d e \u201cNovara\u201d, inquadrata nella I divisione di cavalleria \u201cFriuli\u201d, effettua il 24 maggio il primo balzo offensivo oltre frontiera fino ai ponti sull'Isonzo di Pieris, frazione di San Canzian d'Isonzo. Nel maggio 1916, appiedata, partecipa alla logorante vita di trincea fino alla prima decade di gennaio dell'anno successivo.\nDal 14 al 16 settembre i suoi reparti conquistano quota 144 (altura che domina il vallone di Doberd\u00f2), mantenendola contro i contrattacchi avversari. A met\u00e0 dicembre viene riportata nelle retrovie e rimontata a cavallo. Nella battaglia di Caporetto del 1917 prende parte alla protezione del ripiegamento dall'Isonzo al Piave, distinguendosi in particolare maniera in occasione della battaglia di Pozzuolo del Friuli.\nLa ricostituzione.\nIl 1\u00ba aprile 1957 si costituisce in Gradisca d'Isonzo il Comando Brigata di cavalleria, che il 1\u00ba gennaio 1959 assume la denominazione di \"Pozzuolo del Friuli\", prendendo il nome dell'omonima divisione corazzata sciolta il 31 dicembre 1958. L'unit\u00e0 viene inquadrata nel V Corpo d'armata. L'11 ottobre 1964 il Comando Brigata si trasferisce in Gorizia, il 1\u00ba ottobre 1975 assume la denominazione di Brigata corazzata \"Pozzuolo del Friuli\", inquadrata nella Divisione meccanizzata \"Mantova\", con sede in Palmanova e comprende Comando, Reparto Comando e Trasmissioni, 4\u00ba Gruppo Squadroni Meccanizzato \u201cGenova Cavalleria\u201d, 5\u00ba Gruppo Squadroni Carri \u201cLancieri di Novara\u201d, 28\u00ba Gruppo Squadroni Carri \u201cCavalleggeri di Treviso\u201d, Battaglione Logistico, Squadrone Controcarri, Compagnia Genio Pionieri. Nel 1975 viene inserito nell'organico della brigata a supporto dei gruppi corazzati il 120\u00ba Gruppo Artiglieria Semovente \"PO\" con sede in Palmanova (caserma Durli), dotato di semoventi M-109.\nLa Brigata dar\u00e0 vita nello stesso anno ad una unit\u00e0 gemella con il nome di Brigata corazzata \u201cVittorio Veneto\u201d che inquadra il 2\u00ba Gruppo Squadroni Meccanizzato \u201cPiemonte Cavalleria\u201d, il 6\u00ba Gruppo Squadroni Carri \u201cLancieri di Aosta\u201d e il 9\u00ba Gruppo Squadroni Carri \u201cLancieri di Firenze\u201d oltre all\u20198\u00ba Gruppo Artiglieria Semovente \u201cPasubio\u201d, battaglione logistico, reparto comando e reparti minori. Dislocata a Trieste, la Brigata \u201cVittorio Veneto\u201d \u00e8 inserita nella Divisione meccanizzata \u201cFolgore\u201d, diventata autonoma nel 1986, viene soppressa il 31 luglio 1991.\nNel 1976 la Brigata Pozzuolo del Friuli interviene con i reparti dipendenti per portare i primi soccorsi alla popolazione gravemente colpita dal terremoto del Friuli.\nDal 1\u00ba ottobre 1986, con l'abolizione del modello divisionale e lo scioglimento della Divisione \"Mantova\", torna alle dirette dipendenze del comando del 5\u00ba Corpo d'Armata poi trasformatosi in 1\u00b0 FOD rimanendo nella storica sede di Vittorio Veneto.\nIl riordinamento e la storia recente.\nIl 1\u00ba giugno 1991, a seguito dei provvedimenti ordinativi dell'Esercito Italiano, la Brigata ha ripreso il nome di Brigata di cavalleria \u201cPozzuolo del Friuli\u201d ed \u00e8 stata ordinata nominativamente come nel 1957, accogliendo nuovamente nei suoi ranghi il 2\u00ba Reggimento \"Piemonte Cavalleria\", e l'8\u00ba Reggimento artiglieria terrestre \"Pasubio\".\nNell'ottobre-dicembre 1992 e nel luglio-settembre 1993, venne impiegata in Sicilia nell'ambito dell'operazione \"Vespri Siciliani\".\nNel 1994, fornisce uno squadrone blindo, tratto dal reggimento \"Lancieri di Novara\", per l'operazione internazionale Restore Hope in Somalia.\nIl 31 ottobre 1996, il comando della Brigata si trasferisce in Gorizia presso la caserma Federico Guella.\nNegli ultimi anni la Brigata, oltre a svolgere operazioni di sicurezza e controllo del territorio in ambito nazionale (operazione \"Santa Barbara\", \"Domino\" e \"Strade Sicure\"), \u00e8 stata impegnata in numerose attivit\u00e0 addestrative e operativo all'estero, precisamente nel 1999 in Ungheria ed in Egitto, e nel 2000 in Polonia. Dal 1\u00ba dicembre 2000 annovera nei suoi ranghi il reggimento Lagunari \u201cSerenissima\u201d con sede a Venezia ed il 3\u00ba reggimento Genio Guastatori con sede a Udine\nNel 2013, a seguito dello scioglimento del 1\u00ba Comando delle forze di difesa, passa alle dipendenze della Divisione \"Friuli\" di Firenze.\nDal 30 dicembre 2013 il reggimento \"Lancieri di Novara\" (5\u00b0) di stanza a Codroipo passa alle dipendenze della Brigata \"Ariete\" (PN).\nDal 1\u00b0 di ottobre 2014 il reggimento \"Piemonte Cavalleria\" (2\u00b0) di stanza a Villa Opicina (TS) passa alle dipendenze della Brigata alpina \"Julia\" (UD).\nDal 1\u00ba luglio 2015 la Brigata \"Pozzuolo\", acquisisce il reggimento logistico \"Pozzuolo del Friuli\" di Remanzacco (ex 8\u00ba rgt. RETRA).\nMezzi.\nDi seguito sono elencati i mezzi a disposizione della brigata:\nI Comandanti.\n2\u00aa Brigata di Cavalleria (1835-49)\n2\u00aa Brigata di Cavalleria (1859)\n2\u00aa Brigata Corazzieri (1859-60)\n2\u00aa Brigata di Cavalleria (1860-63)\n2\u00aa Brigata di Cavalleria (1866)\n2\u00aa Brigata di Cavalleria (1870-1926)\n2\u00ba Comando Superiore di Cavalleria (1926-30)\n2\u00aa Brigata di Cavalleria (1930-35)\n2\u00aa Brigata Celere (1935)\nBrigata Celere \"Emanuele Filiberto Testa di Ferro (2\u00aa) (1935-38)\nBrigata di Cavalleria (1957-59)\nBrigata di Cavalleria \"Pozzuolo del Friuli\" (1959-75)\nBrigata Corazzata \"Pozzuolo del Friuli\" (1975-91)\nBrigata di Cavalleria \"Pozzuolo del Friuli\" (1991)\nRiconoscimenti.\n\u00ab\u2026 per la solidariet\u00e0 e lo spirito di abnegazione con cui tutti gli uomini della Brigata hanno operato nel paese colpito dagli eventi sismici dell'anno 1976\u00bb.\n\u00ab\u2026 in riconoscimento della viva ed operante partecipazione dei Reparti e dei singoli alla vita della comunit\u00e0 cittadina, all'affetto che ha sempre legato i soldati alla terra del Friuli dimostrato anche recentemente in occasione del tragico sisma, dell'attaccamento dell'antica fortezza provato dallo sforzo di restaurazione in atto\u2026\u00bb.\n\u201c\u2026 considerati i vincoli di comunanze discendenti dai fatti d'Arma che il primo Conflitto Mondiale ebbero le nostre genti a fianco dei Cavalieri italiani nella difesa del suolo patrio, grata che tale testimonianza \u00e8 perpetua da una grande unit\u00e0 unica nell'Arma di Cavalleria, a cui \u00e8 stato dato il nome del nostro Comune\u2026\u201d.\n\u201c\u2026 considerati il legame storico esistente tra la Brigata di Cavalleria \u201cPozzuolo del Friuli\u201d e la nostra gente, l'opera di soccorso alla popolazione civile in occasione del disastroso sisma del 1976, le numerose operazioni in Italia e all'Estero in cui la Brigata \u00e8 stata impegnata per ristabilire una situazione di pace e sicurezza, e per il rapporto di profonda amicizia e collaborazione tra la Brigata, le istituzioni cittadine e la popolazione di Gorizia\n\u201c\u2026 quale riconoscimento per l'opera di fattiva collaborazione prestata con intelligenza ed acume in campo culturale, sportivo e sociale\u2026\u201d.\n\u00ab\u2026 per l'impegno sociale dimostrato nella realizzazione equestre (ippoterapia) a favore dei ragazzi disabili della Regione e per il determinante supporto logistico svolto in collaborazione con l'amministrazione Regionale\u2026\u00bb.\n\u201c\u2026 per aver contribuito alla crescita umana e sociale di Palmanova, favorendo un indissolubile contributo tra le Forze Armate e la popolazione civile...\u201d.\n\u201c\u2026 per l'altissimo senso di nobili ideali e principi che hanno da sempre ispirato l'operato del cavalieri della \u201cPozzuolo del Friuli\u201d, improntati alla dedizione alla Patria, alla salvaguardia della pace ed allo spirito di servizio verso i pi\u00f9 bisognosi \u2026\u201d\n\"Brigata di Cavalleria Pozzuolo del Friuli\"\nper avere \"portato\", con professionalit\u00e0 e grande umanit\u00e0, il nome di Gorizia nei luoghi ove si lavora alla ricostruzione, alla stabilit\u00e0 e al mantenimento della pace e per essere stati nella citt\u00e0 presenza significativa e attiva nel tessuto sociale e portatrice dell'alto valore del rispetto per le istituzioni"}
{"id": "1931013", "revid": "121161418", "url": "https://it.wikipedia.org/wiki?curid=1931013", "title": "Episodi di Innamorati pazzi (prima stagione)", "text": "La prima stagione della serie televisiva Innamorati pazzi \u00e8 stata trasmessa negli Stati Uniti dal 23 settembre 1992 al 22 maggio 1993 dalla NBC. \nIn Italia la stagione \u00e8 andata in onda dal 16 novembre al 15 dicembre 1998 sul canale Italia 1, di Mediaset."}
{"id": "1931014", "revid": "486946", "url": "https://it.wikipedia.org/wiki?curid=1931014", "title": "Genezareth", "text": ""}
{"id": "1931020", "revid": "284427", "url": "https://it.wikipedia.org/wiki?curid=1931020", "title": "Micol Andrea Maria Olivieri", "text": ""}
{"id": "1931023", "revid": "767487", "url": "https://it.wikipedia.org/wiki?curid=1931023", "title": "ESPN2HD", "text": "ESPN2HD \u00e8 una tv via cavo di propriet\u00e0 della Walt Disney Company che trasmette in 24/7. ESPN2 HD \u00e8 una Tv in HD che trasmette gli stessi programmi di ESPN2 ma in HD, inclusi eventi in diretta e speciali.\nTar gli show di ESPN2HD bisogna ricordare: \"NASCAR Now\", \"ESPN First Take\", e \"Mike and Mike in the Morning\". Tutti e tre gli show sono trasmessi dal \"ESPN Digital Center\" a Bristol, Connecticut. Ci sono 8 ore e mezzo al giorno di HD pi\u00f9 gli evetni in diretta.\nPer i Mondiali 2006, molte partite sono state trasmesse su ESPN2 e su ESPN2HD, facendo dei due canali due dei pi\u00f9 importanti negli USA.\nIl canale non \u00e8 ricevibile in Italia ma molti dei programmi ESPN2 sono trasmessi su ESPN America."}
{"id": "1931026", "revid": "767487", "url": "https://it.wikipedia.org/wiki?curid=1931026", "title": "Questi ragazzi", "text": "Questi ragazzi \u00e8 un film del 1937 diretto da Mario Mattoli.\nTrama.\nVincenzo e Giovanna sono destinati al matrimonio sin da quando erano bambini dalla terribile zia Lucia. Una volta celebrate le nozze i due si rendono conto di non essersi mai amati e si recano dalla donna per cercare di aiutarli ad annullare il matrimonio.\nQui scoprono che la donna ha un amore sincero per il dottore del paese mentre la presenza di un nuovo corteggiatore far\u00e0 nascere un sentimento di gelosia in Vincenzo tanto che alla fine la coppia non penser\u00e0 pi\u00f9 all'annullamento.\nColonna sonora.\nNella colonna sonora del film \u00e8 presente il brano \"Tu che mi fai piangere\", eseguito da Emilio Livi insieme al Trio Lescano"}
{"id": "1931029", "revid": "339392", "url": "https://it.wikipedia.org/wiki?curid=1931029", "title": "Jom (vichinghi)", "text": ""}
{"id": "1931032", "revid": "306856", "url": "https://it.wikipedia.org/wiki?curid=1931032", "title": "Via ferrata Maximilian", "text": "La via ferrata Maximilian (in tedesco \"Maximilian-Klettersteig\") \u00e8 una via ferrata situata nella provincia autonoma di Bolzano, in Italia, per raggiungere la cima di Terrarossa 2.655\u00a0m s.l.m. della catena dei Denti di Terrarossa attorno al massiccio del Catinaccio, nelle Dolomiti del parco naturale dello Sciliar.\nPrincipali caratteristiche.\nDescrizione.\nIl nome della ferrata deriva dal costruttore del Rifugio Alpe di Tires, Maximilian Aichner di Tires, ed infatti la via ferrata inizia proprio alle spalle del rifugio.\nLa via \u00e8 considerata in letteratura come di facili difficolt\u00e0, ma presenta un lungo attraversamento su roccette e sulle creste, molto aereo, e con pendii molto ripidi a fianco, se non proprio parete. Questo non la rende di difficile livello, ma sicuramente una via che richiede un particolare livello di attenzione (maggiore di quello che si deve solitamente avere), anche perch\u00e9 in molti punti la via non \u00e8 servita dalla corda di sicurezza, e dove c'\u00e8 la corda non \u00e8 ben tesa e non sempre segue la via naturale della parete, ma semplicemente una linea verticale. La via quindi pur non presentando caratteristiche troppo difficili richiede sicurezza, assenza di vertigini oltre che al buon tempo e all'attrezzatura da ferrata (imbragatura, kit ferrata e caschetto).\nLa via sale su uno stretto sentiero dietro al rifugio e subito entra in una forra, che in 10 minuti porta subito al valico con veduta panoramica dell'Alpe di Siusi. Da qui si procede a sinistra salendo fino alla prima cima, la cima del Dente di Terrarossa 2.653\u00a0m, dove si ha una vista libera da ostacoli: a sud-est il Catinaccio con la Cresta del Molignon e ad est la Val Duron fino al Gruppo del Sassolungo, ed infine a sud lo Sciliar.\nDa qui forse segue uno dei punti pi\u00f9 impegnativi, la discesa sull'altro versante in ferrata, dove si trova una paretina quasi verticale, che non risulta troppo difficile se ci fosse la corda ben posizionata, ma invece la corda sege una linea verticale, e quindi risulta pi\u00f9 difficoltosa.\nDopo la discesa si prosegue quasi camminando lungo la cresta della catena, quindi vi \u00e8 tutto questo spezzone che \u00e8 molto panoramico, ma allo stesso tempo aereo, in quanto non vi \u00e8 alcun tratto attrezzato. Ad un certo punto la via compie una singolare traiettoria a coccinella passando sotto un portico di roccia. Da qui in breve si arriva a met\u00e0 percorso, dove esiste anche una via d'emergenza, da prendere nel caso si volesse abbandonare la via.\nLa via invece procede verso la massima elevazione dello Sciliar, la Cima di Terrarossa 2.655\u00a0m dove con un ultimo e meno impegnativo tratto attrezzato si arriva in breve alla vetta (due ore dal rifugio a qui).\nLa discesa invece \u00e8 molto pi\u00f9 semplice in quanto \u00e8 tutta su sentiero; dapprima ci si congiunge al sentiero n. 4 che proviene dal rifugio Bolzano, e quindi lo si segue fino ad arrivare nuovamente al Rifugio Alpe di Tires (fin qui tre ore in tutto)."}
{"id": "1931035", "revid": "1305772", "url": "https://it.wikipedia.org/wiki?curid=1931035", "title": "The Power of Love (Jennifer Rush)", "text": "The Power of Love \u00e8 una canzone co-scritta e originariamente registrata da Jennifer Rush nel 1984. Il brano \u00e8 stato oggetto di numerose cover registrate da molti artisti, tra cui il duo Air Supply, C\u00e9line Dion e Laura Branigan.\nLa versione originale della Rush, pubblicata negli Stati Uniti d'America alla fine del 1984 e in Europa nel 1985, fu in prima posizione nel Regno Unito nell'ottobre 1985 e divenne il singolo pi\u00f9 venduto dell'anno in quel paese. Il singolo sal\u00ec in prima posizione anche nelle classifiche di altri paesi europei, oltre a quelle di Canada, Australia e Nuova Zelanda. La versione di C\u00e9line Dion raggiunse la posizione numero uno negli Stati Uniti, in Canada e in Australia nel 1994. La canzone \u00e8 stata anche tradotta in varie lingue, diventando un classico pop.\nSuccesso commerciale.\n\"The Power of Love\" \u00e8 stato registrata per la prima volta dalla cantante americana Jennifer Rush per il suo album omonimo del 1984. Il brano fu pubblicato come singolo promozionale nella Germania occidentale nel dicembre 1984. Nel giugno 1985, \"The Power of Love\" venne pubblicato come singolo nel Regno Unito, dove scal\u00f2 la classifica britannica, rimanendo in prima posizione per cinque settimane nell'ottobre 1985 e diventando il singolo pi\u00f9 venduto dell'anno. Da marzo 2017, il singolo ha venduto 1,45 milioni di copie solo nel Regno Unito.\nL'enorme successo di \"The Power of Love\" nel Regno Unito ebbe un seguito con il successo internazionale del singolo negli ultimi mesi del 1985 e all'inizio del 1986, tra cui una riedizione tedesca salita in nona posizione in classifica. Infine il singolo raggiunse il primo posto in Australia, Austria, Irlanda, Norvegia, Nuova Zelanda, Spagna (dove la Rush era presente in cima alla classifica con una versione in spagnolo del brano intitolato \"Si t\u00fa eres mi hombre y yo tu mujer\", traduzione di \"Se tu sei il mio uomo e io sono la tua donna\") e Sud Africa, la numero tre in Belgio, Svezia e Svizzera e la numero sette nei Paesi Bassi.\nNonostante la CBS smise di pubblicare \"The Power of Love\" in Nord America, sentendo il singolo troppo europeo, fu rilasciato anche negli Stati Uniti e in Canada nel gennaio 1986. Sebbene avesse raggiunto la numero uno in Canada, \"The Power of Love\" non riusc\u00ec a diventare una hit americana, fermandosi alla posizione numero cinquantasette della \"Billboard Hot 100.\" La canzone \u00e8 stata eseguita da Jennifer Rush al \"The Tonight Show Starring Johnny Carson\" nel marzo 1986 e ad \"American Bandstand\" nell'aprile del 1986.\nFormati e tracce.\nCD Singolo (Germania) (Columbia: 661411 2)\nLP Singolo 7\" (Australia; Nuova Zelanda) (CBS: BA 3331)\nLP Singolo 7\" (Brasile) (Epic: 46.637)\nLP Singolo 7\" (Canada) (Epic: 34 05754)\nLP Singolo 7\" (Europa) (CBS: CBS A 5003)\nLP Singolo 7\" (Germania) (CBS: A 5003)\nLP Singolo 7\" (Italia) (CBS: CBS A 5003)\nLP Singolo 7\" (Portogallo) (CBS: CBS A 5003)\nLP Singolo 7\" (Regno Unito) (CBS: A 5003)\nLP Singolo 7\" (Regno Unito) (CBS: A 5003)\nLP Singolo 7\" (Regno Unito) (CBS: A 5003)\nLP Singolo 7\" (Spagna) (CBS: CBS A-5003 (SG))\nLP Singolo 7\" (Spagna) (CBS: CBS A-6975 (SG))\nLP Singolo 7\" (Stati Uniti) (Epic: 34-05754)\nLP Singolo 7\" (Stati Uniti) (Epic: 15-08471)\nLP Singolo 7\" (Sud Africa) (CBS: SSC 5825)\nLP Singolo 12\" (Europa) (CBS: CBSA 12.5003)\nLP Singolo 12\" (Regno Unito) (CBS: TX 5003)\nCrediti e personale.\nPersonale\n\"The Power of Love\" (versione di Air Supply).\nIl duo australiano Air Supply registr\u00f2 una cover di \"The Power of Love\" per il loro album omonimo pubblicato nel 1985. Poich\u00e9 la canzone fu cantata da Russell Hitchcock, i ruoli di genere sono stati invertiti nei testi (il verso \"I'm your lady and you are my man\" divenne \"You are my lady and I am your man\"). Il brano fu pubblicato come singolo nel luglio 1985 negli Stati Uniti, e successivamente in Canada e Nuova Zelanda. La loro versione fu intitolata \"The Power of Love (You Are My Lady)\" per non essere confusa con un'altra canzone dal titolo uguale, \"The Power of Love\" del gruppo americano Huey Lewis and the News, presente in classifica contemporaneamente al singolo del duo australiano. La versione di Air Supply ebbe un discreto successo in Nuova Zelanda e Canada, raggiungendo la top 40 in entrambi i paesi alla fine del 1985. Negli Stati Uniti raggiunse la posizione numero 68. Questa cover fu inclusa nel film \"Death Note - Il quaderno della morte\" del 2017.\nFormati e tracce.\nLP Singolo Promo 7\" (Stati Uniti) (Arista: AS1-9391)\nLP Singolo 7\" (Stati Uniti, Canada) (Arista: AS1-9391)\nLP Singolo 7\" (Nuova Zelanda) (Polydor: AIR 1)\n\"The Power of Love\" (versione di Laura Branigan).\nAnche la cantautrice statunitense Laura Branigan registr\u00f2 una propria versione di \"The Power of Love,\" intitolandola \"Power of Love\" e inclusa nel suo album del 1987, \"Touch\". Il brano fu prodotto da David Kershenbaum e pubblicato nell'ottobre 1987 come secondo singolo promozionale dell'album dopo \"Shattered Glass\". Il singolo raggiunse la posizione numero ventisei della \"Billboard Hot 100\" nel dicembre dello stesso anno, diventando il settimo (e ultimo) posto in top 40 della Branigan (apparir\u00e0 ancora una volta sulla Hot 100 con \"Moonlight on Water\" nel 1990). \"Power of Love\" si classific\u00f2 con un picco alla numero 19 nella classifica di \"Billboard Hot Adult Contemporary Tracks\" (dove Laura Branigan avrebbe fatto un'ultima apparizione con il singolo \"Never in a Million Years\" # 22 nel 1990).\nLa cantante riguardo alla sua cover di \"Power of Love\" disse:\"Quella canzone ... per me \u00e8 fondamentale nel cantarla. \u00c8 un vero e proprio pezzo di canzone emozionante come il tuo cuore ... \u00c8 come una classica canzone d'amore, ma con un sentimento contemporaneo... \u00c8 davvero una sfida a livello vocale, eppure \u00e8 davvero emozionante.\"\nFormati e tracce.\nLP Singolo 7\" (Stati Uniti) (Atlantic: 7-89191)\nLP Singolo 7\" (Canada) (Atlantic: 78 91917)\nLP Singolo 7\" (Guatemala) (Atlantic: 7-89191)\nLP Singolo Promo 7\" (Giappone) (Atlantic: P2343)\nMC Singolo (Stati Uniti) (Atlantic: 89191-4)\nCrediti e personale.\nRegistrazione\nPersonale\n\"The Power of Love\" (versione di C\u00e9line Dion).\n\"The Power of Love\" fu registrato anche dalla cantante canadese C\u00e9line Dion per il suo terzo album in studio in lingua inglese, \"The Colour of My Love\" (1993). La canzone \u00e8 stata prodotta da David Foster e pubblicata come secondo singolo nell'ottobre 1993 in Nord e Sud America, nel novembre 1993 in Europa e Australia, nel dicembre 1993 in Giappone e all'inizio del 1994 nel resto del mondo. Fu realizzato anche un videoclip musicale per la versione radiofonica del singolo.\nRecensioni da parte della critica.\nDave Sholin del \"Gavin Report\" scrisse a riguardo della canzone:\"Una canzone cos\u00ec potente pone richieste straordinarie a coloro che la cantano. Solo pochi rari sono all'altezza del compito e chi meglio di C\u00e9line Dion per rianimare la canzone che \u00e8 stata per la prima volta un successo mondiale da parte di Jennifer Rush. Aggiungi l'interpretazione di C\u00e9line alla produzione di David Foster e il risultato \u00e8 a dir poco superbo.\"\nSuccesso commerciale.\n\"The Power of Love\" \u00e8 stata la prima hit numero uno nella classifica degli Stati Uniti, \"Billboard Hot 100,\" dove rimase per quattro settimane durante il mese di febbraio del 1994. Il singolo \u00e8 stato anche il primo successo a raggiungere la prima posizione della classifica australiana e il secondo singolo numero uno in Canada. \"The Power of Love\" super\u00f2 anche le classifiche Adult Contemporary di Canada e Stati Uniti. Nel resto del mondo raggiunse la top ten di Belgio, Francia, Nuova Zelanda, Regno Unito e Svezia. Il singolo ottenne diverse certificazioni: disco d'argento in Francia e Regno Unito e disco di platino negli Stati Uniti.\nIn totale furono vendute 1, 5 milioni di copie solo negli Stati Uniti.\nPremi e riconoscimenti.\n\"The Power of Love\" vinse anche un \"ASCAP Pop Award\" come Canzone pi\u00f9 rappresentata negli Stati Uniti e fu candidata ai \"Grammy Award\" nella categoria Migliore interpretazione pop vocale femminile. Il brano ottenne anche una nomination agli \"American Music Award\" per Miglior Singolo Pop/Rock, due nomination ai \"Billboard Music Award\" per Singolo Hot 100 Single dell'Anno e Singolo Hot Adult Contemporary dell'Anno, una nomination ai \"Juno Award\" per Singolo dell'Anno. Grazie all'arrangiamento di \"The Power of Love\", David Foster fu nominato per lo \"Juno Award\" al produttore dell'anno.\nPubblicazioni.\n\"The Power of Love\" \u00e8 uno delle canzoni pi\u00f9 importanti della carriera di C\u00e9line Dion. \u00c8 stata eseguita durante tutti i suoi tour e concerti ed \u00e8 stata inclusa in tutti i suoi album live: \"\u00c0 l'Olympia\" (1994), \"Live \u00e0 Paris\" (1996), \"Live \u00e0 Paris DVD\" (1996), \"Au c\u0153ur du stade\" (1999), \"Live in Las Vegas: A New Day...\" (2007), ' (2010), e \"C\u00e9line une seule fois / Live 2013\" (2014). \u00c8 stata anche inserita nelle pi\u00f9 grandi compilation della Dion: \"All the Way ... A Decade of Song\" (1999), \"Complete Best\" (2008), ' (2008) e \"The Best of Celine Dion &amp; David Foster\" (2012). Il videoclip musicale di \"The Power of Love\" \u00e8 stato incluso nella raccolta video pubblicata nel 2000 dalla Dion, \"All the Way... A Decade of Song &amp; Video\".\nInterpretazioni dal vivo.\nC\u00e9line Dion interpret\u00f2 molte volte \"The Power of Love\" oltre che ai suoi concerti, anche in diversi programmi televisivi per la promozione del singolo e dell'album \"The Colour of My Love\". Nel 1993, C\u00e9line cant\u00f2 il singolo durante la cerimonia di insediamento alla Casa Bianca del neo presidente degli Stati Uniti Bill Clinton, tnutasi al \"Kennedy Center\" di Washington D.C. Il singolo fu cantato anche al programma televisivo musicale britannico \"Top of The Pops\" ne 1993. Nel maggio 1994 cant\u00f2 il singolo al \"The Tonight Show with Jay Leno.\" Durante la promozione del singolo, C\u00e9line interpret\u00f2 la canzone agli \"American Music Award\" del 1995 e nello speciale televisivo della CBS, \"That's Just the Woman in Me,\" dedicato proprio alla cantante canadese e andato in onda il 15 febbraio 2008.\nFormati e tracce.\nCD Singolo (Brasile) (550 Music: 2-659799)\nCD Singolo (Europa) (Columbia: 659799 1)\nCD Maxi Singolo (Europa; Spagna) (Columbia: 659799 2; CBS/Sony: 659799 2)\nCD Mini Singolo (Giappone) (Epic: ESDA 7167)\nCD Singolo (Giappone) (Epic: ESCA 5878)\nCD Singolo Promo (Regno Unito) (Epic: XPCD 348)\nCD Singolo (Regno Unito) (Epic: 659799 2)\nCD Singolo Promo (Stati Uniti) (550 Music: BSK 5482)\nCD Singolo (Stati Uniti) (550 Music: 36K 77230)\nLP Singolo 7\" (Stati Uniti) (Epic: 36-77230)\nLP Singolo 7\" (Europa) (Columbia: 659799 7)\nLP Singolo 7\" (Filippine) (Epic: QEL 45-20285)\nLP Singolo 7\" (Regno Unito) (Epic: 659799 7)\nLP Singolo 7\" (Spagna) (CBS/Sony: ARIC-262)\nLP Singolo 7\" (Zimbabwe) (Columbia: SPCOL 3820)\nMC Singolo (Australia) (Epic: 659828-4)\nMC Singolo (Canada) (Columbia: 38T 77230)\nMC Singolo (Europa) (Columbia: 659779 4)\nMC Singolo (Regno Unito) (Epic: 659799 4)\nMC Singolo (Stati Uniti) (550 Music: 36T 77230)\nCrediti e personale.\nRegistrazione\nPersonale\nAltre versioni.\nQuesto \u00e8 l'elenco degli altri esecutori della canzone:"}
{"id": "1931043", "revid": "775372", "url": "https://it.wikipedia.org/wiki?curid=1931043", "title": "Bandiera di Saint-Pierre e Miquelon", "text": "L'unica bandiera ufficiale di Saint-Pierre e Miquelon \u00e8 la bandiera della Francia poich\u00e9 Saint-Pierre e Miquelon \u00e8 una collettivit\u00e0 d'oltremare della Francia stessa.\nEsiste una bandiera locale non ufficiale, creata nel 1982, basata sullo stemma della collettivit\u00e0, del quale \u00e8 una trasposizione in orizzontale. La bandiera presenta una fascia verticale a sinistra formata da tre campi quadrati che ricordano l'origine della maggior parte degli abitanti delle due isole che compongono la piccola collettivit\u00e0: baschi, bretoni e normanni (dall'alto in basso), rappresentati rispettivamente dalla bandiera dei Paesi Baschi, dal cantone della Bandiera bretone e dalla bandiera della Bassa Normandia. Il resto della bandiera rappresenta un veliero cinquecentesco dorato che naviga verso sinistra su un mare azzurro; il cielo sullo sfondo \u00e8 anch'esso di colore azzurro.\nIl veliero \u00e8 molto probabilmente la \"Grande Hermine\", la nave con cui Jacques Cartier \u00e8 sbarcato a Saint-Pierre il 15 giugno 1536.\nQuesta bandiera non ufficiale \u00e8 stata probabilmente disegnata da Andr\u00e9 Paturel, un imprenditore locale che ha adattato lo stemma di Saint-Pierre, disegnato da Joner L\u00e9on."}
{"id": "1931069", "revid": "104458", "url": "https://it.wikipedia.org/wiki?curid=1931069", "title": "Flaine", "text": "Flaine \u00e8 una stazione sciistica costruita sul territorio dei paesi di Magland e di Ar\u00e2ches nella regione francese dell'Alta Savoia che confina ad est con la Valle d'Aosta. Flaine \u00e8 situata a 1600 metri d'altitudine e conta circa 150 abitanti.\nArchitettura.\nEtichettata come \"Monumento storico\", questa stazione \u00e8 stata costruita nel 1968 dal geofisico Eric Boissonnas, nel cuore della natura a 1600\u00a0m d'altitudine, e concepita come \"stazione integrata\" sci ai piedi e senza macchina. La stazione \u00e8 costruita su tre livelli: \"Flaine-For\u00eat\" (1700\u00a0m), \"Flaine-Forum\" (1600\u00a0m), \"Flaine-Front de Neige\" (1500\u00a0m), collegati da due ascensori esterni e due strade pedonali.\nCon l'architettura svizzera, G\u00e9rard Chervaz ed Eric Boissonnas hanno voluto creare un esempio di urbanistica, di architettura e di \"design\", per i quali la redditibilit\u00e0 immediata sar\u00e0 subordinata alle scelte estetiche e al rispetto dell'ambiente. \u00c8 stato chiamato Marcel Breuer, architetto conosciuto a livello mondiale. Il princ\u00ecpio per la costruzione \u00e8 stato il rispetto della natura: le linee delle costruzioni sono armonizzate con la morfologia del sito. La celcestruzzo \u00e8 volontariamente presente, fuso con il calcare. Tuttavia, l'aspetto \"calcestruzzo\" della stazione riflette uno stile architettonico rivoluzionario.\nIn seguito la stazione \u00e8 stata modernizzata con:\nFlaine ospita delle istituzioni culturali come:\nDall'estate 2004 la societ\u00e0 d'esplorazione del dominio sciistico ha iniziato dei lavori di terrazzamento sotto la T\u00eate Pelouse, come in altre numerose stazioni nelle Alpi: reprofiling, frantumazione del lapiaz, sistema di chiusura delle fessure: questi reprofiling, secondo molte associazioni per il rispetto dell'ambiente, mettono in pericolo una fauna e una flora estremamente fragili.\nEscursionisti e associazioni di ecologisti hanno constatato la distruzione dei lapiaz (paesaggi geologici unici), danni arrecati irreversibili, distruzione di paesaggi naturali, minacce su specie protette a livello nazionale e regionale, e la degradazione del paesaggio nei pressi degli impianti di risalita Grandes Plati\u00e8res/t\u00eate de Verds."}
{"id": "1931071", "revid": "547992", "url": "https://it.wikipedia.org/wiki?curid=1931071", "title": "Anna Longhi", "text": "Biografia.\nNasce a Roma, nel rione romano di Trastevere, dove vive fino all'et\u00e0 di dieci anni, per poi trasferirsi con la famiglia nel rione Monti. Si sposa, e dal matrimonio nascono Sabrina, Orietta e Maurizio (la cui morte a 33 anni, a causa della droga, segna per sempre l'attrice). Debutta al cinema grazie all'incontro con Alberto Sordi, che \u2013 una volta diventato suo amico \u2013 la chiama al proprio fianco come moglie \"buzzicona\" nell'episodio \"Le vacanze intelligenti\" in \"Dove vai in vacanza?\" (1978) e nel dittico \"Il tassinaro\" (1983) e \"Un tassinaro a New York\" (1987), sempre sotto la sua regia. Inoltre \u00e8 presente in due produzioni cinematografiche internazionali: \"Un incantevole aprile\" (1991) di Mike Newell e \"Il talento di Mr. Ripley\" (1999) di Anthony Minghella.\nNegli ultimi anni di vita appare spesso nelle trasmissioni Mediaset \"Mattino Cinque\", \"Pomeriggio Cinque\", \"Markette\" e \"Forum\". Nell'autunno 2009 partecipa a Ci vediamo domenica, condotta da Alda D'Eusanio. Nel 2010 assieme alla figlia Sabrina ed alla nipote Ambra apre ad Ostia Lido (quartiere di Roma) il ristorante \"La buzzicona\". Muore a Roma per le complicazioni di una polmonite il 13 maggio 2011, all'et\u00e0 di 76 anni. \u00c8 sepolta nel Cimitero del Verano di Roma."}
{"id": "1931072", "revid": "1442080", "url": "https://it.wikipedia.org/wiki?curid=1931072", "title": "Carmen Cavallaro", "text": "\u00c8 stato fra i pi\u00f9 ammirati pianisti di musica leggera della sua generazione.\nI primi anni.\nNoto come \"il poeta del pianoforte\", Carmen Cavallaro mostr\u00f2 talento per la musica fin dall'et\u00e0 di 3 anni, suonando melodie su un pianoforte giocattolo. I genitori gli permisero di studiare pianoforte classico, e come giovane pianista suon\u00f2 anche in diverse capitali europee.\nNel 1933, Cavallaro si un\u00ec alla jazz band di Al Kavelin, e ben presto ne divenne il solista. Lavor\u00f2 anche con Rudy Vallee, Enrico Madriguera e Abe Lyman.\nNe 1939 mise su una propria band con cinque strumentisti, che divenne ben presto un'orchestra di 14 elementi con la quale produsse 19 album editi dalla Decca.\nNel 1946 con \"I Can't Begin to Tell You\" con Bing Crosby raggiunse la prima posizione nella Billboard Hot 100.\nRadio e film.\nCavallaro divenne celebre anche tramite la radio (aveva un suo spazio nella NBC, \"The Schaeffer Parade\") e i film in cui interpretava s\u00e9 stesso: \"Hollywood Canteen\" (1944), \"Diamond Horseshoe\" (1945) e \"Donne indiavolate\" (1945). \nCarmen Cavallaro mor\u00ec di cancro nel 1989 a Columbus, Ohio."}
{"id": "1931073", "revid": "18305188", "url": "https://it.wikipedia.org/wiki?curid=1931073", "title": "Disney Channel Mobile", "text": ""}
{"id": "1931086", "revid": "2204851", "url": "https://it.wikipedia.org/wiki?curid=1931086", "title": "Bitetto", "text": "Bitetto (IPA: ], \"Vet\u00e9tte\" in dialetto locale) \u00e8 un comune italiano di abitanti della citt\u00e0 metropolitana di Bari, noto per la presenza delle spoglie del Beato Giacomo, un frate laico morto in odore di santit\u00e0, il cui corpo \u00e8 rimasto nei secoli intatto.\nBitetto ha ricevuto il titolo di citt\u00e0 nel 2007 dal presidente della Repubblica, Giorgio Napolitano. Sede vescovile fino al 1818, conserva una pregevole chiesa, gi\u00e0 cattedrale, in stile romanico pugliese.\nGeografia fisica.\nTerritorio.\nBitetto \u00e8 situata nell'entroterra barese, a 17\u00a0km dal capoluogo e alle pendici delle Murge. Il territorio \u00e8 prevalentemente pianeggiante, pur presentando un'escursione altimetrica di 97 m. La citt\u00e0, infatti, passa da un'altitudine minima di 92 m a una massima di 189; la casa comunale si trova a 141 metri di altitudine.\nDal punto di vista idrogeologico, il territorio del Comune di Bitetto \u00e8 lambito a Nord dal ramo principale di lama Lamasinata, il che pone di fatto parte del territorio comunale in una condizione di esposizione a rischi di alluvione. In particolare si segnala una situazione di emergenza in corrispondenza della Lama Circoletta dove sono state realizzate case abusive. Ciononostante, solo una piccola parte del territorio comunale risulta ad oggi investita dalle perimetrazioni del P.A.I.\nClima.\nIl clima del territorio \u00e8 tipicamente mediterraneo, con inverni freschi, spesso sferzati da freddi venti balcanici, ed estati calde, a volte anche torride per l'azione di caldi venti sciroccali.\nLa stazione meteorologica pi\u00f9 vicina a Bitetto \u00e8 quella di Bari Palese. Il 24 luglio 2007 presso questa stazione meteorologica si registr\u00f2 la temperatura pi\u00f9 elevata: 45,6\u00a0\u00b0C. La temperatura minima assoluta risale al 3 gennaio 1993, quando si registrarono -6,0\u00a0\u00b0C.\nLa tabella sottostante mostra i dati dei valori medi registrabili nel comune di Bitetto.\nOrigini del nome.\nIl nome Bitetto trae origine da Bitectum, una forma latina che risale all'epoca romana, quando il territorio agrario venne suddiviso in contrade come Babuctam (oggi Bavotta), Clausurae (oggi Chiusure) e, appunto, Bitectum. La forma Bitectum era ricorrente nei documenti ufficiali dal Medioevo fino all'Et\u00e0 Moderna.\nAltre possibili origini sono:\n- Vitetum (Terra ricca di viti), dovuto all'importanza per l'economia locale di questa pianta, ancora oggi coltivata e presente anche nello stemma comunale; a supporto di questa teoria vi \u00e8 l'assonanza in dialetto tra il termine \"v'tet\" (vigneto) e \"vet\u00e9tte\" (Bitetto).\n- Bis Tectum (due volte il tetto), citt\u00e0 ricostruita due volte oppure secondo tetto per gli abitanti di Bari fuggiti dopo la distruzione della citt\u00e0 da parte dei Saraceni.\n- Beth Hetium (villaggio arido), termine forse di origine greca che indica la struttura del paese, costituito da piccoli raggruppamenti agricoli situati in territorio privo di sorgenti o acque stagnanti.\nStoria.\nOrigini.\nTra il secondo e il primo millennio a. C. i nomadi Iapigi, provenienti dalle coste dalmate, si insediarono sul territorio dell'odierna Puglia, dividendosi in Dauni a nord, Peucezi al centro e Messapi al sud.\nLe antiche popolazioni costruivano casupole con muri a secco o capanne, delle quali alcuni resti sono stati ritrovati in territorio bitettese, nei pressi della chiesa di Santa Maria la Veterana.\nCon l'arrivo di coloni greci sulle coste messapiche e la fondazione di importanti citt\u00e0 come Taras, l'antica Iapigia entr\u00f2 in contatto con la Magna Grecia. Al periodo compreso tra il IV e il III secolo a.C. risalgono le due tombe monoblocco ritrovate ancora intatte, sempre nella zona di Santa Maria la Veterana, con corredo ceramico di epoca greca. In particolare nel maggio 1993, durante dei lavori di scavo effettuati per costruire civili abitazioni, \u00e8 stato ritrovato un sarcofago monolitico di forma rettangolare coperto da una lastra in pietra; al suo interno il defunto era stato deposto in posizione fetale, assieme a un corredo costituito da ciottolini, piattini e lucerne.\nNon \u00e8 stata per\u00f2 mai rinvenuta traccia di centri abitati nel territorio di Bitetto, ad eccezione di qualche vaso dell'et\u00e0 del bronzo, sebbene l'origine della citt\u00e0 venga ritenuta antichissima, coeva alla vicina Bitonto. Altri, tuttavia, fissano le sue origini al IX secolo.\nA partire dal III secolo a.C., con l'espansione di Roma, si costruirono ville rustiche e \"masse\"\u00a0tra i campi coltivati, mentre si formavano municipi lungo tre direttrici viarie: da Venosa, attraverso le Murge, a Taranto; da Canosa, attraverso Ruvo, Bitonto, Ceglie, Norba, a Egnazia; dall'Ofanto, lungo le coste adriatiche, a Brindisi e a Otranto. Ai tempi di Orazio (68-8 a.C.), Bitetto non esisteva ancora.\nMedioevo.\nDopo la caduta dell'Impero romano d'Occidente e la sconfitta di Goti e Longobardi, la Puglia fu riconquistata dall'Impero bizantino. In questo periodo la regione sopport\u00f2 un gravoso carico fiscale, ma si arricch\u00ec dal punto di vista culturale: il patrimonio artistico dell'epoca, infatti, fu profondamente influenzato dai nuovi elementi bizantini.\nIn quegli anni Bitetto inizi\u00f2 a unificarsi, andando a costituire un unico villaggio la cui popolazione era in crescita. Esso si stringeva intorno a un cenobio istituito dai monaci basiliani in contrada San Marco, tra Bitetto e Bitritto. Conventi di questo tipo erano edificati per volere dei Bizantini: in questo modo, infatti, riuscivano a esercitare un maggior controllo sul territorio e la popolazione, sfruttando l'influenza religiosa e politica dei monaci sulle famiglie contadine, asservite ai gasindi per dissodare la gleba. In questa localit\u00e0 sono state ritrovate tombe, medaglie, monete e alcuni ruderi risalenti per forma, iscrizioni e stile all'epoca bizantina. Dopo la cacciata dei Bizantini da Bari a opera del duca normanno, Roberto il Guiscardo, avvenuta il 1071, il cenobio, abbandonato dai basiliani, and\u00f2 lentamente in rovina, riducendosi a un cumulo di pietre coperte di erbe.\nLa terra di Bari, sotto la pressione longobarda, entr\u00f2 a far parte della Langobardia Minor, quindi del Ducato di Benevento. In questo periodo Bitetto fu compresa nel territorio della citt\u00e0 di Bari, come testimonia un antichissimo documento, risalente al 1021, che si trova presso l'archivio di San Nicola di Bari: in esso si nomina \"Bitecte\" come luogo compreso nella nuova Giudicaria Longobarda di Bari, sede del gastaldo.\nSi ritiene che sia stata distrutta ai tempi dell'imperatore Ludovico II il Giovane, giunto in Puglia per liberare Bari dai Saraceni, senza successo, a met\u00e0 del IX secolo, e nuovamente danneggiata dai Saraceni sul finire del secolo.\nAl X secolo risale il primo documento scritto, una pergamena del Codice Diplomatico Barese dell'anno 959 d.C., che riporta l'esistenza di tre cappelle\u00a0\"in loco di Bitetto o Vitecte\", dedicate rispettivamente a santa Maria, san Michele Arcangelo e san Tommaso, dove due sacerdoti celebravano la messa, previo pagamento di un censo annuale all'arcivescovo di Bari, Giovanni II. Nel documento si legge che esisteva un luogo chiamato \"Bitectum\" dove erano raggruppate delle casupole, formando appunto il\u00a0\"locus\", un villaggio esteso su un'antica contrada senza alcun recinto protettivo.\nCinquant'anni dopo, \"Bitecte\" era una solida collettivit\u00e0 di residenti con obbiettivi comuni e comportamento solidaristico, una\u00a0\"civitas\"\u00a0in grado anche di partecipare con pari dignit\u00e0 alla lega delle citt\u00e0 di Bari, Bitonto, Trani ribellatesi ai dominatori bizantini, contro i quali \"fecerunt bellum in Bitete\", nell'anno 1011: \u00e8 infatti qui che ebbe luogo la battaglia tra Melo di Bari e i bizantini.\nNel corso dell'XI secolo Bitetto fu elevata a sede vescovile, in quanto nel 1089 la bolla \"Quia nostris temporibus\" di papa Urbano II la cita come suffraganea di Bari; sul finire del secolo la Mensa arcivescovile ricevette in feudo la vicina Bitritto. La citt\u00e0 venne distrutta per ben due volte nel 1164 da Guglielmo il Malo, rea di essersi opposta a suo padre Ruggero II nel 1129, e venne donata nel 1176 da suo figlio Guglielmo II alla chiesa di Monreale.\nIn epoca normanna, parte del territorio comunale venne stornato da Federico II e devoluto alla nascente citt\u00e0 di Altamura, dove si stabilirono molti bitettesi. Il figlio Corrado IV di Svevia, tuttavia, la distrusse ancora una volta nel 1251, poich\u00e9 fedele a papa Innocenzo IV. Con l'ascesa degli angioini, Bitetto ebbe nuovo splendore: sotto il regno di Carlo I cominci\u00f2 la sua ricostruzione come cittadella, fortificata con torri e mura nel 1261, quindi fu tra le citt\u00e0 pi\u00f9 ricche della Terra di Bari e il borgo fu ingentilito da diversi edifici civili, alcuni dei quali pervenuti ad oggi.\nI registri notarili locali del XIV e XV secolo attestano l'esistenza di una fiorente comunit\u00e0 ebraica dedita al commercio di tessuti e immobili e al noleggio di animali.\nNel 1349 Bitetto fu assediata e saccheggiata dalle truppe ungheresi guidate dal re Ludovico contro la regina Giovanna I, cui la citt\u00e0 era rimasta fedele, per regolare la successione a Roberto d'Angi\u00f2. Successivamente la citt\u00e0 venne ceduta dalla corona alla nobilt\u00e0 feudale degli Arcamone e, dopo il 1419, la regina Giovanna II la don\u00f2 a Lorenzo de Attendolis, talmente autoritario da allontanare il vescovo. Fu quindi data da Alfonso V d'Aragona ad Andrea Matteo III Acquaviva, duca d'Atri e signore di Martina Franca. In seguito alla ribellione del duca, nel 1507 la citt\u00e0 fu donata a Prospero Colonna. In seguito il feudo torno agli Acquaviva, per poi essere soggetto a una continua serie di vendite.\nEt\u00e0 moderna.\nIl XV secolo vide il progressivo peggioramento delle condizioni di vita della popolazione bitettese: tra la fine del XV e l'inizio del XVI secolo la citt\u00e0 venne colpita dalla peste, uccidendo, secondo i registri dell'epoca, 3249 abitanti. I superstiti abbandonarono gli alloggi fuori dalle mura cittadine; l'area all'esterno del centro storico non sarebbe stata ripopolata che nel primo Ottocento.\nNel 1731 il regio demanio sottrasse il feudo di Bitetto, comprendente anche Carbonara, Binetto, Erchie e Mesagne al marchese di Mesagne Donato Timperi, reo di insolvenza fiscale per oltre un trentennio. Successivamente se lo aggiudic\u00f2 all'asta per 61.000 ducati il barone Francesco Noja di Mola di Bari, ma di ascendenza fiamminga, che fece edificare nei pressi delle mura il suo palazzo.\nDopo la proclamazione della Repubblica Napoletana nel 1799, in diverse citt\u00e0 del regno sorsero repubbliche giacobine, il cui simbolo era l'albero della libert\u00e0 piantato nel centro della piazza principale. A Bitetto il dottore in giurisprudenza Angelo Antonucci, di fede repubblicana, tent\u00f2 di condurre la citt\u00e0 alla ribellione contro il barone, senza riscuotere alcun successo a causa della forza e prepotenza di Vincenzo Noja. Con l'arrivo delle truppe francesi, tuttavia, il 5 aprile la citt\u00e0 si arrese e il barone fugg\u00ec con la sua famiglia. Dietro pagamento di 16800 ducati al capo dell'armata francese, la citt\u00e0 occupata fu risparmiata; venne quindi piantato l'albero della libert\u00e0. Quando, per\u00f2, i sanfedisti del cardinale Fabrizio Ruffo risalirono il regno, i bitettesi, consci della prossima sconfitta dei rivoluzionari, si scatenarono contro i repubblicani. Il 16 maggio 1799, dopo soli quaranta giorni, la repubblica cadde e il barone riprese il potere.\nEt\u00e0 contemporanea.\nNel 1818, con la bolla \"De Utiliori\", papa Pio VII soppresse l'ormai decaduta diocesi di Bitetto, accorpandola definitivamente all'arcidiocesi di Bari.\nNel XIX secolo cominci\u00f2 l'espansione della citt\u00e0 fuori dalle mura medievali, con l'abbattiemento delle antiche porte: in particolare furono rimossi i battenti della porta delle Piscine, onore e vanto del popolo per la sua bellezza, e furono demolite la porta Comunale, ritenuta troppo angusta, e la porta della Maddalena; questa decisione, oltre a favorire l'espansione del borgo e le comunicazioni tra la parte antica e moderna, permise una maggiore salubrit\u00e0 dell'aria, permettendo un continuo ricambio della stessa.\nDurante il Risorgimento il popolo bitettese si mostr\u00f2 fedele alla corona borbonica: mentre i liberali progettavano il da farsi in vista dell'arrivo di un contingente garibaldino il 5 settembre, il popolo covava la ribellione, motivata dalle privazioni subite, dalla fame (l'inverno e la primavera del 1860 erano stati particolarmente duri) e dalla paura di dover cambiare re, ritenendo Vittorio Emanuele II troppo distante rispetto a Francesco II, che aveva fatto distribuire pane e latte a causa della carestia. Il 3 settembre il popolo, preoccupato che lo stemma borbonico fosse sostituito con quello sabaudo, assalt\u00f2 il Posto di Guardia, ribellandosi contro i galantuomini; requisirono tutte le armi e ripristinarono la Guardia Urbana, l'istituzione dell'antica monarchia. La rivolta, dopo essersi calmata verso sera, riprese durante la notte e fu definitivamente sedata alle quattro del giorno successivo, con l'arresto dei rivoltosi da parte della Guardia Nazionale. Il cinque settembre giunsero anche i garibaldini, guidati dl tenente colonnello Romano e dal comandante Tanzi. Una sentenza del febbraio 1861 stabil\u00ec che, dei 205 fermati, solo 123 venissero trattenuti, anche se di questi 24 restarono in carcere, mentre gli altri avevano l'obbligo di presentarsi al Tribunale di Trani quando richiesto; intanto ben 67 colpevoli erano ancora latitanti. Il 24 agosto 1861 la Gran Corte Criminale di Bari emesse la sentenze: i rivoltosi furono condannati per la maggior parte ai lavori forzati, con pene diverse a seconda della colpevolezza; pochi furono condannati alla reclusione, solo uno fu scagionato.\nBitetto partecip\u00f2 attivamente alla Resistenza durante la seconda guerra mondiale. Il 9 settembre, diffusasi la notizia dell'armistizio di Cassibile, un reparto di tedeschi, di stanza nell'edificio della scuola elementare, si appost\u00f2 nei campi, tra il parco della Benedetta e quello dei Tre ponti, sistemando le mitragliatrici in direzione del paese. In mattinata arriv\u00f2 un reparto di fanti, il cui comandante fu avvisato da Padre Geremia, frate del Santuario del Beato Giacomo, di non percorrere la strada verso Grumo Appula, ma di sorprendere i nazisti alle spalle. Egli, tuttavia, non prest\u00f2 ascolto al consiglio e fece disporre i soldati in fila indiana lungo la strada, ponendoli sotto il tiro dei tedeschi, che spararono. I soldati italiani, quindi, si ritirarono, cercando rifugio nelle case circostanti; i tedeschi allora si avvicinarono al paese uccidendo alcuni soldati. Un atto di particolare ferocia fu commesso contro il sottotenente Pietrangelo Siviglia, che vigilava lungo la linea ferroviaria Bari - Taranto: fu prelevato da una pattuglia tedesca, portato in una cava e abbattuto a colpi di mitraglietta; il suo corpo fu interrato fino al petto in una buca scavata da un soldato italiano. Quando giunse la voce che i tedeschi si stavano avvicinando al paese, il popolo insorse: una camionetta tedesca che giungeva da Palo del Colle fu sorpresa e bloccata; in piazza Diaz un'autocolonna nazista proveniente da Bitritto fu raggiunta da colpi di fucile e da due bombe a mano. La resistenza termin\u00f2 alle ore 17.00: i tedeschi andarono via e il paese fu libero, pur col sacrificio di 22 soldati. Per questo atto di eroismo Bitetto \u00e8 stata insignita nel maggio 1993 della medaglia d'oro al merito civile.\nSimboli.\n\u00abD'azzurro, alla vite sradicata, al naturale, fogliata di sette, di verde, fruttata di sei, di porpora, posta a destra, e al liocorno, ritto, d'argento, posto a sinistra, il tutto sormontato dalla stella di sette raggi, d'argento, posta in capo.\u00bb\nLo stemma, risalente al 1200, raffigura su campo azzurro un unicorno rampante, a sinistra, e una vite, a destra, sormontati da una stella argentea a sette punte. Attualmente nello stemma l'unicorno risulta sostituito da un liocorno.\nIl liocorno indica che il valore dei bitettesi deve risiedere nelle virt\u00f9 intellettive della saggezza, della prudenza e dell'astuzia, cos\u00ec come l'animale fantastico ha la sua forza nel capo. La vite, rigogliosa e carica di grappoli, rappresenta l'abbondanza e la fertilit\u00e0 delle campagne del territorio. La stella, infine, simboleggia gli ideali a cui l'uomo deve tendere e che, come le stelle, non tramontano mai.\nIl gonfalone cittadino ripropone lo stemma su un drappo verde, riccamente ornato con ricami argentei e recante in alto la denominazione della citt\u00e0.\nMonumenti e luoghi d'Interesse.\nArchitetture religiose.\nChiesa di San Michele Arcangelo.\nPrincipale monumento del paese, la chiesa di San Michele Arcangelo \u00e8 uno degli esempi pi\u00f9 puri del romanico pugliese. L'epigrafe nei pressi del portale rivela che la facciata fu edificata nel 1335 da Mastro Lillo da Barletta su commissione del vescovo Bonocore, che volle ricostruire il tempio della citt\u00e0 nel luogo dove sorgeva una cattedrale pi\u00f9 antica. Bitetto era infatti sede diocesana sin dall'XI secolo.\nOrientata secondo l'antico uso con il presbiterio ad est, la chiesa presenta una severa facciata tripartita da paraste e munita di un grande rosone archivoltato. Dei tre portali, quello centrale si connota per un ricco apparato scultoreo: due leoni in pietra, accosciati su possenti mensoloni, reggono colonne dai capitelli a motivi vegetali che sostengono una lunetta con i bassorilievi del Cristo e dei dodici Apostoli. Gli stipiti esterni presentano invece scene del Nuovo Testamento.\nL'interno, che nel Settecento fu pesantemente intonacato ed \u00e8 stato riportato all'originario stile romanico nel 1959, \u00e8 scandito in tre navate da setti murari a triplo ordine, dove le arcate a doppia ghiera sono sormontate da falsi matronei e pi\u00f9 in alto da monofore. Il transetto \u00e8 triabsidato secondo gli stilemi del romanico pugliese.\nIl corpo trecentesco \u00e8 affiancato sui due lati da due cappelle settecentesche, quella del Purgatorio (a sinistra) e quella del Santissimo Sacramento (a destra). All'esterno il campanile, sempre risalente al XVIII secolo, poggia sulla facciata romanica dalla tipica struttura a capanna.\nChiesa di San Domenico.\nEdificio minore situato fuori dalle mura medievali, databile tra la fine dell'XI secolo e la met\u00e0 del successivo, la Chiesetta di Santa Maria e San Giovanni Battista venne inglobata negli ultimi anni del 1500 nella chiesa che i Padri Predicatori costruirono a Bitetto in onore di San Domenico, diventandone il presbiterio. Sul retro si pu\u00f2 ben notare l'abside semicilindrica contrassegnata da una cornice a denti di sega, presente anche lungo i lati scoperti del tiburio sul quale poggiava la cupola dell'edificio originario. Le coperture delle volte e del catino absidale erano un tempo rivestite con chiancarelle, in seguito manomesse e sostituite con delle semplici tegole.\nChiesa di Santa Maria La Veterana.\nSituata in fondo a Corso Garibaldi (ex via Santa Maria la Veterana), la Chiesa di Santa Maria La Veterana (o Vetere), originariamente Santa Maria la Vetrana, \u00e8 una delle chiese bitettesi situate extra-moenia, nonch\u00e9 una delle pi\u00f9 antiche. La testimonianza pi\u00f9 antica di questo edificio risalirebbe a un documento del 959, dove si parla di una chiesa consacrata a Santa Maria, mentre la lettura dello stemma presente sulla facciata, se appartenente a Mons. Scicutella, permetterebbe di datare la ricostruzione della chiesa in un periodo compreso tra il 1294 e il 1300. Appartenuto con alterne vicende ai Padri Conventuali, oggi non c'\u00e8 pi\u00f9 traccia del monastero annesso. La chiesa presenta una facciata spoglia, ingentilita solamente sul lato destro dal campanile eretto sul portale principale e addossato ad edifici successivi. internamente la chiesa \u00e8 divisa in tre navate da pesanti archi: a tutto sesto nella prima campata e a sesto acuto nelle altre due. Questi ultimi sono pi\u00f9 bassi rispetto al primo, mentre i pilastri di sostegno sono pi\u00f9 spessi; inoltre una cornice della modanatura corre lungo i muri sopra gli archi e si interrompe presso la prima campata. Tutto ci\u00f2 a testimonianza del fatto che l'edificio ha attraversato almeno due fasi di costruzione. Di pregevole fattura sono gli affreschi presenti lungo le pareti interne della chiesa, riguardanti le \"Storie della Vergine\" (sul lato sinistro), le \"Storie di Cristo\" (sulla parete di fondo) e il \"Giudizio Universale\" (sul lato destro). nella nicchia dell'altare maggiore c'\u00e8 una statua policroma di legno raffigurante la Vergine; vi \u00e8 anche ospitato, dopo un recente restauro, un paliotto con pitture su cuoio presumibilmente di origine cipriota, un tabernacolo ligneo del XVIII secolo ed una statua di pregevole fattura raffigurante Sant'Ignazio di Loyola.\nNella piazza antistante la chiesa \u00e8 esposto \"Icaro\", opera dello scultore statunitense Greg Wyatt.\nConvento del Beato Giacomo.\nIl convento, fondato nel 1432, fu inizialmente abitato dai Frati Minori Osservanti, quindi dai Frati minori riformati, per passare poi nelle mani del Comune, che lo cedette alla confraternita del Purgatorio. Rimasto abbandonato, fu in seguito occupato dai Frati nel 1908, ma non nel complesso originario, bens\u00ec in un nuovo convento costruito sulle volte del coro e della sagrestia. L'antico convento, malridotto e depredato, fu affidato nel 1981 ai Frati, diventando casa di formazione per i chierici di teologia.\nArchitetture civili.\nIl Palazzo del Barone.\nSituato a ridosso delle mura medievali e della Porta Piscine, l'unica sopravvissuta delle tre originali, si trova il Palazzo Baronale, complesso molto pregevole costruito nel 1773 su volere della famiglia Noya, proveniente da Mola di Bari, che nel 1743 aveva acquistato il feudo di Bitetto dal Principe de Angelis. Il palazzo dei Noya, essendo situato a ridosso delle mura, ha inglobato parte del complesso medievale ed inoltre il palazzo dei De Angelis, attualmente adibito ad abitazione privata.\nIl Sedile.\nPosto di fronte alla chiesa di San Michele Arcangelo, il Sedile, antica sede del Comune, era il punto di riferimento per l'Universitas riguardo l'amministrazione, la giustizia e le attivit\u00e0 economiche. Al suo interno erano conservate le unit\u00e0 di misura per il confronto con quelle usate dai forestieri. Qui risiedeva il Mastro Mercato, che regolava lo svolgimento di mercati, fiere e aste.\nInizialmente era di forma cubica, con tre grandi arcate ogivali rivolte alla piazza che davano accesso agli uffici per le cause riguardanti piccoli reati e per la redazione degli atti legati alla vita pubblica. Nel XVIII secolo fu innalzato il primo piano e fu costruita una torre campanaria. Al primo piano fu alloggiata, nel XIX secolo, la gendarmeria borbonica. Probabilmente una delle stanze fu adibita a prigioni per i criminali in attesa di trasferimento. Sulla facciata \u00e8 presente una protome leonina, utilizzata come gogna per i condannati, e una meridiana con gnomone, trasformata in un quadrante di orologio.\nLa casa dei Cavalieri di Malta.\nDi questo monumento medievale, sito nel centro storico, si sa pochissimo: la stessa attribuzione all'Ordine dei Cavalieri di Malta proviene dalla tradizione locale. Studi recenti attestano, tuttavia, la presenza di numerosi possedimenti di quest'Ordine cavalleresco in Contrada Bavotta (nell'agro di Bitetto), dove i Melitensi erano tenutari di una masseria denominata \"Calcara alla Bazia\". La presenza, inoltre, di una vistosa croce ottagonale sulla soglia dell'antico 'hospitale' di S.Giacomo, a pochi metri dalla casa-torre, parrebbe confermare la tradizione popolare. Databile tra il XIII e il XIV secolo, la costruzione, in conci ambrati, \u00e8 a due piani. All'esterno della facciata una scala rampante parte dalla strada fino ad arrivare all'ingresso del primo piano, sormontato da un architrave con cornice a denti di sega. Al secondo piano una bifora ogivale ravviva la parete spoglia. Ai lati della bifora, a livello del piano d'imposta dell'arco, fuoriescono due mensole decorate e forate. Il lato orientale presenta due ingressi ogivali al piano terra. L'intero edificio ha sul retro una corte di servizio, grazie al quale si scopre l'impianto \"a Croce di Sant'Antonio|tau\" della casa poich\u00e9, perpendicolarmente al corpo della fabbrica, si innesta un'ala occultata da edifici successivi, anch'essa a due piani.\nIl Monumento ai Caduti.\nSituato in piazza Umberto I, il monumento, dedicato ai caduti bitettesi della Prima guerra mondiale, fu eretto nel 1923, opera dello scultore Tonini di Roma, grazie all'avvocato Domenico Abruzzese, ai cittadini, all'amministrazione comunale e alla comunit\u00e0 bitettese risiedente negli Stati Uniti d'America. Esso \u00e8 costituito in pietra bianca con iscrizioni metalliche ed elementi statuari, tra cui spicca quello bronzeo della Vittoria Alata, che campeggia sulla sommit\u00e0 del monumento. Alle sue spalle \u00e8 presente un cannone di bronzo, residuo bellico del 1918, tolto agli austriaci.\nArchitetture militari.\nMura.\nLa muraglia era caratterizzata da imponenza e solidit\u00e0, che avrebbero garantito la salvezza della citt\u00e0 in caso di assedio. in tempi critici, le vie esterne erano vigilate da soldati posti di guardia su alcuni dei trentasei torrioni di forma rettangolare che insistevano sul perimetro della cerchia muraria, a quindici metri l'uno dall'altro, ma a due a due per custodire le porte di accesso. Esternamente appariva compatta e ininterrotta, senza alcuna apertura per non indebolirne le difese. Una prima muraglia viene attestata gi\u00e0 dal 1099, epoca in cui vi era \"una turricella a oriente e una casa vecchia.\" La preesistenza di una cinta fortificata \u00e8 confermata da Lorenzo Giustiniani, che scrisse nel 1797: \"Sotto Carlo I [Bitetto] incominci\u00f2 a riedificarsi nel luogo del castello fortificato d'intorno di torri e di mura, verso il 1266 e da quel tempo \u00e8 rimasta sino al presente di piccola estensione\".\nPorte.\nSi poteva accedere alla citt\u00e0 attraverso tre porte, abbattute nel XIX secolo durante il processo di espansione della citt\u00e0 al di fuori del borgo antico. Esse erano aperte di giorno, dopo che la campana della cattedrale aveva suonato il Mattutino, fino alle due di notte.\nPorta Piscina.\nSi ergeva ad est, accogliendo i viaggiatori da Bari e da Modugno, ed era la porta pi\u00f9 importante della citt\u00e0. Era l'onore del Comune e il vanto della famiglia De Angelis: Flaminio De Angelis, infatti, ottenuto il titolo di principe della citt\u00e0 volle dimostrare la riconoscenza per i doni ricevuti col feudo rendendo pi\u00f9 imponente e ampia la porta (1634). Sul portale anticamente si stagliavano tre stemmi: quello del Comune, quello di Filippo IV di Spagna (allora re di Napoli) e quello della famiglia De Angelis.\nPorta Comunale.\nPosta a sud, veniva chiamata anche \"delle beccherie\" perch\u00e9 fuori di essa erano situati il macello e le due botteghe del fornello per cuocere la carne di propriet\u00e0 comunale.\nPorta della Maddalena.\nEra posta a ovest e prendeva il nome dalla cappella l\u00ec situata.\nAltro.\nOsservatorio faunistico.\nA Bitetto ha sede l'Osservatorio faunistico regionale - Centro Recupero Selvatici, una struttura tecnica della regione con funzioni di indirizzo, programmazione e coordinamento.\nGeografia antropica.\nFrazioni.\nIl comune di Bitetto non ha frazioni all'interno del proprio territorio. Curiosamente, sulla maggior parte delle mappe viene erroneamente indicata \"contrada Fratta\" come tale. Tuttavia, essa \u00e8 solo una strada vicinale posta appena al di fuori del centro abitato, sulla quale si affacciano alcune abitazioni private.\nSociet\u00e0.\nEtnie e minoranze straniere.\nGli stranieri residenti a Bitetto al 31 dicembre 2019 erano , pari al 1,94% della popolazione complessiva. Le comunit\u00e0 pi\u00f9 numerose sono:\nReligione.\nBitetto fu sede vescovile dall'XI secolo fino al 1818. Oggi l'antica diocesi \u00e8 divenuta una sede titolare.\nA Bitetto sono venerati tre santi patroni:\nTradizioni e folclore.\nFiere.\nA Bitetto si svolgono tradizionalmente due fiere: una il 25 marzo, festa dell'Annunziata, e l'altra il 22 luglio, giorno della Maddalena.\nLa prima, la pi\u00f9 antica, si volge lungo quello che anticamente era un asse viario peuceta, sul quale i Romani avevano innestato l'Egnatina, una strada che dalla Premurgia giungeva al mare, passando per Grumo Appula, il casale di Santa Maria La Veterana e il casale di S. Marco. L'esistenza della fiera di Primavera \u00e8 attestata da un documento del 14 marzo 1431 con il quale Lorenzo de Attendolis, per volere della regina Giovanna II, concedeva all'Universitas di spostare la fiera dell'Annunziata a luglio. A tal proposito bisogna ricordare che gli Angioini erano particolarmente devoti alla Maddalena e ne avevano portato il culto in Italia dalla Provenza.\nCarnevale.\nNei giorni precedenti marted\u00ec grasso a Bitetto si tengono sfilate di carri e gruppi mascherati; il marted\u00ec, invece, a chiusura del Carnevale, viene allestita una camera ardente per la morte del \"Minnore\", un fantoccio, che simboleggia la stessa festa, a cui viene dato fuoco.\nBitetto possiede una sua maschera, ripresa da una in pietra posta sulla facciata di un palazzo del centro storico.\nMercato Medievale e Corteo Storico.\nOgni anno, tra il 25 aprile e il 1\u00ba maggio, a Bitetto si svolge una rievocazione medievale, durante la quale il Borgo Antico torna all'epoca di Fra' Giacomo (XV secolo); in particolare viene rievocato un episodio storico, ovvero il Ringraziamento del duca d'Atri e signore di Bitetto Andrea Matteo Acquaviva al frate. Il duca, infatti, aveva partecipato alla Congiura dei baroni contro Ferdinando I e, sconfitto, si era rifugiato in convento: qui incontr\u00f2 Fra' Giacomo che gli predisse il perdono del Re, a differenza degli altri congiurati che sarebbero stati decapitati; inoltre il Frate gli predisse la nascita di un figlio maschio. Verificatesi entrambe le predizioni, il Duca torn\u00f2 a Bitetto con la famiglia e la corte per ringraziare il Frate, facendo costruire, in segno di devozione, la strada rettilinea che collega il Convento Francescano al paese (oggi via Beato Giacomo).\nPresepe vivente.\nOgni anno, dal 24 dicembre al 6 gennaio, all'interno del Santuario del Beato Giacomo, si svolge il Presepe vivente, organizzato dai frati francescani, diviso in due ambientazioni: da un lato scene di vita popolare, che ripropongono i mestieri del passato, dall'altro la scena sacra, ambientata nel '400, con il Beato Giacomo e la Sacra Famiglia in abiti del XV secolo, inseriti in un contesto rinascimentale.\nCultura.\nIstruzione.\nMusei.\nMuseo della Devozione e del Lavoro.\nParte integrante del Santuario del Beato Giacomo, il Museo documenta le umili condizioni di vita della popolazione locale nei secoli passati. Il museo espone oggetti provenienti da donazioni private o da altri conventi, che rappresentano uno spaccato di vita quotidiana, incentrato sui temi della vita domestica, del lavoro femminile del ricamo, della vita dei campi e dei mestieri ormai quasi scomparsi.\nCucina.\nLa cucina bitettese racchiude diversi piatti, propri della tradizione pugliese; in particolare:\nTipiche della citt\u00e0 sono l'uva, le percoche o percochi e, in particolare, l'Oliva T\u00e8rmite, un cultivar di oliva da tavola originario del territorio bitettese, dove \u00e8 presente da diversi secoli: un documento del 6 maggio 1186 pubblicato nel Codice Diplomatico Normanno di Alfonso Gallo, infatti, ripete pi\u00f9 volte il termine \"Termitum\" per indicare la variet\u00e0 di alberi coltivata.\nEconomia.\nL'economia cittadina \u00e8 da sempre legata all'agricoltura, in particolare all'ulivo: gli uliveti, infatti, costituiscono il 75% dei terreni coltivati. Si producono anche cereali, ortaggi, uva e frutta. \u00c8 stata definita \"Citt\u00e0 dell'Oliva Termite\".\nL'industria \u00e8 costituita da aziende che operano nei comparti dell'agroalimentare, edile, metallurgico, dell'abbigliamento, dei materiali da costruzione, della produzione e distribuzione di gas.\nIl terziario si compone di una discreta rete distributiva e dell'insieme dei servizi, che comprendono quello bancario.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nInfrastrutture e trasporti.\nStrade.\nLa citt\u00e0 \u00e8 collegata ai comuni limitrofi dalle Strade Provinciali 67 (Bitetto-Bitritto), 87 (Bitetto-Palo del Colle), 90 (Bitetto-Sannicandro di Bari), 184 (Bitetto-Cassano delle Murge). Il comune \u00e8, inoltre, servito da una circonvallazione (SP 206), che consente di smistare il traffico al di fuori del centro abitato.\nFerrovie.\nBitetto \u00e8 servita dalla ferrovia Bari-Taranto, gestita dalle Ferrovie dello Stato, che consente i collegamenti, attraverso corse giornaliere, con i capoluoghi Bari e Taranto e con altri comuni minori, in particolare Modugno, Grumo Appula, Acquaviva delle Fonti e Gioia del Colle.\nLa stazione, servita da tre binari, \u00e8 posta in zona periferica.\nMobilit\u00e0 urbana.\nLe autolinee per i collegamenti con i comuni limitrofi sono gestiti dalla STP Bari (linea Bitonto-Palo del Colle-Bitetto-Binetto-Grumo Appula-Sannicandro di Bari-Bitritto-Adelfia) e dalle Ferrovie Appulo Lucane (linea Bari-Modugno-Bitetto-Palo del Colle-Binetto-Grumo Appula-Toritto-Altamura-Gravina di Puglia-Irsina-Genzano di Lucania-Matera-Potenza).\nSport.\nCalcio.\nA.S.D. Bitetto.\nLa squadra di calcio della citt\u00e0 \u00e8 l\"A.S.D. Bitetto\", che opera esclusivamente nel settore giovanile.\nDel calcio a Bitetto si hanno informazioni ufficiali gi\u00e0 dal 1932, quando la \"Unione Sportiva Fascista Bitetto\" partecip\u00f2 al campionato regionale di Terza Divisione, ai tempi la quarta serie della piramide del calcio.\nUn documento del 1949, dove si intimava la squadra \"Valentino Mazzola\" di Bitetto a pagare una multa per non aver partecipato ad una partita di campionato, ha dato una spiegazione storica al fatto che il colore sociale della squadra sia il granata, come il Grande Torino, e non il blu o il verde, come i colori dello stemma e del gonfalone comunale.\nNella storia recente, la squadra ha raggiunto il suo punto pi\u00f9 alto nella stagione 2018-2019, partecipando per la prima volta al campionato di Promozione, al termine del quale la societ\u00e0 si ritirer\u00e0 dai campionati per prime squadre, limitandosi all'attivit\u00e0 giovanile.\nLe squadre del Bitetto giocano le proprie gare interne al \"Campo Sportivo Comunale \"Antonio Antonucci\"\", situato nel quartiere Verzale. L'impianto \u00e8 stato rinnovato nel 2010 ed \u00e8 dotato di un campo di calcio ad 11 regolamentare in erba sintetica, di una tribuna coperta da 500 posti (di cui 300 non coperti), di un settore ospiti da 100 posti con ingresso separato, di un campo di calcio a 7 in erba sintetica, di un campo di calcio a 5 regolamentare in erba sintetica, di due fabbricati per gli spogliatoi, di un bar e di uffici.\nAltre squadre.\nBitetto ospita dal 2013 la Pink Sport Time, societ\u00e0 di calcio femminile della citt\u00e0 di Bari. La squadra ha giocato a Bitetto due stagioni di Serie B (2013-14 e 2016-17) e quattro stagioni di Serie A (2015-16, 2017-18, 2018-19 e 2019-20).\nIn passato erano attive altre societ\u00e0 calcistiche, tra cui la G.S. Bitettese e la A.S. El Wafaa.\nAltri Sport.\nA Bitetto sono attive due societ\u00e0 di pallavolo, la Pianeta Sport, la cui squadra femminile milita in Serie D, e la Volley Bitetto, che svolge solo attivit\u00e0 giovanile."}
{"id": "1931087", "revid": "63756", "url": "https://it.wikipedia.org/wiki?curid=1931087", "title": "Saint Catharines", "text": ""}
{"id": "1931089", "revid": "421984", "url": "https://it.wikipedia.org/wiki?curid=1931089", "title": "Brigata aeromobile Friuli", "text": ""}
{"id": "1931092", "revid": "1354930", "url": "https://it.wikipedia.org/wiki?curid=1931092", "title": "Giro delle Fiandre 2005", "text": "Il Giro delle Fiandre 2005, ottantanovesima edizione della corsa e valida come quarta prova dell'UCI ProTour, si disput\u00f2 il 3 aprile 2005, su un percorso di 256\u00a0km. Fu vinto dal belga Tom Boonen.\nPercorso.\nLunga 256 chilometri, la corsa partiva come di consueto da Bruges e si concludeva a Meerbeke, frazione del comune di Ninove. Dopo il passaggio a Ostenda, sul mare del Nord, il percorso virava verso sud-est attraversando tra le altre, nell'ordine, le citt\u00e0 di Gistel, Torhout, Ardooie, Kortrijk, Harelbeke, Waregem e Zottegem. Da Oudenaarde cominciavano i tipici \"muri\", diciassette in quest'edizione, partendo dal classico Molenberg, sito a 113 chilometri dal traguardo. Ultimi ostacoli erano il Muur-Kapelmuur \u2013 un chilometro con pendenze medie del 9,2% e punte del 20 \u2013 ai meno sedici e il Bosberg, 1300 metri al 5%, ai meno dodici dall'arrivo.\nSquadre e corridori partecipanti.\nPresero parte alla prova le venti squadre con licenza UCI ProTeam. Ammesse tramite l'assegnazione di \"wild-card\" furono AG2R Pr\u00e9voyance, Chocolade Jacques-T Interim, Landbouwkrediet-Colnago, MrBookmaker.com-SportsTech e Team Wiesenhof.\nResoconto degli eventi.\nLa corsa part\u00ec dopo un minuto di silenzio per la morte del Papa Giovanni Paolo II e fu caratterizzata ben presto da diversi tentativi di attacchi. Il pi\u00f9 consistente vide staccarsi Magnus B\u00e4ckstedt, Carlos Barredo, Constantino Zaballa, Francis Mourey, Ruggero Marzoli e David Boucher dopo 75 chilometri: i sei raggiunsero al km 131 il vantaggio massimo di 5'05\". All'altezza dell'Oude Kwaremont (172\u00a0km) il gruppo dei fuggitivi si era ridotto a B\u00e4ckstedt, Barredo, Zaballa e Boucher.\nSul Koppenberg 24 corridori, tra cui molti dei favoriti, cercarono di ricucire lo svantaggio dai battistrada in fuga: fu Alessandro Ballan a raggiungere Zaballa, l'ultimo ad arrendersi, sullo Steenberg e a staccarlo sul Berendries (km 219), lasciando il gruppo a quasi un minuto. Appena prima del Valkenberg, Erik Zabel cerc\u00f2 di nuovo di uscire dal gruppo, seguito da Roberto Petito, ma i due, con Ballan, vennero presto raggiunti da Andreas Klier, Peter Van Petegem \u2013 gi\u00e0 vincitore nel 2003 \u2013 e Tom Boonen.\nSul Muro di Grammont (km 240) fu Van Petegem a tentare l'attacco, poi sul Bosberg (km 244) si susseguirono i tentativi di Klier, Boonen e Petito; ciononostante il gruppo dei sei corridori rimase compatto. A 9\u00a0km dal traguardo, al nuovo tentativo di Van Petegem rispose in maniera decisiva Tom Boonen, abile a staccare tutti i rivali, ad arrivare in solitaria a Meerbeke e ad aggiudicarsi la corsa. Dietro, ad una quarantina di secondi, conclusero nell'ordine Klier, Van Petegem, Zabel, Petito e Ballan; pi\u00f9 indietro, a 1'42\" dal vincitore, gli altri inseguitori."}
{"id": "1931094", "revid": "1313191", "url": "https://it.wikipedia.org/wiki?curid=1931094", "title": "Terminalia superba", "text": "Terminalia superba , comunemente nota come frak\u00e9, \u00e8 una pianta appartenente alla famiglia delle Combretaceae, diffusa nell'Africa tropicale occidentale.\nDistribuzione e habitat.\n\u00c8 comune in tutte le foreste umide africane, dalla Guinea all'Angola.\nUsi.\nViene utilizzato soprattutto per realizzare mobili e parquet a basso costo. Il suo sfruttamento \u00e8 ritenuto ecologicamente distruttivo nei confronti delle foreste equatoriali e non \u00e8 quindi certificato dall'FSC.\nIl legno viene usato nella produzione del corpo della Gibson Flying V per la sua capacit\u00e0 di restare molto elastico persino col notevole tiraggio delle 6 corde dello strumento conferendo un caratteristico sustain molto lungo"}
{"id": "1931095", "revid": "18305585", "url": "https://it.wikipedia.org/wiki?curid=1931095", "title": "Heinrich Gustav Adolf Engler", "text": ""}
{"id": "1931097", "revid": "18305614", "url": "https://it.wikipedia.org/wiki?curid=1931097", "title": "Frak\u00e9", "text": ""}
{"id": "1931106", "revid": "122801805", "url": "https://it.wikipedia.org/wiki?curid=1931106", "title": "Pageant", "text": "I pageants (singolare: pageant, comunemente chiamati in lingua inglese anche pageant wagons) erano in epoca medievale dei carri trainati da buoi che trasportavano sopra di essi le scene rappresentate nei miracle plays o mystery plays. Si trattava pi\u00f9 comunemente di carri costituiti da costruzioni in legno a uno o due piani; mentre il piano sottostante veniva utilizzato come spogliatoio per gli attori, quello sovrastante era il palco vero e proprio su cui veniva rappresentata la scena.\nIl termine pageant, nel significato moderno, \u00e8 rimasto ad indicare una cerimonia spettacolare, in ricordo dell'antico utilizzo dei carri nel corso delle sacre rappresentazioni.\nL'utilizzo dei pageants \u00e8 attestato a partire dal teatro medievale nella zona delle Midlands, a differenza dell'Anglia orientale e delle zone meridionali dove si utilizzavano comuni strutture lignee non mobili come nel resto d'Europa. Nei Paesi Bassi si usavano invece i \"wagenspel\" con fini analoghi ai pageants anglosassoni.\nSuccessivamente il termine pageant venne utilizzato per denominare le complesse macchine in legno impiegate in epoca Tudor per la rappresentazione dei masque.\nL'aspetto reale dei carri \u00e8 questione controversa: mentre l'iconografia coeva non conserva testimonianze precedenti il 1580 circa, le descrizioni dei testimoni dell'epoca fanno supporre che i carri avessero uno o due piani e che possedessero sei o quattro ruote. In un caso, ci viene descritto un carro a due sole ruote sebbene non fosse propriamente un carro adibito ad uso spettacolo."}
{"id": "1931111", "revid": "125283936", "url": "https://it.wikipedia.org/wiki?curid=1931111", "title": "Magnano (Italia)", "text": "Magnano (\"Magnan\" in piemontese) \u00e8 un comune italiano di 376 abitanti della provincia di Biella in Piemonte.\nGeografia fisica.\nTerritorio.\nIl borgo si trova sul crinale collinare sud-orientale della Serra d'Ivrea, ai confini del Canavese nord-occidentale, non distante da Zimone (a est). Magnano appartiene alla Comunit\u00e0 montana Valle dell'Elvo e alla Riserva della Bessa, confinando a nord coi comuni di Torrazzo, Zubiena e Cerrione. A ovest e a sud invece, confina con la Provincia di Torino, attraverso i comuni di Palazzo Canavese, Bollengo e Piverone. Tutto il territorio comprende altre localit\u00e0 e cascine sparse, le cui pi\u00f9 importanti sono \"San Sudario\", \"Bose\", \"Broglina\", \"Tamagno\", \"Piletta\", \"Molino del Ghe\", \"Carrera\", \"Lucento\".\nOrigini del nome.\nIl toponimo deriverebbe dal latino \"magnus-anus\", nome associato ad un presunto prediale, oppure a \"manianus\", \"manuanus\" indicante degli antichi artigiani medievali che qui costruivano delle maniglie in ferro per la Diocesi di Vercelli.\nStoria.\nProbabile sede dei victimuli nei primi secoli dopo Cristo, di cui si attesta gi\u00e0 la presenza nella vicina San Secondo di Salussola, le prime notizie documentate del territorio di Magnano ci giungono quando, agli inizi dell'XI secolo, fu infeudato al Capitolo di Sant'Eusebio di Vercelli (insieme a Zimone) e, nel 1166, intestato ai nobili Avogadro di Cerrione. A differenza di Zimone per\u00f2, Magnano fu fortificato (1204), nel tentativo di distaccarsi totalmente da Vercelli e diventare libero borgo franco. L'agglomerato urbano si spost\u00f2 quindi pi\u00f9 in alto, dove fu costruito un ricetto, e dal quale si accede a tutt'oggi da un'antica Torre-porta d'ingresso. Da l\u00ec, si giunge all'antica chiesa dei Santi Secondo e Biagio, poi rimpiazzata dall'attuale chiesa di Santa Marta (del XVI secolo).\nTuttavia, nel XV secolo il borgo segu\u00ec le stesse sorti di Zimone, con la cessione degli Avogadro prima al Ducato di Savoia, poi ai signori Dal Pozzo nel 1561. Nel 1619 per\u00f2, gli Avogadro riacquistarono il solo territorio di Magnano, e lo amministrarono fino al XIX secolo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "1931112", "revid": "729019", "url": "https://it.wikipedia.org/wiki?curid=1931112", "title": "Tsampa", "text": "La tsampa (in lingua tibetana \u0f62\u0fa9\u0f58\u0f0b\u0f54\u0f0d) \u00e8 un alimento tipico del Tibet e del Ladakh, nell'Himalaya indiano occidentale.\n\u00c8 una specie di dado, un ammasso di farina di orzo al quale si aggiunge burro di yak.\nPertanto la tsampa, pi\u00f9 che un piatto, \u00e8 un ingrediente: difatti i tibetani usano dire \u00abbere t\u00e8 misto a burro e tsampa\u00bb.\nSolitamente la tsampa \u00e8 fatta di orzo, spezie e sale. Gli ingredienti sono amalgamati tra di loro fino ad ottenere un impasto omogeneo, pi\u00f9 o meno denso a seconda delle dosi liquide e solide. Viene comunemente consumato nei monasteri buddisti di queste regioni.\nLa tsampa \u00e8 un ingrediente comodo da preparare e conservare ed \u00e8 spesso utilizzato da sherpa, nomadi e altri viaggiatori.\nRicetta.\nAvrete bisogno di:\nSe si usa dell'orzo perlato, un pezzo di stoffa pulita;\nun macinino da caff\u00e8 o un macinaspezie.\nSe si utilizza dell'orzo perlato si deve porre l'orzo perlato in una ciotola. Coprire con acqua fredda (uno o due centimetri sopra l'orzo) e lasciarlo a mollo per una notte ad assorbire quanta pi\u00f9 acqua possibile. Al mattino dovr\u00e0 essersi gonfiato il doppio della dimensione originale, e dovr\u00e0 essere bianco e opaco. Sgocciolarlo accuratamente e stenderlo su un panno pulito.\nArrotolare la stoffa e strizzare per far uscire quanta pi\u00f9 acqua possibile. Srotolare, e ridistribuire l'orzo in mezzo alla stoffa, con le dita.\nNel frattempo, scaldare una padella antiaderente a fiamma media. Quando \u00e8 ben calda, gettarci una o due manciata di orzo, mescolare con un cucchiaio di legno, per evitare che i grani si attacchino. Inizialmente diventer\u00e0 traslucido, poi di nuovo opaco, finch\u00e9 non comincer\u00e0 a tostarsi.\nMescolare in continuazione, fino a quando i chicchi non saranno di un piacevole color nocciola. Dovranno essere abbastanza asciutti e simili alla ghiaia.\nTrasferire l'orzo tostato in un grande vassoio e lasciarlo raffreddare. Ripetere il processo fino a che tutto l'orzo sar\u00e0 tostato. Si pu\u00f2 conservare intero e aggiungerlo a stufati dieci minuti prima della fine della cottura oppure macinare con un macinacaff\u00e8 o macinaspezie, fino ad ottenere la consistenza della farina.\nSe si usa dell'orzo solubile tutto il procedimento descritto prima pu\u00f2 essere saltato.\nNella sua forma pi\u00f9 comune, la tsampa pu\u00f2 essere preparata ponendo in una terrina sufficientemente capiente il t\u00e8 e versando la farina d'orzo tostato. Si impasta usando le dita fino a sciogliere tutto l'orzo nel t\u00e8 ed ottenere una pasta liscia (prelevando piccole quantit\u00e0 di questa pasta si possono fare dei rotolini o delle palline).\nA questo impasto base pu\u00f2 essere aggiunto del burro (la ricetta originale prevede il burro di yak ma va bene anche il burro di vacca) per amalgamare ulteriormente la farina d'orzo e il t\u00e8 e rendere il tutto pi\u00f9 nutriente. Se piace, si pu\u00f2 aggiungere anche del sale. Si pu\u00f2 ottenere anche una preparazione dolce aggiungendo dello zucchero alla farina d'orzo prima di aggiungere il t\u00e8. In questo caso ovviamente non va aggiunto il sale.\nLa tsampa, completa di burro e preparata con una consistenza pi\u00f9 liquida, pu\u00f2 essere fritta in padella prima di essere mangiata e la si pu\u00f2 accompagnare con carne e/o verdure.\nDeterminare la corretta quantit\u00e0 di t\u00e8 e di farina d'orzo non \u00e8 semplice e dipende dai gusti. Versando troppo t\u00e8 rispetto alla farina si otterr\u00e0 un impasto molliccio, viceversa con poco t\u00e8 e troppo orzo la preparazione rimane farinosa, bisogna provare e trovare le giuste proporzioni."}
{"id": "1931113", "revid": "941725", "url": "https://it.wikipedia.org/wiki?curid=1931113", "title": "Kayako Saeki", "text": "Kayako Kawamata Saeki \u00e8 un personaggio immaginario facente parte della serie cinematografica J-Horror \"Ju-on\", ideata da Takashi Shimizu. Il suo personaggio \u00e8 interpretato dall'attrice Takako Fuji.\nIl suo personaggio \u00e8 uno stereotipo del folklore giapponese: l'onry\u014d, fantasma, principalmente femminile, in cerca di vendetta per quanto le \u00e8 accaduto in vita. Per tutta la serie di film, Kayako maledice chiunque abbia un minimo contatto con la casa nel quartiere di Nerima, dove lei risiedeva, e dove \u00e8 stata uccisa dal marito Takeo. \nStoria ed origini.\nLe origini di Kayako vengono raccontate in \"The Grudge 2\". La madre di Kayako era una potente esorcista, che utilizzava la figlia per \"mangiare\" gli spiriti maligni che venivano liberati dai suoi pazienti. Questo ha marchiato la bambina per il resto della sua vita, facendola diventare oggetto di pettegolezzi e malignit\u00e0. Durante il periodo universitario, Kayako conobbe Shunsuke Kobayashi, di cui si innamor\u00f2 in maniera ossessiva. Ci\u00f2 nonostante, Kayako spos\u00f2 Takeo Saeki, l'unico che sembrava apprezzarla davvero, e gli diede un figlio di nome Toshio. Il destino volle che Shunsuke diventasse l'insegnante del piccolo Toshio, facendo inesorabilmente riaccendere la fiamma della passione in Kayako, che cominci\u00f2 a scrivere le proprie ossessioni su un diario.\nUn giorno il diario fin\u00ec nelle mani di Takeo che svilupp\u00f2 l'ossessione che Kayako lo stesse tradendo con il maestro del figlio, o peggio ancora, che Toshio potesse non essere figlio suo, ma di Kobayashi. Takeo quel giorno stesso attacc\u00f2 la moglie: prima la gett\u00f2 a terra, e nell'urlo e nell'impeto di fuggire, Kayako si ruppe una caviglia (da qui il suo strisciare per la maggior parte delle volte). Mentre cercava di scappare strisciando, il marito le ruppe l'osso del collo strozzandola (da qui il terribile verso che contraddistingue il fantasma). Ancora viva, Kayako fu chiusa in un sacco della spazzatura e lasciata morire dissanguata. Il piccolo Toshio si nascose nell'armadio, ma fu raggiunto dalla furia del padre che lo affog\u00f2 nella vasca da bagno. Non contento, Takeo si rec\u00f2 a casa di Kobayashi, e non trovando l'uomo a casa, uccise sua moglie in avanzato stato di gravidanza, picchiandola cos\u00ec brutalmente da farla abortire. Ben presto per\u00f2 Takeo fu raggiunto dallo spirito della moglie che lo uccise, mentre si disfava del feto abortito dalla moglie di Kobayashi.\nTempo dopo, il cadavere di Kayako fu rinvenuto nella soffitta, quello di Takeo nella strada vicino a casa (la causa della sua morte risult\u00f2 sconosciuta alla polizia), mentre Toshio venne ritrovato nell'armadio.\nDa quel giorno gli spiriti di Kayako, Toshio e Takeo uccidono chiunque si trovi ad avere a che fare con la casa in cui abitavano. Il gatto di Toshio, Mar, normalmente appare a coloro che sono stati maledetti dai Saeki, preannunciando l'inizio dell'incubo. La maledizione si ripete infinite volte, quindi ogni film ripete grossomodo la stessa situazione: Kayako che si trascina gi\u00f9 dalle scale, coperta di sangue, riproducendo il suo caratteristico rantolo mortale.\nTimeline giapponese.\nNella timeline di \"Ju-on\" , come rivelato nel romanzo ufficiale scritto da Kei Ohishi, entrambi i suoi genitori erano presenti anche se molto negligenti, facendo s\u00ec che Kayako si sentisse spesso depressa e sola.\nKayako ha trascorso la maggior parte del suo tempo libero con il suo gatto Kuro ed era altamente antisociale. Nella prima puntata del franchise \"Ju-on\" , \"Ju-on: The Curse\" , la moglie di Kobayashi Manami [sic] osserva che ricorda Kayako del college e che l'ha trovata \"inquietante\". Kayako divenne molto gelosa di Manami e cerc\u00f2 persino di maledirla, ma fall\u00ec e alla fine si arrese. Quando frequenta l'universit\u00e0, incontra Shunsuke Kobayashi, di cui si innamora profondamente. Dopo la morte accidentale dei suoi genitori che non sembravano spaventarla, Kayako sposa Takeo Saeki , l'unica persona che la comprende e si prende cura di lei, e insieme hanno un figlio di nome Toshio. Ormai, Kobayashi \u00e8 l'insegnante di scuola di Toshio e lei si innamora di nuovo di lui.\nDecise di scrivere dei suoi sentimenti per lui in un diario, tentuto dalla donna per tutta la sua vita; nella maggior parte delle varianti della storia, Takeo finisce per trovare e leggere il suo diario. Diventa ossessionato dall'idea che Kayako lo tradisca con l'insegnante di suo figlio - o peggio, Toshio non potrebbe essere suo figlio, ma di Kobayashi. Quando torna a casa quel giorno, lui la attacca violentemente al piano di sopra, spingendola contro il muro. Toshio \u00e8 nella sua camera da letto a disegnare e sente il rumore e, uscendo, osserva la violenza che si sta verificando sotto le ringhiere. Kayako cerca di scappare mentre Takeo la insegue, ma lui la spinge a terra. Si sloga la caviglia, inciampa e cade e deve scendere le scale di casa strisciando. Dopo molti sforzi, riesce ad arrivare alla porta principale, solo per trovare Takeo che cammina lentamente dietro di lei, guardandola soffrire. Quindi le fa scattare il collo a un angolo di 90 gradi e le schiaccia la gola, la porta in camera da letto e la mette in un sacco della spazzatura. Kayako \u00e8 ancora vivo, maparalizzato , capace solo di emettere un gemito gracchiante. Takeo la pugnala pi\u00f9 volte (un evento che non viene mostrato esplicitamente in \"Ju-On: The Grudge\" o \"The Grudge\" , ma fortemente accennato, poich\u00e9 Takeo viene mostrato abbassare un taglierino sul suo viso nel primo e trascinare il suo corpo insanguinato in quest'ultimo). Quindi, mette il suo corpo nell'angolo pi\u00f9 lontano della soffitta, attraverso una porta della soffitta nel soffitto dell'armadio della loro camera da letto.\nDopo la sua morte, diventa un Onry\u014d a causa della natura dolorosa e tortuosa della sua morte. Nel romanzo, il suo spirito ha prima rivendicato Toshio, forse per salvarlo. Nei film, Toshio viene annegato da suo padre nella vasca da bagno con il suo gatto domestico.\nTakeo corre a casa di Kobayashi, uccidendo Manami Kobayashi, la moglie incinta di Kobayashi, e mettendo il suo feto in un sacco. Mentre batte il sacco e vola in un impeto di rabbia per la strada, lo spirito di Kayako emerge dalla spazzatura gettata nelle vicinanze e uccide Takeo.\nQualche tempo dopo, il corpo di Kayako viene ritrovato in soffitta; Takeo \u00e8 nella strada vicina (la sua causa di morte \u00e8 sconosciuta alla polizia, presumono che si sia suicidato) e Toshio \u00e8 in un armadio.\nDa quel giorno, i fantasmi di Kayako, Toshio e Takeo uccidono tutti coloro che entrano nella Casa Saeki (e ovunque venga trasmessa la maledizione). Il gatto, Mar, di solito sembra avvertire gli intrusi del loro imminente destino. La maledizione in genere non si manifesta immediatamente; i nuovi residenti della casa rimangono indisturbati per un po' 'prima di soccombere inevitabilmente ai suoi effetti. I visitatori possono partire senza difficolt\u00e0 solo per essere inseguiti da Kayako (o Toshio) in seguito e non sembrano esserci limiti geografici al suo raggio d'azione. La maledizione \u00e8 destinata a ripetersi come un ciclo senza fine, quindi i film mostrano Kayako che striscia gi\u00f9 per le scale, emettendo il suo famoso rantolo mortale , facendo schioccare il collo e coperto di sangue.\nAnche se di solito si sente emettere un suono gracchiante, di tanto in tanto si sente Kayako emettere uno strano, inquietante gemito - si sente persino parlare con Toshio (fuori dallo schermo) dopo la sua morte, anche se brevemente, e appare fisicamente nella sua forma umana per Kobayashi durante il primo film \"Ju-on\" .\n2014 riavvio.\nKayako viene reinventato come una donna crudele e meschina nel riavvio del 2014 \"Ju-on: The Beginning of the End\", dove appare in forma fantasma solo alla fine. Nel film, Kayako, che non era in grado di concepire un bambino con Takeo, aveva un ragazzo misterioso, rivelato essere Toshio Yamaga, \"entrare\" nel suo grembo, per rinascere come Toshio Saeki. Quindi, suo figlio era solo suo, non voleva mai passare del tempo con Takeo, finch\u00e9 Takeo non scopr\u00ec la verit\u00e0 nove anni dopo. Kayako \u00e8 stata uccisa da Takeo, ma a differenza dei film precedenti, ha apertamente gongolato la discutibile paternit\u00e0 di Takeo e ha persino riso in modo maniacale quando la sua testa \u00e8 stata spezzata. Kayako diventa parte della maledizione in seguito, ma non uccide mai nessuno nel film, essendo usata come una sorta di ossessionante da Toshio, che \u00e8 il vero creatore della maledizione. Inoltre, a differenza delle continuit\u00e0 precedenti, Kayako parla effettivamente con altri personaggi sullo schermo, al contrario della breve conversazione fuori campo con Toshio nel primo\"Ju-on\" .\nNel film finale della serie giapponese, \"Ju-On: The Final Curse\" , Kayako ha un ruolo pi\u00f9 attivo nell'uccidere coloro che sono caduti sotto l'influenza della maledizione; \u00e8 lei che uccide Reo, sua madre e Sota. Riesce anche a mettere alle strette Mai alla fine del film, il che implica che anche lei verr\u00e0 uccisa da lei.\n\"Sadako contro Kayako\".\nKayako appare nel film del 2016 \"Sadako vs. Kayako\" , insieme all'onryo della serie \"Ring\" , Sadako Yamamura .\nAttraverso una voce, viene spiegato che Kayako \u00e8 stata ripetutamente pugnalata a morte dal marito prima di annegare il loro figlio, Toshio, e si \u00e8 impiccato. Da allora, gli spiriti di Kayako e Toshio perseguitano la loro famiglia, uccidendo chiunque metta piede all'interno.\nSuzuka Takagi si trasferisce nella porta accanto con i suoi genitori, dove gi\u00e0 sperimenta visioni soprannaturali della casa presagio.\nIl sensitivo, Keizo Tokiwa, intendeva far combattere Kayako a Sadako e farli distruggere a vicenda per liberare le loro vittime attuali e future dalle loro maledizioni. Allo stesso tempo, tuttavia, dopo aver portato via quattro scolari, Suzuka crede di vederne uno in casa a tarda notte e va l\u00ec per controllarlo, solo per essere seguita anche dai suoi genitori. Dopo che il padre di Suzuka \u00e8 stato rapito, appare Kayako, prendendo i piedi della madre di Suzuka prima di catturarla. Kayako \u00e8 stato rapidamente respinto con un'essenza dello spirito di Sadako affinch\u00e9 Keizo, Yuri e Tamao salvassero Suzuka.\nLa notte seguente, Suzuka e Yuri entrano in casa per infliggere entrambe le maledizioni a se stessi: Yuri aveva gi\u00e0 guardato il video maledetto due notti prima e Suzuka aveva installato un televisore e un videoregistratore per poterlo guardare in casa. Con questo, Kayako e Sadako emergono e, con l'uno sulla strada dell'altro, entrano in un conflitto brutale. Inizialmente, Kayako trascin\u00f2 via Sadako, solo per essere rapidamente superato e temporaneamente distrutto.\nQuando Kayako torn\u00f2, il conflitto tra i due spiriti permise temporaneamente alle ragazze e Keizo di fuggire dalla casa. Si sono ritirati in un pozzo, dove Keizo spiega che bisogna sacrificarsi per intrappolare Sadako e Kayako nel pozzo, a cui Yuri si offre volontario. Proprio mentre salta nel pozzo, Kayako si fonde accidentalmente con Sadako, creando cos\u00ec un nuovo spirito onnipotente. Il grappolo discese dopo Yuri, possedendo il suo corpo prima di uscire dal pozzo sigillato un attimo dopo. Con questo, il nuovo spirito \u00e8 diventato una nuova maledizione. \nTimeline americana.\nKayako trascorre la sua infanzia con la sorella e la madre, un'Itako (esorcista giapponese) che usa Kayako a \"mangiare\" i cattivi spiriti si allontana dai suoi pazienti. La sorella di Kayako, Naoko, \u00e8 stata risparmiata da questo trattamento. Questo segna la giovane Kayako per il resto della sua vita, rendendola un bersaglio di pettegolezzi e crudelt\u00e0. Kayako non sembrava avere una figura paterna nella sua vita nei film americani. A differenza di \"Ju-on\" , Kayako non ha avuto un'infanzia normale e sua madre era molto violenta. Pertanto, la ragione principale per cui \u00e8 diventata un Onry\u014d in \"The Grudge\"\u00e8 a causa degli spiriti maligni che \u00e8 stata nutrita da sua madre, e non semplicemente a causa della natura dolorosa della sua morte. \nDopo che suo marito le ha spezzato il collo e l'ha lasciata paralizzata, continua ad annegare il figlio e il suo gatto in una vasca. Poco dopo, Kayako uccide il marito appendendolo al soffitto con i suoi capelli. Peter Kirk, un uomo di cui era ossessivamente innamorata, trova il corpo di Kayako in soffitta e subito dopo si suicida. Tutti i fantasmi dei membri della famiglia Saeki ora infestano la casa. \nDiversi anni dopo, una giovane ragazza di nome Allison trasferisce la maledizione a Chicago. Kayako inizia a infestare un condominio che porta sua sorella, Naoko, a cercare di fermarla. Kayako non tenta di attaccare o uccidere Naoko, ma lo spirito del marito assassino lo fa, e Naoko viene uccisa in modo ancora pi\u00f9 violento di sua sorella. Naoko poi si trasforma in modo scioccante anche in un vendicativo Onry\u014d, nonostante sua madre non nutra i suoi spiriti maligni come ha fatto con Kayako, e uccide il suo aggressore. \nIn tutte le rappresentazioni, nessun essere umano tenta mai di contrattaccare fisicamente contro Kayako, tranne Jake Kimble che, molto brevemente, tenta di resistere a Kayako. Il ragazzo tenta di sfuggire alla presa di Kayako proprio prima che lei rompa quasi ogni osso del suo corpo in \"The Grudge 3\" . Tutti tranne lui sono paralizzati dalla paura quando lei arriva.\nDifferenze fra le varie versioni.\nLa storia sul passato di Kayako Saeki \u00e8 stata svelata soltanto nel remake statunitense \"The Grudge 2\", pertanto, non facendo parte della continuit\u00e0 ufficiale della saga, il fatto potrebbe non necessariamente essere vero nella versione originale giapponese.\nNella versione giapponese Kobayashi viene chiaramente ucciso da Kayako, mentre il suo equivalente nella versione americana, Peter, si suicida lanciandosi giu dal balcone del proprio appartamento, anche se apparentemente spinto a farlo dallo spettro della donna. Inoltre nel remake la moglie del professore non \u00e8 incinta e non viene uccisa.\nTakeo Saeki, che nella versione giapponese viene ucciso dal fantasma della moglie in una strada, in \"The Grudge\" viene impiccato dai capelli di Kayako, in una scena simile a quella che viene mostrata in \"\", ma relativa ad un altro personaggio.\nNei film di \"Ju-On\", Kayako ha 28 anni al momento della propria morte, mentre nella saga di \"The Grudge\" ne ha 30.\nLa sua morte \u00e8 quasi uguale in entrambe le trame, con l'eccezione di mostrare o menzionare l'uso del coltello multiuso per tagliarla, che appare solo in \"Ju-on a\" causa degli indici di violenza americani. La scena di lei che striscia gi\u00f9 per le scale, con il collo spezzato e messa in soffitta \u00e8 mostrata nel taglio del regista di \"The Grudge\" , e parti di esso sono mostrate nella versione teatrale.\nNella trama giapponese, la morte di Kayako \u00e8 simile alle versioni cinematografiche. Tuttavia, nel romanzo, viene prima picchiata e tagliata da Takeo, prima che lui la leghi alla spalliera del letto continuando a torturarla fino alla morte.\nIn \"Ju-on\" Kobayashi viene rivendicato da Kayako durante la sua visita alla casa. Mentre la guarda strisciare gi\u00f9 per le scale, torna alla porta che si apre dietro di lui. Lei sta l\u00ec, dice il suo nome, poi scende e gli d\u00e0 un bacio di morte. Quando l'angolazione cambia, Kayako \u00e8 sparito, Kobayashi \u00e8 seduto l\u00ec morto e Toshio \u00e8 ancora in piedi rivolto in avanti con un telefono in mano e la bocca aperta. In \"The Grudge ,\" Peter si uccide gettandosi sul balcone di fronte a sua moglie.\nTakeo Saeki viene trovata morta impiccata in \"The Grudge,\" simile a una scena del secondo rispettivo film della serie, dove Kayako appare nel soffitto di una stanza e, con i suoi capelli, strangola e impicca una coppia. Nella versione giapponese, viene ucciso da Kayako in una strada di notte, dopo aver ucciso la moglie di Kobayashi e il nascituro. Nel romanzo, viene ucciso quando il fantasma di Kayako lo accoltella alla schiena con un coltello.\nIn giapponese, Kayako \u00e8 quasi coperta di sangue dalla testa ai piedi, in particolare in \"Ju-on: The Grudge 2 ,\" e ha anche i capelli ricci e larghi in \"Ju-on: The Grudge.\" Ma in \"Ju-on: The Grudge 2,\" ha lunghi capelli lisci cos\u00ec come in \"The Grudge\" . Tuttavia, nelle vignette pi\u00f9 recenti dei film americani, \u00e8 di un bianco nei toni del blu pallido o completamente bianco puro (ad eccezione della famigerata scena di strisciare delle scale alla fine di \"The Grudge,\" in cui \u00e8 ricoperta di sangue). Dopo che la casa \u00e8 stata bruciata da Karen Davis in \"The Grudge\" , Kayako sembra essere permanentemente pulito; questo forse significa il suo cambiamento di carattere, perch\u00e9 in \"Ju-on ,\"\u00e8 un po 'pi\u00f9 debole di quanto non lo sia nel remake. Come in \"Ju-on,\" striscia costantemente al piano di sotto e raramente attacca le persone con la stessa ferocia di \"The Grudge\" . Nella trama americana, sembra essere una Onry\u014d molto pi\u00f9 forte, pi\u00f9 malvagia e pi\u00f9 potente perch\u00e9, come visto in \"The Grudge 3,\" pu\u00f2 uccidere qualcuno strappandogli gli occhi e strappandogli la mascella. In effetti, negli ultimi due film statunitensi, non \u00e8 mai stata vista coperta di sangue (anche se in \"The Grudge 3,\" Jake menziona al dottor Sullivan di averla vista ricoperta di sangue in un'occasione).\nIn \"The Grudge 3 ,\" la sorella minore di Kayako di nome Naoko viene presentata anche se in \"Ju-on\" era figlia unica (romanzo di \"Ju-on\"). Non \u00e8 stato rivelato quanto fossero vicine come sorelle e la loro madre sembra aver eseguito i suoi esorcismi solo su Kayako. Naoko era terrorizzata da sua madre, ma sembrava aver imparato a diventare un Itako e ha preso l'attrezzatura di sua madre dopo che si \u00e8 nascosta. Naoko \u00e8 a conoscenza della morte di Kayako e sa di essere una \"Onry\u014d\". Non si sa chi le abbia inviato i ritagli di notizie sulle morti delle vittime di Kayako, molto probabilmente \u00e8 stato fatto dai suoi colleghi che intendevano metterla in imbarazzo. Quando Naoko vede un ritaglio sulla morte del giovane Jake, decide di provare a fermare Kayako per sempre. Quando \u00e8 all'interno dell'appartamento, Kayako guarda spesso Naoko, ma non cerca mai di attaccarla. Kayako non uccide Naoko, ma Takeo lo fa, mentre possiede Max Morrison. Uccisa di rabbia quando Takeo (Max) l'ha pugnalata alla nuca, Naoko \u00e8 stata resuscitata come una nuova \"Onry\u014d\" . Molto probabilmente dipende dall'interpretazione del motivo per cui Naoko \u00e8 diventata lei stessa un Onry\u014d. Per salvare la vita di sua sorella, la bambina di 8 anni Rose Morrison ha bevuto il sangue di Kayako (che Naoko aveva ottenuto), contenendo Kayako nel suo corpo.\nRelazioni.\nShunsuke Kobayashi / Peter Kirk.\nKobayashi \u00e8 stato il primo amore di Kayako e apparentemente \u00e8 uscito con lei per un po' '. Poi sono andati avanti, ma quando Kayako \u00e8 andata al college, a quanto pare ha incontrato di nuovo Kobayashi. Poi ha iniziato a scrivere il suo diario sul suo amore per lui, e lui ha ricevuto lettere da lei che lo hanno confuso. Era stato il fidanzato di Kayako in passato ma non lo era adesso.\n\u00c8 stato a causa dell'amore di Kayako per Kobayashi che \u00e8 stata uccisa. Ha anche ucciso lo stesso Kobayashi quando era un fantasma, in modo piuttosto pacifico, succhiandogli l'anima.\nNei remake, il suo amore \u00e8 Peter Kirk, e invece di essere ucciso da Kayako, trova il suo cadavere in soffitta, poi, apparentemente posseduto da lei, salta gi\u00f9 dal balcone la mattina successiva.\nTakeo Saeki.\nTakeo era l'amore principale di Kayako e alla fine lo spos\u00f2 e gli diede un figlio, Toshio. Takeo era un uomo molto orgoglioso e prepotente e talvolta maltrattava Kayako. Tuttavia, ha sopportato, cercando di andare dalla sua parte buona. Lo amava sinceramente e apparentemente lui l'amava abbastanza da essere l'unico a non ridere del suo strano comportamento. Ma le cose sono cambiate quando ha letto il suo diario, ha perso la testa e l'ha uccisa.\nTakeo si stabil\u00ec a casa sua quando torn\u00f2 come un fantasma dopo la sua uccisione da parte di Kayako e finirono per restare insieme per molto tempo. Anche quando Kayako riusc\u00ec a lasciare la casa, Takeo la segu\u00ec."}
{"id": "1931115", "revid": "123862694", "url": "https://it.wikipedia.org/wiki?curid=1931115", "title": "Il veterinario", "text": "Il veterinario \u00e8 una miniserie televisiva italiana con protagonista Gigi Proietti.\nProduzione e distribuzione.\nIl formato originario \u00e8 quello della miniserie televisiva composta da 2 puntate; in questo formato, la fiction venne trasmessa in prima visione TV il 30 e il 31 gennaio 2005 in prima serata su Rai 1. In seguito, la rete ammiraglia della Rai ha riproposto la fiction in una sola puntata, cio\u00e8 nel formato di film tv, disponibile gratuitamente sul sito Rai.tv.&lt;br&gt;Questa fiction venne realizzata nel 2004 dalla Solaris Cinematografica e da Rai Fiction, le stesse case di produzione della serie televisiva \"Il maresciallo Rocca\", di cui Gigi Proietti \u00e8 protagonista. Quest'ultimo, non solo ha ideato la fiction ed ha interpretato il personaggio principale, ma ha anche collaborato alla stesura del soggetto dell'opera audiovisiva, girata e ambientata a Roma.\nIn questa fiction l'attrice Micol Olivieri viene menzionata nei titoli di testa con il suo nome anagrafico completo: Micol Andrea Maria Olivieri.\nTrama.\nGigi Garulli \u00e8 un medico veterinario che vive con la moglie ed i suoi due figli in una bella villa. Oltre a svolgere la professione di medico veterinario, Gigi \u00e8 anche il responsabile del settore qualit\u00e0 presso la Sgnak, fabbrica di alimenti per animali di propriet\u00e0 del suocero. Quando per\u00f2 la fabbrica, e in particolare Gigi, vengono accusati dai consumatori per una partita di bocconcini avariati, cominciano i guai."}
{"id": "1931118", "revid": "123463332", "url": "https://it.wikipedia.org/wiki?curid=1931118", "title": "Gaudenzio di Rimini", "text": "Noto per aver combattuto l'eresia ariana insieme ai vescovi Mercuriale di Forl\u00ec, Rufillo di Forlimpopoli e Leo di Montefeltro, \u00e8 il patrono delle citt\u00e0 di Rimini, Ostra e Garaguso; \u00e8 venerato come santo dalla Chiesa cattolica e festeggiato il 14 ottobre.\nAgiografia.\nNato ad Efeso in una famiglia cristiana e benestante, che gli consent\u00ec una valida educazione, dopo l'uccisione dei genitori per mano dei Manichei raggiunse Roma, dove fu battezzato e poi ordinato sacerdote e consacrato vescovo.\nFu inviato a Rimini dove si oppose ai culti pagani. Nel 359 partecip\u00f2 al concilio di Rimini indetto dall'imperatore Costanzo II con lo scopo di riconciliare le differenze tra le posizioni di Ario e quelle dei Niceni. Terminato il concilio, Gaudenzio con altri diciassette vescovi si ritir\u00f2 in una piccola cittadina vicina che fu chiamata La Cattolica. Una volta rientrato a Rimini continu\u00f2 ad attaccare le posizioni ariane. Fu arrestato, strappato dalle mani dei giudici e linciato dai seguaci di Ario il 14 ottobre 360.\nCulto.\nNel 590 la regina longobarda Teodolinda, non ritenendo sicure le spoglie del santo a causa delle scorrerie dei Barbari, le fece traslare da Rimini a Senigallia. Da l\u00ec furono in seguito trasferite nella vicina Ostra, dove attualmente si trovano. A Rimini \u00e8 invece conservata la reliquia del cranio, mentre a Garaguso (MT) alcuni frammenti di ossa delle braccia."}
{"id": "1931121", "revid": "729019", "url": "https://it.wikipedia.org/wiki?curid=1931121", "title": "Menisco (fisica)", "text": "Il menisco \u00e8 una conca superficiale di un liquido presente in qualsiasi contenitore (per esempio in una pipetta, in un cilindro o in un becher). Questa conca \u00e8 pi\u00f9 o meno evidente in correlazione al diametro del contenitore: minore \u00e8 il diametro, maggiore \u00e8 il menisco e viceversa. Pi\u00f9 precisamente se si considera un liquido contenuto in un capillare (tubo di diametro minore di un millimetro) e si esamina la sua superficie libera nelle zone di contatto con le pareti del contenitore; sommando vettorialmente le forze di coesione, le forze di adesione e la forza peso, si ottiene la risultante R e si ha che la superficie del liquido si dispone ortogonalmente a tale vettore, provocando un innalzamento o un abbassamento del liquido sul contorno del capillare: il contorno che si forma si chiama menisco.\nTipologie.\nIl menisco concavo (cio\u00e8 dove la parte centrale del liquido \u00e8 pi\u00f9 bassa di quella a contatto col contenitore) si ha quando la forza di adesione del liquido al contenitore \u00e8 superiore a quella di coesione, come nel caso dell'acqua. Nel caso inverso come nel mercurio, il menisco \u00e8 convesso, cio\u00e8 la parte centrale del liquido \u00e8 pi\u00f9 alta di quella a contatto col contenitore.\nIl fenomeno che genera il menisco porta, in un capillare, il menisco concavo pi\u00f9 in alto e quello convesso pi\u00f9 in basso rispetto al livello del liquido nei vasi comunicanti ad esso collegati.\nTensione superficiale.\nIndicando con formula_1 la pressione immediatamente al di sotto del menisco e con formula_2 la pressione immediatamente al di sopra si ha che la tensione superficiale \u00e8 legata alle pressioni dalla seguente relazione:\ndove (il segno formula_4 vale per i menischi concavi e il segno formula_5 vale per i menischi convessi):\nNel caso dei menischi sferici, essendo formula_9 si ha:"}
{"id": "1931122", "revid": "767487", "url": "https://it.wikipedia.org/wiki?curid=1931122", "title": "Ciclo di Chester", "text": "Il ciclo di Chester \u00e8 una forma di drammatizzazione a carattere religioso che nacque nell'attuale Gran Bretagna nel Basso medioevo: la forma drammatica prevedeva l'utilizzo del verso e della lingua volgare.\nL'opera.\nEsso si compone di 25 rappresentazioni che iniziano con la caduta di Lucifero e terminano con il Giudizio Universale: altri argomenti sono la creazione, il peccato originale, No\u00e8, Caino e Abele, Abramo e Isacco, Balaam e Balac; \u00e8 inoltre presente un gruppo di rappresentazioni riguardanti i drammi sulla vita di Cristo, dall'annunciazione all'ascensione al cielo, inclusi una nativit\u00e0, un episodio sui pastori (\"Pastores\"), una strage degli innocenti, una resurrezione di Lazzaro, una rappresentazione che tocca vari avvenimenti dall'entrata in Gerusalemme alla cospirazione di Giuda, un'ultima cena con il tradimento, una rappresentazione della passione, una sui tormenti dell'inferno e una sulla resurrezione con il \"Quem quaeritis\"."}
{"id": "1931129", "revid": "287204", "url": "https://it.wikipedia.org/wiki?curid=1931129", "title": "Francesco Pignatelli", "text": ""}
{"id": "1931131", "revid": "287204", "url": "https://it.wikipedia.org/wiki?curid=1931131", "title": "St. Catharines", "text": "St. Catharines (abbreviazione di Saint Catharines) \u00e8 una citt\u00e0 del Canada appartenente alla provincia dell'Ontario. Ha un'area metropolitana di circa 390.000 abitanti.\nStoria.\nFu fondata nel 1783. Gi\u00e0 nel 1845 assurse al rango di town, nel 1876 a quello di city. Nel 1821 \"St. Catharines\" \u00e8 gi\u00e0 il nome ufficiale della citt\u00e0, ma esso appare per la prima volta in una mappa nel 1808. Situata fra Toronto e il confine con gli Stati Uniti d'America, la citt\u00e0 sorge in una posizione molto favorevole per gli scambi commerciali.\n\u00c8 la citt\u00e0 pi\u00f9 grande nella regione del Niagara e la sesta della provincia dell'Ontario. \u00c8 posta sul lago Ontario, in prossimit\u00e0 dell'ingresso nord del canale di Welland, a 19\u00a0km dal tratto del confine con gli U.S.A.\nSt. Catharines \u00e8 soprannominata \"The Garden City\" (la citt\u00e0 giardino) per gli oltre 400 ettari di curatissimi parchi, giardini e piste che si trovano all'interno della citt\u00e0.\nSport.\nCalcio.\nSt. Catharines ha una squadra di calcio, The Wolves, che milita nella Canadian Soccer League's, massima divisione nazionale. Si tratta di una delle squadre professionistiche di maggior successo in Canada. Gioca presso la sede del \"Club Roma,\" nella parte ovest della citt\u00e0."}
{"id": "1931132", "revid": "661526", "url": "https://it.wikipedia.org/wiki?curid=1931132", "title": "Sergio Endrigo", "text": "Ha vinto il Festival di Sanremo 1968 con \"Canzone per te\", \u00e8 arrivato secondo nel 1969 con \"Lontano dagli occhi\" e terzo nel 1970 con \"L'arca di No\u00e8\"; nel corso della sua carriera ha collaborato con scrittori e poeti come Gianni Rodari, Pier Paolo Pasolini, Vin\u00edcius de Moraes e Giuseppe Ungaretti e con musicisti come Toquinho e Luis Bacalov.\nNel 1996 Bacalov vince l'Oscar per la colonna sonora del film Il Postino. Un giornalista nota che la melodia \u00e8 identica ad una canzone di Endrigo \"Nelle mie notti\". Endrigo, Del Turco e Margheri, coautori della canzone intentano una causa per plagio che si concluder\u00e0, 8 anni dopo la morte di Endrigo con una misera transazione. Ad Endrigo non \u00e8 mai stato riconosciuto l'Oscar postumo.\nBiografia.\nInizi.\nNato a Pola nel 1933 dal pittore e scultore Romeo Endrigo (anche tenore autodidatta) e da Claudia Smareglia, trascorse l'infanzia in Istria. Nel febbraio 1947, a causa delle vicende seguenti alla fine della seconda guerra mondiale, e la conseguente cessione di circa la met\u00e0 del territorio della regione Friuli-Venezia Giulia alla Jugoslava, fu costretto ad abbandonare la citt\u00e0 natale insieme alla madre (il padre era morto nel 1939) e a trasferirsi come profugo prima a Brindisi e poi a Venezia (vicende queste che anni dopo raccont\u00f2 nella sua canzone intitolata \"1947\").\nPer aiutare economicamente la madre, interruppe gli studi ginnasiali iniziando a lavorare (tra l'altro anche come facchino all'Hotel Excelsior e come fattorino alla Mostra del Cinema); incominci\u00f2 in questo periodo anche a suonare la chitarra, e in breve tempo trov\u00f2 un ingaggio come cantante e contrabbassista in varie orchestre, tra cui quella di Ruggero Oppi, fino a entrare nel complesso di Riccardo Rauchi, dove conobbe Riccardo Del Turco (che divenne suo cognato); fu appunto con quest'orchestra che avvenne il suo debutto discografico come cantante nel 1959, con un 45 giri extended play che includeva \"Non occupatemi il telefono\" e \"Ghiaccio bollente\".\nCon la formazione di Rauchi partecip\u00f2 al primo Burlamacco d'oro nel 1959, presentando la canzone \"Notte, lunga notte\", scritta da Franco Migliacci ed Enrico Polito, che in seguito venne anche incisa da Domenico Modugno, manifestazione che vinse a pari merito con Arturo Testa (in gara con \"Un'ora con te\"). Incise poi nello stesso anno per le Edizioni musicali Ariston, usando lo pseudonimo \"Notarnicola\", un disco con due successi della casa editrice, \"Arrivederci\" e \"Nuvola per due\" (scritti entrambi da Umberto Bindi per la musica e da Giorgio Calabrese per il testo).\nNel 1960, dopo aver superato il provino con il maestro Giampiero Boneschi, firm\u00f2 un contratto come cantante con la Dischi Ricordi, che lo dirott\u00f2 alla sottoetichetta Tavola Rotonda. Fu proprio Nanni Ricordi a spingerlo a scrivere qualche pezzo: la sua prima canzone fu \"Bolle di Sapone\", cui seguirono \"I tuoi vent'anni\", \"La brava gente\" e \"Chiedi al tuo cuore\" che, seppure scritte da Endrigo, furono firmate da Mariano Rapetti, il padre di Mogol, con lo pseudonimo \"Calibi\", e dal maestro Renato Angiolini con lo pseudonimo \"Toang\".\nNell'aprile 1961 partecip\u00f2 con la canzone \"Gli innamorati sono sempre soli\", scritta per lui da Gino Paoli, al Festival di Diano Marina.\nPrimi successi.\nNel 1962 abbandon\u00f2 la Ricordi per la RCA, seguendo il suo produttore Nanni Ricordi, e fu proprio in quell'anno che venne pubblicata una delle sue canzoni pi\u00f9 famose, la sua canzone firma, \"Io che amo solo te\", canzone d'amore che nel corso degli anni conobbe svariate versioni (tra cui quelle di Mina, Ornella Vanoni, Marisa Sannia, Gino Paoli, Enzo Jannacci, Claudio Baglioni, Fiorella Mannoia, Rita Pavone, Chiara Civello insieme a Chico Buarque de Hollanda).\nNello stesso anno usc\u00ec il suo primo album da solista (ne aveva pubblicato uno nel 1959 con l'orchestra di Rauchi), intitolato semplicemente \"Sergio Endrigo\", che comprendeva, oltre a \"Io che amo solo te\", altri classici come \"Vecchia balera\", \"La periferia\", \"Il soldato di Napoleone\" (su testi di Pier Paolo Pasolini tratti dalla raccolta \"La meglio giovent\u00f9\"), \"Aria di neve\", \"Via Broletto 34\" (che narra di un omicidio passionale), \"Viva Maddalena\", \"I tuoi vent'anni\".\nNel 1963 spos\u00f2 Lula, diventando cognato di Riccardo Del Turco (che nello stesso periodo spos\u00f2 la sorella di Lula, Donella); Endrigo e la moglie ebbero una figlia di nome Claudia nel 1965.\nNel 1964 pubblic\u00f2 un secondo album dal titolo \"Endrigo\", con altri classici come \"Se le cose stanno cos\u00ec\", \"Annamaria\", \"La rosa bianca\" (traduzione della parte centrale di una poesia tratta dalla raccolta \"Versos sencillos\" del poeta cubano Jos\u00e9 Mart\u00ed e che diede vita alla celebre canzone \"Guantanamera\"), \"Era d'estate\", \"La guerra\".\nNel 1965 apparve nelle sale cinematografiche italiane ed europee con i film diretti e prodotti da Tullio Piacentini, \"Questi Pazzi Pazzi Italiani\" e \"008 Operazione Ritmo\" all'interno del quale vi \u00e8 anche una delle rarissime apparizioni cinematografiche del suo amico e collega Luigi Tenco.\nSempre nel 1965 lasci\u00f2 la RCA per la Fonit Cetra; compose uno dei suoi brani pi\u00f9 belli e famosi, \"Te lo leggo negli occhi\" (interpretato da Dino e da Giorgio Gaber e poi, trent'anni dopo, da Franco Battiato).\nSu 45 giri pubblic\u00f2 quell'anno due grandi successi: in estate \"Mani bucate\" e in autunno \"Teresa\", brano che ebbe qualche guaio con la censura da parte della Rai per i contenuti del testo, dove si parlava di una relazione con una ragazza non pi\u00f9 vergine, argomento all'epoca considerato piuttosto scabroso.\nSuccessi sanremesi.\nDebutt\u00f2 al Festival di Sanremo nel 1966 con \"Adesso s\u00ec\", che in quello stesso anno venne incisa anche da un esordiente e sconosciuto Lucio Battisti nella raccolta \"Sanremo '66\" della Dischi Ricordi.\nSempre nel 1966 usc\u00ec il terzo LP che si intitolava di nuovo \"Endrigo\" e comprendeva, oltre ad \"Adesso si\", canzoni come \"Girotondo intorno al mondo\", \"Teresa\", \"Dimmi la verit\u00e0\", \"Mani bucate\", \"La donna del Sud\", di Bruno Lauzi, e \"La ballata dell'ex\", sul tema della guerra partigiana e della fine della speranza che aveva alimentato la Resistenza a causa della continuit\u00e0 tra l'Italia del dopoguerra e il regime fascista.\nNel 1967 fu ancora a Sanremo con \"Dove credi di andare\", abbinato con Memo Remigi. L'anno seguente ottenne la vittoria con \"Canzone per te\" in coppia con Roberto Carlos. \nPer la prima volta vinceva il Festival di Sanremo un esponente della scuola cantautorale, cos\u00ec critici e opinione pubblica non poterono evitare di accostare l'evento al tragico frangente che solo l'anno prima aveva investito il festival a seguito della morte di Luigi Tenco. Secondo alcune interpretazioni la vittoria di Endrigo fu anche un riconoscimento postumo alla memoria e all'arte di Tenco.\nLo stesso anno Endrigo partecip\u00f2 anche all'Eurovision Song Contest con \"Marianne\".Il nuovo LP del 1968, sempre intitolato \"Endrigo\", comprendeva oltre alla canzone vincitrice di Sanremo e \"Marianne\", classici come \"La colomba\", \"Il primo bicchiere di vino\", \"Dove credi di andare\", \"Anch'io ti ricorder\u00f2\", \"Perch\u00e9 non dormi fratello\", \"Il dolce paese\", \"Il treno che viene dal Sud\". Nel 1969 Endrigo giunse secondo a Sanremo, cantando in coppia con la gallese Mary Hopkin la sua \"Lontano dagli occhi\". L'anno successivo si classific\u00f2 terzo con \"L'arca di No\u00e8\", cantata assieme a Iva Zanicchi.\nDi minore riscontro fu la sua sesta partecipazione consecutiva nel 1971, quando si posizion\u00f2 undicesimo con \"Una storia\", abbinato con i New Trolls che ne diedero una versione in stile rock progressivo. Endrigo torn\u00f2 quindi a calcare il palcoscenico sanremese nel 1973 con \"Elisa Elisa\", nel 1976 con \"Quando c'era il mare\" e un'ultima volta nel 1986, con \"Canzone italiana\", che a differenza di tutte le altre con le quali aveva gareggiato in passato, non era scritta da lui ma da Claudio Mattone.\nCanzoni per bambini.\nEndrigo interpret\u00f2 anche alcune canzoni per bambini come \"La casa\" (testo e musica originali di Vin\u00edcius de Moraes, tradotta da Sergio Bardotti), contenuta nell'album \"La vita, amico, \u00e8 l'arte dell'incontro\" (1969): quest'ultimo venne inciso con i due poeti Vin\u00edcius de Moraes e Giuseppe Ungaretti (che nel disco recita alcune liriche di Vinicius da lui tradotte) e musicisti come il chitarrista brasiliano Toquinho, Maurizio De Angelis, il batterista Enzo Restuccia e Giovanni Tommaso. Sempre con la collaborazione di Vinicius incise nel 1972 un disco di canzoni per bambini dedicate agli animali, \"L'Arca\", con la partecipazione in alcune canzoni di Marisa Sannia, Vittorio De Scalzi dei New Trolls e dei Ricchi e Poveri: tra queste \"La papera\", \"La pulce\" ma soprattutto la celebre \"Il pappagallo\".\nDue anni dopo mise in musica, con la collaborazione di Luis Bacalov, alcune poesie per bambini appositamente scritte da Gianni Rodari per l'album \"Ci vuole un fiore\", la cui canzone omonima divenne popolarissima presso il pubblico infantile oltre che un successo discografico a 45 giri. Celebri i versi \"Per fare un tavolo ci vuole il legno, / per fare il legno ci vuole l'albero, / ... per fare tutto ci vuole un fiore\", ma celebri sono rimaste anche \"Un signore di Scandicci\", \"Napoleone\" e \"Mi ha fatto la mia mamma\" (una sorta di velata educazione sessuale).\nLa morte.\nSergio Endrigo partecip\u00f2 ad una tourn\u00e9e in Brasile nel 2000: questa fu la sua ultima tourn\u00e9e.\nMor\u00ec a Roma il 7 settembre 2005 all\u2019et\u00e0 di 72 anni, a causa di un cancro ai polmoni che gli era stato diagnosticato alcuni mesi prima. \u00c8 sepolto a Terni, nella tomba di famiglia.\nControversie.\nEndrigo ebbe un lungo confronto in sede giudiziaria con Luis Bacalov per il tema del film \"Il postino\" (1994), del tutto simile alle note di \"Nelle mie notti\", una canzone scritta da Endrigo con Riccardo Del Turco nel 1974. Bacalov vinse per il film l'Oscar alla migliore colonna sonora. La causa si \u00e8 conclusa nel settembre del 2013 con il riconoscimento da parte di Bacalov della co-paternit\u00e0 musicale del brano assieme a Endrigo, Del Turco e al paroliere Paolo Margheri. Sembr\u00f2 una sorta di risarcimento postumo alla figura di Endrigo, con l'ammissione morale del contributo della sua opera dell'ingegno per il conseguimento dell'Oscar. Tuttavia il brano del film \u201cIl postino\u201d contenuto nell'album di Andrea Bocelli non porta la firma di Endrigo. A quella di Bacalov si aggiungono quelle di Del Turco e Margheri (pi\u00f9 quella del paroliere Marco Marinangeli): quindi l'accettazione e la condivisione che la colonna sonora premiata dall'Oscar \u00e8 nata da una costola del brano \u201cNelle mie notti\u201d, ma sorprendentemente senza pi\u00f9 il nome di colui che lo incise e ne rivendic\u00f2 tenacemente la paternit\u00e0..\nCooperazioni.\nIl cantautore leg\u00f2 gli anni della sua maturit\u00e0 al comune abruzzese di Rocca San Giovanni, localit\u00e0 della Costa dei Trabocchi dove usava passare gran parte delle vacanze estive. Questa localit\u00e0 nel 2008 gli ha dedicato un'apposita manifestazione estiva.\nNel corso degli anni riallacci\u00f2 i rapporti con la sua citt\u00e0 natale. A Pola e alla tematica dell'esodo istriano dedic\u00f2 una struggente canzone dal titolo \"1947\", in seguito cantata da Endrigo anche in lingua friulana, nell'adattamento creativo realizzato per lui da Alberto Zeppieri, tra i soci fondatori della rassegna friulana di musica d'autore \"Canzoni di Confine\". Fin dagli anni sessanta, Endrigo partecip\u00f2 ad alcune manifestazioni musicali in Jugoslavia, divenendo amico del celebre cantautore croato Arsen Dedi\u0107.\nFu anche interprete di alcuni fotoromanzi e del film \"Tutte le domeniche mattina\" di Carlo Tuzii (1972).\nAlighiero Noschese propose una sua imitazione nella quale ballava contornato da ballerine vestite da vedova. Endrigo non grad\u00ec e ha raccontato di essersi lamentato vivacemente della cosa con Sergio Bernardini."}
{"id": "1931133", "revid": "2099341", "url": "https://it.wikipedia.org/wiki?curid=1931133", "title": "Giuseppe Di Bari", "text": "Carriera.\nGiocatore.\nCresciuto nel vivaio della Pol. G. Salvemini di Manfredonia, la sua prima squadra professionistica \u00e8 il Bisceglie in Serie C2 dove disputa quattro campionati con 99 presenze ed una rete, e nell'estate 1992 fa un salto triplo approdando alla Serie A acquisito dal Foggia guidato da Zden\u011bk Zeman.\nDi Bari in maglia rossonera tocca i suoi livelli pi\u00f9 alti e vi rimane per cinque stagioni (di cui le prime tre in Serie A).\nNel 1997 passa al dove resta per due anni, prima di approdare al Savoia.\nDirigente.\nIl 2 maggio 2011 ha ottenuto la qualifica di direttore sportivo. . Nella stagione 2011-2012 \u00e8 stato Direttore Sportivo del Manfredonia Calcio che militava in Eccellenza Pugliese. Nella stagione 2012-2013 comincia la sua avventura da direttore sportivo del Foggia Calcio diventando direttore sportivo dell'allora rinata A.C.D. Foggia Calcio in Serie D.Nella stagione successiva nel 2013-2014 \u00e8 ancora il direttore sportivo del Foggia Calcio S.r.l che nel frattempo ha cambiato denominazione in Lega Pro Seconda Divisione ottenendo la promozione in C Unica la vecchia serie C1, Nel 2014-2015 firma ancora con i satanelli che giocheranno nel campionato di Serie C unica.\nIl 23 aprile ed il 27 maggio 2017, centra la promozione del club dauno in serie B, dopo ben 19 anni e la prima Supercoppa di Lega della storia del club rossonero.\nIl 4 novembre 2017, al termine di Foggia-Cremonese 2-3, \u00e8 stato sollevato dall'incarico di ds dalla societ\u00e0 rossonera.\nIl 22 agosto 2020 firma un contratto annuale con l'.\nL'anno dopo nel 2021 firma un contratto con il Novara Football Club, la squadra che prende il posto del Novara Calcio dopo l'esclusione dai campionati professionistici,\ndove si dimetter\u00e0 dopo quasi 3 mesi per screzi interni."}
{"id": "1931145", "revid": "1782831", "url": "https://it.wikipedia.org/wiki?curid=1931145", "title": "Julia (1984)", "text": "Julia \u00e8 un personaggio letterario che compare nell'opera distopica di George Orwell \"1984\". Il suo cognome non \u00e8 mai rivelato nel libro.\nDescrizione e ruolo nel romanzo.\nCome lei stessa racconta, Julia nasce nel 1958 in Oceania, il super-stato che combina il Nord e Sud America, Sud Africa, Australia e Regno Unito (rinominato Pista Uno). La sua conoscenza degli eventi precedenti alla Rivoluzione \u00e8 scarsa, in quanto la sua unica fonte di informazioni \u00e8 stato il nonno, scomparso quando lei aveva solo otto anni. Julia appare ben integrata nella vita abituale di Oceania. In particolare prende parte alla Lega Giovanile Anti-sesso, ai due minuti d'odio e alle comunit\u00e0 sociali. Queste attivit\u00e0 per\u00f2 servono a Julia per mascherare il suo vero essere, la propria promiscuit\u00e0 sessuale e l'odio verso il Partito.\nJulia fa la prima comparsa nel libro all'et\u00e0 di 27 anni ed \u00e8 descritta come una donna affascinante con folti capelli scuri, faccia lentigginosa e un fisico atletico. \u00c8 inoltre un'entusiasta partecipante ai due minuti d'odio diretti contro Emmanuel Goldstein. Winston Smith, un impiegato del Ministero della Verit\u00e0, \u00e8 disgustato dal fervore di Julia e addirittura fantastica di violentarla e ucciderla quando incomincia a pensare che Julia possa essere un membro della Psicopolizia.\nLa realt\u00e0 per\u00f2 \u00e8 diversa. Alcuni giorni dopo, Julia fa ricevere a Winston un piccolo foglio di carta con scritto: \"Ti Amo\". I due, con non poche difficolt\u00e0, stringono una relazione e diventano amanti. Si scopre cos\u00ec che la vera Julia \u00e8 tutto fuorch\u00e9 una fedele sostenitrice del Partito. Entrambi sanno che la loro relazione pu\u00f2 essere mortalmente pericolosa. Infatti i rapporti sessuali tra i membri del Partito sono strettamente proibiti e le relazioni amorose sono viste come qualche cosa di disgustoso, un compito da svolgere esclusivamente per mettere al mondo dei figli che possano servire alla causa del Partito.\nPer cercare un po' di riservatezza durante i loro incontri, Winston affitta dal venditore di oggetti antichi, Charrington, una stanza nella sua casa. \u00c8 proprio l\u00ec che i due amanti vengono catturati dalla Psicopolizia e portati presso il Ministero dell'Amore, dove vengono entrambi sottoposti ad un programma di tortura fisica e psicologica al fine di redimere la loro natura anti-governativa nei confronti del Partito. Durante l'interrogatorio di Winston da parte di O'Brien veniamo a sapere che Julia, immediatamente dopo l'arresto, ha confessato tutto tradendo Winston e convertendosi completamente al Partito. La circostanza viene confermata dalla stessa Julia nell'ultima parte del romanzo, dove i due protagonisti si incontrano e ognuno dei due ammette di aver tradito l'altro."}
{"id": "1931148", "revid": "83531", "url": "https://it.wikipedia.org/wiki?curid=1931148", "title": "Giro di Romandia 2007", "text": "Il Giro di Romandia 2007, sessantunesima edizione della corsa e valida come evento del circuito UCI ProTour 2007, si svolse in cinque tappe precedute da un cronoprologo iniziale dal 1\u00ba al 6 maggio 2007,per un percorso totale di 667,1\u00a0km. Fu vinta dall'olandese della Rabobank Thomas Dekker con il tempo totale di 17 ore 27 minuti e 2 secondi, alla media di 38,22\u00a0km/h.\nAl traguardo di Losanna 121 ciclisti conclusero il tour."}
{"id": "1931151", "revid": "767487", "url": "https://it.wikipedia.org/wiki?curid=1931151", "title": "Ciguatossina", "text": "La ciguatossina \u00e8 una tossina che agisce con attivit\u00e0 anticolinesterasica, da ci\u00f2 ne consegue la sintomatologia da avvelenamento: miosi, blefaroptosi, paralisi della lingua, labbra, laringe, ipotensione, ipersecrezione ghiandolare, vomito, diarrea, intorpidimento delle estremit\u00e0 fino a giungere a paralisi dei muscoli scheletrici e morte per paralisi respiratoria.\n\u00c8 all'origine di una intossicazione alimentare nota come ciguatera e causata dall'ingestione di alcuni tipi di pesce.\nTrattamento.\nImmediata lavanda gastrica. Atropina e pralidossime endovena."}
{"id": "1931154", "revid": "466539", "url": "https://it.wikipedia.org/wiki?curid=1931154", "title": "Janko Tipsarevi\u0107", "text": "In carriera ha vinto quattro tornei ATP in singolare e uno in doppio. I suoi migliori ranking ATP sono stati l'8\u00ba in singolare nell'aprile 2012 e il 46\u00ba in doppio nell'aprile 2011.\nIl 5 dicembre 2010 ha vinto con la squadra serba la Coppa Davis dopo aver battuto in finale la Francia. Il suo record in Coppa Davis \u00e8 di 34 vittorie e 15 sconfitte in singolare, e 7 vinte e 3 perse in doppio. Sempre con la maglia della Serbia ha vinto la World Team Cup 2009 e 2012. In singolare ha inoltre partecipato alle edizioni del 2011 e 2012 delle ATP Finals e ha vinto il torneo juniores dell'Australian Open 2001.\nBiografia.\nVita privata.\nTipsarevic ha conseguito una laurea breve in sport management all'Universit\u00e0 di Belgrado. Il 4 luglio 2010 ha sposato Biljana Sesevic, dalla quale l'8 gennaio 2014 ha avuto la figlia Emili. Si \u00e8 distinto facendo beneficenza per le famiglie con bambini affetti da tumore.\nCarriera da giocatore.\nJuniores.\nInizia a giocare a tennis a sei anni e nel 1993, a otto anni, comincia ad allenarsi al \u201cNovi Beograd Tennis Club\u201d sotto la guida del coach russo Roman Savochkin. Da juniores vince l'Australian Open 2001 in singolare, raggiunge i quarti al Roland Garros e conclude al secondo posto del ranking di categoria la stagione 2001.\n2001-2002, inizi da professionista e primi titoli Futures.\nDebutta nell'ITF Men's Circuit nel maggio 2001 al torneo Yugoslavia F1 e raggiunge il secondo turno, ottenendo il primo punto nel ranking. La settimana successiva alza il primo trofeo da professionista vincendo lo Yugoslavia F2 di Belgrado e subito dopo perde la finale dello Yugoslavia F3. In luglio fa il suo esordio in Coppa Davis vincendo entrambi i singolari e in doppio nella sfida con la Polonia. Nel febbraio 2002 vince il suo primo incontro in un torneo Challenger a Belgrado e raggiunge i quarti di finale. Un mese pi\u00f9 tardi conquista il suo secondo titolo Futures al torneo Mexico F1. In agosto raggiunge la semifinale al Challenger di Manerbio.\n2003-2005, debutto nel circuito maggiore, primi titoli Challenger e top 100.\nIl 6 aprile 2003 vince il suo primo torneo ATP Challenger Series a Zell am Harmersbach in Germania. In luglio debutta con una vittoria nel circuito ATP a Indianapolis ed \u00e8 sconfitto al secondo turno da Evgenij Kafel'nikov. Il suo primo Slam \u00e8 lo US Open 2003 e viene sconfitto al primo turno da Mark Philippoussis. Nel 2004 esordisce al Roland Garros con un'eliminazione al primo turno. Sempre nel 2004 vince due tornei Challenger in singolare e uno in doppio. Nel 2005 disputa 15 tornei ATP, in febbraio entra per la prima volta tra i primi 100 giocatori del ranking ATP. Raggiunge il secondo turno all'Australian Open e al Roland Garros, mentre a Wimbledon arriva al terzo turno.\n2006-2008, top 50 del ranking.\nNel 2006 conclude la stagione come numero 65 del ranking dopo aver raggiunto il terzo turno al Roland Garros e i quarti di finale dei tornei ATP di Nottingham e di Mosca. Nel 2007 migliora il suo record a Wimbledon arrivando al quarto turno, dopo aver vinto le prime tre partite tutte al quinto set (evento che non accadeva dal 1974); al terzo turno sconfigge per la prima volta un top 10, il n\u00ba 6 Fernando Gonz\u00e1lez. A fine torneo entra per la prima volta tra i primi cinquanta giocatori del ranking, raggiungendo la posizione numero 48. In ottobre disputa per la prima volta una semifinale ATP a Mosca. Nel gennaio 2008 viene eliminato al quinto set dal n\u00ba 1 del mondo Federer al terzo turno dell'Australian Open dopo 4 ore e 27 minuti di gioco e dopo essere stato in vantaggio di 2 set a 1. In maggio raggiunge la 33\u00aa posizione del ranking grazie ai quarti raggiunti al Miami Masters e il terzo turno a Monte Carlo e ad Amburgo. Al secondo turno del torneo di Wimbledon sconfigge il n\u00ba 6 ATP Andy Roddick e raggiunge ancora una volta il quarto turno, dovendosi per\u00f2 ritirare a causa di un infortunio alla gamba. Subisce la stessa sorte agli US Open 2008, dove si ritira durante il match di primo turno. Nell'arco della stagione arriva nei quarti di finale di altri tre tornei ATP, sconfigge altri tre top 10 e finisce l'anno da 49\u00ba del ranking.\n2009-2010, prime finali ATP e trionfo in Coppa Davis.\nNel maggio 2009 vince tre degli incontri disputati nella World Team Cup 2009 compreso quello nella finale vinta contro la Germania. In ottobre raggiunge la sua prima finale ATP in carriera sul cemento indoor di Mosca perdendo in 3 set contro il tennista di casa Michail Ju\u017enyj. Nel giugno 2010 disputa la sua seconda finale nel circuito ATP sull'erba olandese di 's-Hertogenbosh perdendo 3-6, 0-6 contro Serhij Stachovs'kyj. Il mese successivo conquista in doppio assieme a Nenad Zimonji\u0107 il punto del 2-1 nella sfida di Spalato valida per i quarti di finale di Coppa Davis 2010 vinta 4-1 contro la Croazia, superando in tre set Marin \u010cili\u0107 / Ivan Dodig. Nella semifinale di settembre a Belgrado contro la Repubblica Ceca batte in 4 set nel primo singolare il n\u00ba 7 del mondo Tom\u00e1\u0161 Berdych. Nella terza giornata, con le squadre sul 2-2, regala l'accesso in finale alla Serbia sconfiggendo in tre set Radek \u0160t\u011bp\u00e1nek. Nella finale di dicembre vinta 3-2 contro la Francia a Belgrado, perde il primo singolare contro Ga\u00ebl Monfils e segue dalla panchina i successivi incontri con cui la Serbia si aggiudica per la prima volta il prestigioso trofeo.\n2011-2012, primi titoli ATP, quarti di finale agli US Open, ATP Finals e n\u00ba 8 del ranking.\nIl 2011 \u00e8 la sua annata migliore, raggiunge cinque finali ATP e vince quelle di Kuala Lumpur e Mosca. Per la prima volta raggiunge i quarti di uno Slam agli US Open, ma \u00e8 costretto al rituro durante il match con Djokovic. In seguito a questi risultati entra per la prima volta nella top ten del ranking ATP, raggiungendo in novembre la posizione numero 9. A fine anno partecipa per la prima volta all'ATP World Tour Final subentrando a torneo in corso all'infortunato Andy Murray, nel primo incontro viene sconfitto da Berdych e nel secondo batte in 3 set il n\u00ba 1 al mondo Novak \u0110okovi\u0107. Nel gennaio 2012 vince il suo unico torneo di doppio in carriera al Chennai Open insieme a Leander Paes, superando in finale Jonathan Erlich / Andy Ram. Nel corso della stagione disputa altre tre finali in singolare vincendo in luglio quella di Stoccarda contro l'argentino Juan M\u00f3naco. In aprile raggiunge l'8\u00ba posto del ranking, che rimarr\u00e0 il suo record. In maggio vince tutti gli incontri disputati nella World Team Cup e il suo contributo \u00e8 fondamentale per la conquista del trofeo da parte della Serbia. In luglio prende parte ai Giochi Olimpici di Londra, perde al terzo turno da John Isner ed esce nei quarti in doppio con Nenad Zimonji\u0107. A settembre arriva di nuovo nei quarti agli US Open e cede al tiebreak del quinto set contro il n\u00ba 5 del mondo David Ferrer. A fine anno si qualifica alle ATP Finals e perde tutti e tre gli incontro nel round-robin.\n2013-2015, 4\u00ba titolo ATP, finale di Davis, infortuni e crollo nel ranking.\nNel 2013 conquista il suo ultimo titolo nel circuito maggiore sul cemento outdoor di Chennai battendo in finale Roberto Bautista Agut. In marzo inaugura la sua accademia di tennis a Belgrado. In settembre fa il suo debutto stagionale in Coppa Davis per la sfida di semifinale a Belgrado contro il Canada; perde il primo singolare contro Milos Raonic e nell'ultima giornata si riscatta aggiudicandosi il punto decisivo battendo in 3 set Vasek Pospisil. Non sar\u00e0 in campo per la finale persa in novembre contro i cechi, in ottobre chiude in anticipo la stagione a causa di un infortunio subito a gennaio durante l'Australian Open. Star\u00e0 lontano dai campi di gioco per oltre un anno e mezzo, in quanto gli viene diagnosticato un tumore benigno al piede sinistro, e nel 2014 si sottopone a due operazioni chirurgiche. Torna a giocare nel marzo 2015 nel torneo di doppio del Miami Open in coppia con Djokovic e viene eliminato al primo turno. Due settimane dopo rientra in singolare al torneo di Houston ripartendo da 0 punti nel ranking. Nel maggio dello stesso anno annuncia che non parteciper\u00e0 al Roland Garros a causa di un'infezione virale. Nel corso della stagione non supera mai il secondo turno in singolare, mentre in doppio raggiunge insieme a Djokovic la semifinale del Masters di Montreal. Nuovi problemi al piede e al ginocchio lo costringono in settembre a un nuovo periodo di convalescenza.\n2016-2019, rientro nei top 100, ultimi titoli Challenger, nuovi infortuni e ritiro.\nRientra nel maggio 2016 ripartendo dalla 686\u00aa posizione in singolare e nei primi mesi raccoglie soprattutto sconfitte. La prima soddisfazione \u00e8 il titolo conquistato al Challenger di Qingdao in agosto e a fine settembre raggiunge la semifinale all'ATP 250 di Shenzhen, ma accusa un dolore alla coscia durante il match con Gasquet ed \u00e8 costretto al ritiro. Questi risultati lo portano in ottobre alla 138\u00aa posizione nel ranking. Inaugura il 2017 vincendo in gennaio i due consecutivi Challenger di Bangkok I e Bangkok II che lo fanno rientrare nella top 100. In aprile vince altri due Challenger cinesi ma durante l'anno non supera mai il secondo turno nel circuito maggiore. Chiude la stagione dopo gli US Open in settembre per farsi operare entrambi i tendini del ginocchio.\nPerde tutta la stagione 2018 e fa il suo nuovo rientro in gennaio del 2019 all'Australian Open. Durante la stagione ottiene i risultati pi\u00f9 rilevanti in singolare raggiungendo i quarti nei tornei ATP di Houston in aprile e in ottobre a Stoccolma, dove al secondo turno concede due soli giochi al n\u00ba 12 del mondo Fognini. In maggio si spinge fino ai quarti nel torneo di doppio del Roland Garros in coppia con Du\u0161an Lajovi\u0107. Annuncia il ritiro in novembre dopo la fase finale della Coppa Davis 2019, nella quale vince il suo ultimo incontro in doppio assieme a Viktor Troicki superando i giapponesi Ben McLachlan / Yasutaka Uchiyama, contribuendo al passaggio del turno da parte della Serbia.\nCarriera da allenatore.\nInizia ad allenare gi\u00e0 negli ultimi anni della carriera agonistica, soprattutto nella sua accademia di Belgrado aperta nel 2013. Nel 2020 diventa il coach di Filip Krajinovi\u0107 e nel primo periodo lo aiuta a potenziare il fisico e migliorare la fase difensiva."}
{"id": "1931158", "revid": "287204", "url": "https://it.wikipedia.org/wiki?curid=1931158", "title": "Janko Tipsarevic", "text": ""}
{"id": "1931160", "revid": "401052", "url": "https://it.wikipedia.org/wiki?curid=1931160", "title": "Michendorf", "text": "Michendorf \u00e8 un comune del Brandeburgo, in Germania.\nAppartiene al circondario (\"Landkreis\") di Potsdam-Mittelmark (targa PM).\nStoria.\nNel 2003 vennero aggregati al comune di Michendorf i comuni di Fresdorf, Langerwisch, St\u00fccken, Wildenbruch e Wilhelmshorst.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nIl territorio comunale si divide in 6 zone (\"Ortsteil\"), corrispondenti al centro abitato di Michendorf e a 5 frazioni:"}
{"id": "1931162", "revid": "149727", "url": "https://it.wikipedia.org/wiki?curid=1931162", "title": "Fresdorf", "text": ""}
{"id": "1931163", "revid": "149727", "url": "https://it.wikipedia.org/wiki?curid=1931163", "title": "Langerwisch", "text": ""}
{"id": "1931165", "revid": "149727", "url": "https://it.wikipedia.org/wiki?curid=1931165", "title": "St\u00fccken", "text": ""}
{"id": "1931167", "revid": "149727", "url": "https://it.wikipedia.org/wiki?curid=1931167", "title": "Wildenbruch", "text": ""}
{"id": "1931169", "revid": "149727", "url": "https://it.wikipedia.org/wiki?curid=1931169", "title": "Wilhelmshorst", "text": ""}
{"id": "1931170", "revid": "599013", "url": "https://it.wikipedia.org/wiki?curid=1931170", "title": "Chiesa di San Bartolomeo (Campomorone)", "text": "La chiesa di San Bartolomeo \u00e8 un luogo di culto cattolico situato nella frazione di Cravasco, in via al Monte Carlo, nel comune di Campomorone nella citt\u00e0 metropolitana di Genova. La chiesa \u00e8 sede della parrocchia omonima del vicariato di Campomorone dell'arcidiocesi di Genova.\nStoria e descrizione.\nLa chiesa \u00e8 situata presso la frazione di Cravasco e viene menzionata in alcuni atti di monsignor Domenico de' Marini riportanti la sua visita al paese del 26 ottobre 1631; l'edificio, a differenza di altre chiese del comune, non viene citato da monsignor Francesco Bossi nella sua visita apostolica del 1582.\nGi\u00e0 succursale della chiesa parrocchiale di Sant'Andrea di Isoverde divenne parrocchia autonoma il 14 ottobre del 1890 per merito dell'arcivescovo di Genova monsignor Salvatore Magnasco.\nSub\u00ec diversi interventi di ampliamento e restauro negli anni 1772, 1776 e 1852, mentre tra il 1875 e il 1878 si procedette al rifacimento del pulpito, del pavimento e del battistero in marmo.\nLa chiesa venne solennemente consacrata dal cardinale genovese Giuseppe Siri il 15 novembre del 1980."}
{"id": "1931175", "revid": "767487", "url": "https://it.wikipedia.org/wiki?curid=1931175", "title": "Mara Cubeddu", "text": " \u00c8 celebre per essere stata la vocalist dei gruppi musicali Flora Fauna Cemento e Daniel Sentacruz Ensemble.\nBiografia.\nScoperta da Mario Lavezzi, debutta come voce solista nel gruppo Flora Fauna Cemento, con cui incide l'album \"Rock\" al quale collabora anche Mogol.\nCon il soprannome \"Bea\", ha duettato con Lucio Battisti nella canzone \"Due mondi\", dall'album \"Anima latina\" del 1974.\nNello stesso anno diventa vocalist del gruppo Daniel Sentacruz Ensemble che ebbe notevole successo negli anni settanta con canzoni come \"Soleado\" e \"Linda bella linda\", ottava classificata al Festival di Sanremo 1976.\nHa partecipato con il gruppo anche al Festival di Sanremo 1978 con il pezzo \"Mezzanotte\".\nIntraprende poi la carriera da solista e nel 1984 incide l'album \"Pompei\", prodotto da Bob Esty con la collaborazione di Steve Porcaro dei Toto. I testi e le musiche di molti dei brani contenuti in quest'album sono della stessa Mara Cubeddu.\nNel 1999 ha inciso anche un CD demo con 3 canzoni \nNel novembre 2000 partecipa, come soprano, al \"Millennium Choir\" organizzato da Beppe Cantarelli con il quale registra l'album \"Magnificat\"."}
{"id": "1931177", "revid": "729019", "url": "https://it.wikipedia.org/wiki?curid=1931177", "title": "Esercito Popolare di Liberazione (Colombia)", "text": "L'Esercito Popolare di Liberazione (Ej\u00e9rcito Popular de Liberaci\u00f3n in spagnolo), spesso abbreviato con EPL, \u00e8 un movimento guerrigliero e cartello della droga della Colombia di ispirazione maoista, fondato nel 1965 e attivo dal 1968. Nel 1975 abbandon\u00f2 la linea maoista e si leg\u00f2 a quella hoxhaista del Partito del Lavoro d'Albania, (poi organizzata nella Conferenza internazionale dei partiti e delle organizzazioni marxisti-leninisti). Partecip\u00f2 a trattative con il presidente Belisario Betancur ed entr\u00f2 a far parte della Coordinadora Guerrillera Sim\u00f2n Bol\u00ecvar (CGSB) assieme a FARC, ELN, M-19, Comando Ricardo Franco Frente-Sur, Movimento Armado Quint\u00ecn Lame, Ej\u00e9rcito Revolucionario del Pueblo (ERP).\nNel 1991 ha accettato un processo di smobilitazione e di rinuncia alla lotta armata; rimangono sono piccole frazioni sotto la guida del comandante Juan Montes.\nStoria.\nLe prime operazioni militari dell'EPL furono nel dipartimento di C\u00f3rdoba, nei Caraibi, alla fine degli anni '60. Il dissenso interno e la morte di alcuni dei suoi leader chiave durante gli anni '70 indebolirono le capacit\u00e0 operative dell'EPL.\nGli sforzi dell'EPL furono inizialmente infruttuosi, alcuni dei principali leader del gruppo furono uccisi in operazioni militari durante gli anni '70, e apparentemente non ottenne la stessa simpatia intellettuale o reclute come le pi\u00f9 grandi organizzazioni di guerriglia (FARC, Movimento del 19 aprile ed ELN), anche dopo che nel 1980 il gruppo annunci\u00f2 che avrebbe abbandonato il maoismo ortodosso a favore dell'hoxhaismo. Nel 1979 era stato creato un piccolo gruppo scissionista, il Movimento Pedro Le\u00f3n Arboleda, dal nome di un comandante deceduto nel 1975.\nL'EPL ha dichiarato un cessate il fuoco nel 1984 insieme ad altri gruppi di guerriglia che hanno avviato e mantenuto i negoziati con il governo. L'omicidio del 1985 del leader del gruppo Ernesto Rojas port\u00f2 alla rottura ufficiale del cessate il fuoco da parte dell'EPL. A differenza del Partito comunista colombiano ufficiale, il PCC maoista non aveva uno status legale ufficiale in Colombia in quel momento.\nLe operazioni militari eseguite dalle forze armate statali ufficiali e le azioni di gruppi paramilitari privati contro i militanti dell'EPL e i suoi sostenitori politici hanno indebolito il gruppo e avrebbero costretto divisioni interne alla sua struttura.\nControversie.\nSecondo alcune indagini, le operazione di guerriglia dell'EPL sono finanziate con estorsioni, rapimenti e traffico di droga. Per questi motivi, nel 2013, il gruppo \u00e8 stato designato come cartello della droga."}
{"id": "1931180", "revid": "401052", "url": "https://it.wikipedia.org/wiki?curid=1931180", "title": "Nuthetal", "text": "Nuthetal \u00e8 un comune del Brandeburgo, in Germania.\nAppartiene al circondario (\"Landkreis\") di Potsdam-Mittelmark (targa PM).\nNon esiste alcun centro abitato denominato \u00abNuthetal\u00bb; si tratta pertanto di un comune sparso.\nStoria.\nIl comune venne formato il 26 ottobre 2003 dalla fusione dei comuni di Bergholz-Rehbr\u00fccke, Fahlhorst, Nudow, Philippsthal, Saarmund e Tremsdorf. Il nome del nuovo comune significa \"Valle della Nuthe\", con riferimento al piccolo fiume che attraversa il territorio.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nGeografia antropica.\nIl comune di Nuthetal \u00e8 suddiviso nelle frazioni (\"Ortsteil\") di Bergholz-Rehbr\u00fccke, Fahlhorst, Nudow, Philippsthal, Saarmund e Tremsdorf, e comprende i nuclei abitati (\"Wohnplatz\") di Bergholz, Forsthaus Ahrensdorf, Nudow-Ausbau, Rehbr\u00fccke e St\u00f6ckerhaus."}
{"id": "1931183", "revid": "599013", "url": "https://it.wikipedia.org/wiki?curid=1931183", "title": "All Summer Long", "text": ""}
{"id": "1931184", "revid": "486946", "url": "https://it.wikipedia.org/wiki?curid=1931184", "title": "Let's Get Retarted", "text": ""}
{"id": "1931186", "revid": "1839090", "url": "https://it.wikipedia.org/wiki?curid=1931186", "title": "Bergholz-Rehbr\u00fccke", "text": "Bergholz-Rehbr\u00fccke \u00e8 una frazione del comune tedesco di Nuthetal, nel Brandeburgo.\nStoria.\nIl 26 ottobre 2003 il comune di Bergholz-Rehbr\u00fccke fu fuso con i comuni di Fahlhorst, Nudow, Philippsthal, Saarmund e Tremsdorf, formando il nuovo comune di Nuthetal."}
{"id": "1931187", "revid": "1839090", "url": "https://it.wikipedia.org/wiki?curid=1931187", "title": "Fahlhorst", "text": "Fahlhorst \u00e8 una frazione del comune tedesco di Nuthetal, nel Brandeburgo.\nStoria.\nFahlhorst fu citata per la prima volta nel 1375, e costituiva un piccolo centro rurale.\nIl 26 ottobre 2003 il comune di Fahlhorst fu fuso con i comuni di Bergholz-Rehbr\u00fccke, Nudow, Philippsthal, Saarmund e Tremsdorf, formando il nuovo comune di Nuthetal."}
{"id": "1931188", "revid": "1839090", "url": "https://it.wikipedia.org/wiki?curid=1931188", "title": "Nudow", "text": "Nudow \u00e8 una frazione del comune tedesco di Nuthetal, nel Brandeburgo.\nStoria.\nNudow fu citata per la prima volta nel 1359, e costituiva un piccolo centro rurale.\nIl 26 ottobre 2003 il comune di Nudow fu fuso con i comuni di Bergholz-Rehbr\u00fccke, Fahlhorst, Philippsthal, Saarmund e Tremsdorf, formando il nuovo comune di Nuthetal."}
{"id": "1931189", "revid": "834", "url": "https://it.wikipedia.org/wiki?curid=1931189", "title": "Rock N Roll Jesus", "text": ""}
{"id": "1931190", "revid": "106738624", "url": "https://it.wikipedia.org/wiki?curid=1931190", "title": "Philippsthal", "text": "Philippsthal \u00e8 il nome delle seguenti localit\u00e0:"}
{"id": "1931198", "revid": "320578", "url": "https://it.wikipedia.org/wiki?curid=1931198", "title": "Topolino e il torneo dell'Argaar", "text": ""}
{"id": "1931201", "revid": "1839090", "url": "https://it.wikipedia.org/wiki?curid=1931201", "title": "Saarmund", "text": "Saarmund \u00e8 una frazione del comune tedesco di Nuthetal, nel Brandeburgo.\nStoria.\nIl centro abitato di Saarmund fu nominato per la prima volta nel 1217.\nIl 26 ottobre 2003 il comune di Saarmund fu fuso con i comuni di Bergholz-Rehbr\u00fccke, Fahlhorst, Nudow, Philippsthal e Tremsdorf, formando il nuovo comune di Nuthetal."}
{"id": "1931202", "revid": "1839090", "url": "https://it.wikipedia.org/wiki?curid=1931202", "title": "Tremsdorf", "text": "Tremdorf \u00e8 una frazione del comune tedesco di Nuthetal, nel Brandeburgo.\nStoria.\nIl centro abitato di Tremsdorf fu nominato per la prima volta nel 1375.\nIl 26 ottobre 2003 il comune di Tremsdorffu fuso con i comuni di Bergholz-Rehbr\u00fccke, Fahlhorst, Nudow, Philippsthal e Saarmund, formando il nuovo comune di Nuthetal."}
{"id": "1931208", "revid": "287204", "url": "https://it.wikipedia.org/wiki?curid=1931208", "title": "Alpi Venoste", "text": "Le Alpi Venoste (\"\u00d6tztaler Alpen\" in tedesco) sono una sottosezione delle Alpi Retiche orientali, poste a cavallo del confine tra Italia e Austria, prendendo il nome dalla Val Venosta che le contorna a sud ed ovest oppure, secondo la denominazione in lingua tedesca, dalla \u00d6tztal, valle austriaca che le contorna a nord-est.\nClassificazione.\nSecondo la SOIUSA le Alpi Venoste sono una sottosezione alpina con la seguente classificazione:\nSecondo la Partizione delle Alpi, le Alpi Venoste sono un gruppo della sezione delle Alpi Retiche.\nSecondo la suddivisione didattica tradizionale, le Alpi Venoste sono invece un gruppo delle Alpi Atesine.\nSecondo l'AVE costituiscono il gruppo n. 30 di 75 nelle Alpi Orientali.\nGeografia.\nSi estendono dal passo di Resia (ad ovest) fino al passo del Rombo (ad est). La sezione in territorio italiano appartiene alla provincia autonoma di Bolzano ed \u00e8 contornata a sud dalla Val Venosta. La sezione in territorio austriaco \u00e8 contornata ad ovest dalla valle che scende a Landeck e ad est dalla \u00d6tztal, valle che sale al passo del Rombo.\nLe Alpi Venoste sono attraversate da numerose valli strette e profonde, tra le quali la Val Senales, la valle del Rio Carlino (Valle Lunga), la valle del rio Puni (Planol) e quella del rio Saldura (Val di Mazia). In prossimit\u00e0 del passo di Resia si trovano le sorgenti dell'Adige. Nei circhi glaciali del versante settentrionale, si trovano numerosi laghetti, tra cui il Rifflsee, il pi\u00f9 grande, situato alla quota di 2.232 metri presso la localit\u00e0 di Mittelberg nel Tirolo austriaco.\nNell'alta Val Venosta si trova il lago di Resia, in prossimit\u00e0 del passo omonimo, che \u00e8 il lago pi\u00f9 grande dell'Alto Adige.\nConfinano:\nSuddivisione.\nSecondo la SOIUSA le Alpi Venoste sono suddivise in tre supergruppi e nove gruppi (tra parentesi i codici SOIUSA dei supergruppi, gruppi e sottogruppi):\nVette.\nLe cime pi\u00f9 importanti sono:\nValichi.\nI principali valichi alpini che interessano le Alpi Venoste sono:\nRifugi.\nPer facilitare l'escursionismo e la salita alle vette sono presenti diversi rifugi:"}
{"id": "1931209", "revid": "401052", "url": "https://it.wikipedia.org/wiki?curid=1931209", "title": "Schwielowsee", "text": "Schwielowsee \u00e8 un comune di abitanti del Brandeburgo, in Germania.\nAppartiene al circondario (\"Landkreis\") di Potsdam-Mittelmark (targa PM).\nStoria.\nIl comune venne formato il 31 dicembre 2001 dalla fusione dei comuni di Caputh, Ferch e Geltow. Il nome del nuovo comune fu ripreso dal lago \"Schwielowsee\".\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nGeografia antropica.\nIl comune di Schwielowsee \u00e8 diviso nelle 3 frazioni (\"Ortsteil\") di Caputh, Ferch e Geltow, e comprende la localit\u00e0 abitata (\"Bewohnter Gemeindeteil\") di Wildpark-West e i nuclei abitati (\"Wohnplatz\") di Alte Dorfstelle, Baumgartenbr\u00fcck, Flottstelle, Franzensberg, Gro\u00df Wentorf, Kammerode, Kemnitzerheide, Klein Wentorf, Mittelbusch, Neue Scheune e Schmerberg.\nInfrastrutture e trasporti.\nStrade.\nIl territorio comunale \u00e8 attraversato dalle autostrade A\u00a09 e A\u00a010 e dalla strada federale B\u00a01."}
{"id": "1931210", "revid": "1839090", "url": "https://it.wikipedia.org/wiki?curid=1931210", "title": "Caputh", "text": "Caputh \u00e8 una frazione del comune tedesco di Schwielowsee, nel Brandeburgo.\nStoria.\nCaputh fu citata per la prima volta nel 1317, e costituiva un piccolo centro rurale.\nIl 31 dicembre 2002 il comune di Caputh fu fuso con i comuni di Ferch e Geltow, formando il nuovo comune di Schwielowsee."}
{"id": "1931211", "revid": "1839090", "url": "https://it.wikipedia.org/wiki?curid=1931211", "title": "Geltow", "text": "Geltow \u00e8 una frazione del comune tedesco di Schwielowsee, nel Brandeburgo.\nConta (2007) 3.604 abitanti.\nStoria.\nGeltow fu nominata per la prima volta nel 993.\nIl 31 dicembre 2002 il comune di Geltow fu fuso con i comuni di Caputh e Ferch, formando il nuovo comune di Schwielowsee."}
{"id": "1931212", "revid": "1839090", "url": "https://it.wikipedia.org/wiki?curid=1931212", "title": "Ferch", "text": "Ferch \u00e8 una frazione del comune tedesco di Schwielowsee, nel Brandeburgo.\nConta (2007) 1.722 abitanti. Ferch \u00e8 situata a pochi chilometri a sud-ovest di Potsdam.\nStoria.\nFerch fu nominata per la prima volta nel 1317.\nIl 31 dicembre 2002 il comune di Ferch fu fuso con i comuni di Caputh e Geltow, formando il nuovo comune di Schwielowsee."}
{"id": "1931214", "revid": "76963", "url": "https://it.wikipedia.org/wiki?curid=1931214", "title": "Ken Hirai", "text": "Nel corso della sua carriera, Hirai ha venduto circa 14 milioni di copie di album e singoli.\nCarriera.\nHirai comincia a lavorare nell'industria musicale nel 1993, anno in cui firma un contratto con la Sony Music e nel 1995 incide il suo primo singolo \"Precious Junk\", che viene usato come sigla di un telefilm giapponese. Nello stesso anno viene pubblicato il suo primo album \"un-balances\", a cui ne segue un secondo l'anno successivo \"Stare At\".\nL'album successivo \"THE CHANGING SAME\", arriva solo nel 2000, e consolida il suo stile R&amp;B. L'album viene caldamente accolto dal pubblico e Hirai ha persino la possibilit\u00e0 di esibirsi all'Apollo Theater a New York. Segue un quarto album nel 2001 dal titolo \"Gaining Through Losing\", che vende oltre un milione e mezzo di copie in tutta l'asia, a cui segue un lungotour nazionale dallo stesso nome.\nNel 2002 MTV giapponese gli assrgna il riconoscimento come \"miglior cantante dell'anno\", e durante l'estate appare al concerto inaugurale della FIFA World Cup, al fianco di artisti come Lauryn Hill e i Chemistry. Sempre nel 2002, viene pubblicato il singolo \"Ooki na Furudokei\", cover in giapponese di \"Grandfather's Clock\" che ottiene un notevole successo in tutto il mondo.\nNel 2003 esce nei negozi il suo quinto album \"LIFE is...\", a cui segue a pochissima distanza \"Ken's Bar\", album di cover realizzate da Hirai.\nDall'album del 2004 \"SENTIMENTALovers\", viene estratto il singolo \"POP STAR\", che diventa il pi\u00f9 grande successo del cantante, arrivando al numero uno in Giappone, e ricevendo diverse cover da altri cantanti.\nAnticipato da alcuni singoli di grande successo, fra cui \"fake star\", considerato da fan la migliore canzone di Hirai, il 12 marzo 2008 viene pubblicato l'album \"FAKIN' POP\"."}
{"id": "1931219", "revid": "112390837", "url": "https://it.wikipedia.org/wiki?curid=1931219", "title": "Centro Popolare", "text": "Il Centro Popolare \u00e8 un partito politico regionale, operante nella Provincia di Trento, di ispirazione cristiano-democratica. Il partito \u00e8 stato conosciuto anche come Unione Popolare Democratica (elezioni regionali del 1998) e Unione Popolare Autonomista (elezioni politiche del 2006).\nIl partito nacque come sezione provinciale dei Cristiani Democratici Uniti (CDU), da cui poi si separ\u00f2. Nelle elezioni provinciali del 1998 il partito ottenne il 10,4% dei voti e tre consiglieri provinciali, mentre nel 2003 \u2013 dopo che alcuni suoi politici aderirono ad altri partiti centristi\u00a0\u2013 il Centro Popolare si ferm\u00f2 al 2,2% non eleggendo alcun consigliere.\nIl partito ottenne un buon risultato nelle elezioni politiche del 2006, dove il suo leader Renzo Gubert ricevette l'11,0% dei voti nel collegio senatoriale Pergine Valsugana.\nIl Centro Popolare nel 2006 divenne sezione provinciale di Democrazia Cristiana per le Autonomie e come tale ader\u00ec inizialmente a Il Popolo della Libert\u00e0 (PdL), la cui lista per le elezioni provinciali 2008 incluse esponenti del Centro Popolare.\nNel 2009 l'assemblea del partito ha deciso di non confluire nel PdL, ma di mantenere comunque l'alleanza con esso.\nIn occasione delle elezioni politiche del 2018 il coordinamento provinciale del partito decide di appoggiare la lista Noi con l'Italia - UDC, invitando al contempo gli elettori che non intendono votare per il centro-destra a sostenere la lista \"Il Popolo della Famiglia\". "}
{"id": "1931221", "revid": "161374", "url": "https://it.wikipedia.org/wiki?curid=1931221", "title": "Unione Popolare Democratica", "text": ""}
{"id": "1931222", "revid": "161374", "url": "https://it.wikipedia.org/wiki?curid=1931222", "title": "Il Centro - Unione Popolare Democratica", "text": ""}
{"id": "1931223", "revid": "729019", "url": "https://it.wikipedia.org/wiki?curid=1931223", "title": "Tiffany (casa discografica)", "text": "La Tiffany \u00e8 stata una casa discografica italiana, attiva negli anni sessanta.\nStoria della Tiffany.\nLa Tiffany Records venne fondata nel 1965 a Milano dal cantante Marino Marini insieme alla moglie Anna Scocca, che ne assunse la direzione.\nLa sede dell'etichetta era in Galleria del Corso 2, nella zona dove risiedevano molte altre etichette.\nOltre che al lancio di nuovi cantanti italiani come Ombretta Colli o il gruppo beat I Frenetici, la Tiffany cur\u00f2 anche la distribuzione in Italia di artisti stranieri come i Los Bravos o i Los Canarios.\nCon il nuovo decennio l'etichetta chiuse le attivit\u00e0, e Marino Marini divenne dirigente della Fonit Cetra.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "1931224", "revid": "401052", "url": "https://it.wikipedia.org/wiki?curid=1931224", "title": "Seddiner See", "text": "Seddiner See \u00e8 un comune tedesco, situato nel \"Land\" del Brandeburgo.\nNon esiste alcun centro abitato denominato \u00abSeddiner See\u00bb; si tratta pertanto di un comune sparso.\nStoria.\nIl comune di Seddiner See fu creato il 20 settembre 1993 dalla fusione dei comuni di K\u00e4hnsdorf, Neuseddin e Seddin.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nGeografia antropica.\nIl comune di Seddiner See \u00e8 suddiviso nelle frazioni (\"Ortsteil\") di K\u00e4hnsdorf, Neuseddin e Seddin, corrispondenti agli ex comuni fusisi nel 1993."}
{"id": "1931225", "revid": "1805885", "url": "https://it.wikipedia.org/wiki?curid=1931225", "title": "K\u00e4hnsdorf", "text": "K\u00e4hnsdorf \u00e8 una frazione del comune tedesco di Seddiner See, nel Brandeburgo.\nStoria.\nNel 1993 il comune di K\u00e4hnsdorf venne fuso con i comuni di Neuseddin e Seddin, formando il nuovo comune di Seddiner See."}
{"id": "1931226", "revid": "113380507", "url": "https://it.wikipedia.org/wiki?curid=1931226", "title": "Neuseddin", "text": "Neuseddin \u00e8 una frazione del comune tedesco di Seddiner See, nel Brandeburgo.\nStoria.\nNel 1993 il comune di Neuseddin venne fuso con i comuni di K\u00e4hnsdorf e Seddin, formando il nuovo comune di Seddiner See."}
{"id": "1931228", "revid": "113380555", "url": "https://it.wikipedia.org/wiki?curid=1931228", "title": "Seddin", "text": ""}
{"id": "1931234", "revid": "88740", "url": "https://it.wikipedia.org/wiki?curid=1931234", "title": "G\u00fcterfelde", "text": "G\u00fcterfelde \u00e8 una frazione del comune tedesco di Stahnsdorf, nel Brandeburgo.\nStoria.\nG\u00fcterfelde (fino al 1937 \"G\u00fctergotz\") costitu\u00ec un comune autonomo fino al 1\u00ba gennaio 2002."}
{"id": "1931235", "revid": "1452073", "url": "https://it.wikipedia.org/wiki?curid=1931235", "title": "Isomalto", "text": "L'isomalto \u00e8 un sostituto dello zucchero, un alditolo principalmente usato per le sue caratteristiche fisiche simili a quelle dello zucchero.\nHa un piccolo impatto sui livelli di glucosio nel sangue e non porta alla formazione di carie dentali. Fornisce 2 kcal/g, la met\u00e0 di quelle dello zucchero. Comunque, come la maggior parte degli alditoli comporta rischi legati a disturbi gastrici tra cui flatulenze e diarrea se consumato in grandi quantit\u00e0. A causa delle sue propriet\u00e0 lassative, \u00e8 sconsigliato il consumo di isomalto in dosi superiori a 50 g al giorno per gli adulti e 25 g per i bambini. L'isomalto \u00e8 generalmente combinato con sostanze ad alto potere dolcificante, come il sucralosio in maniera tale da ottenere una miscela con approssimativamente la dolcezza dello zucchero.\n\u00c8 una sostanza cristallina, bianca e inodore, contenente all'incirca il 5 % di acqua di cristallizzazione. L'isomalto non ha l'indesiderato \"effetto di raffreddamento\" proprio di altri zuccheri alcolici, in particolare lo xilitolo e l'eritritolo. L'isomalto \u00e8 inusuale in quanto \u00e8 uno zucchero alcolico prodotto dalle barbabietole.\nL'isomalto \u00e8 prodotto in un processo a due fasi in cui lo zucchero \u00e8 prima trasformato in isomaltosio, un disaccaride riducente (6-O-\u03b1-D-glucopiranosido-D-fruttosio). L'isomaltosio \u00e8 poi idrogenato usando un convertitore catalitico metallico. Il prodotto finale \u00e8 una composizione equimolare di 6-O-\u03b1-D-glucopiranosio-D-sorbitolo (1,6-GPS) e 1-O-\u03b1-D-glucopiranosio-D-mannitolo-diidrato (1,1-GPM-diidrato).\nL'isomalto \u00e8 stato approvato per l'uso dagli USA dal 1990, \u00e8 stato approvato anche in Australia, Italia, Nuova Zelanda e Paesi Bassi (nota: la lista dei paesi non \u00e8 completa).\nL'isomalto pu\u00f2 essere utilizzato anche per la scultura di zucchero ed alcuni lo preferiscono allo zucchero in quanto cristallizza pi\u00f9 lentamente."}
{"id": "1931236", "revid": "599013", "url": "https://it.wikipedia.org/wiki?curid=1931236", "title": "Kienwerder", "text": ""}
{"id": "1931237", "revid": "100310776", "url": "https://it.wikipedia.org/wiki?curid=1931237", "title": "Gomalan Brass Quintet", "text": "Il Gomalan Brass Quintet \u00e8 un quintetto di ottoni italiano fondato nel 1999.\nStoria.\nFondato da Marco Pierobon e Marco Braito, trombe, Nilo Caracristi, corno, Dalmar Nur Hussen, trombone, Alessandro Fossi, tuba, nel 2000 subentrano Gianluca Scipioni al trombone ed Oswald Prader alla tuba. Alessandro Fossi rientrer\u00e0 nel 2008 al suo posto originale ma successivamente Stefano Ammannati lo sostituir\u00e0 a titolo definitivo. Nel 2001 il gruppo si aggiudica il concorso internazionale \"citt\u00e0 di Passau\" in Germania. I suoi componenti instaurano col pubblico un contatto diretto e molto coinvolgente grazie alla teatralit\u00e0 riscontrabile durante le loro performance. Il loro repertorio \u00e8 vastissimo e assai curato stilisticamente\ne spazia dal rinascimento ai brani contemporanei per quintetto di ottoni, attraversando praticamente tutte le ere e gli stili musicali.\nNel 2001, per le Celebrazioni Verdiane, il Gomalan Brass porta in scena \"Aida\" di Giuseppe Verdi in forma di musical, ridotta in 55 minuti e 5 soli personaggi/musicisti/cantanti sul palcoscenico. Molto apprezzate sono le loro interpretazioni di musiche da film. Critici musicali e grandi direttori d'orchestra sono concordi nel giudicarlo uno dei migliori quintetti di ottoni esistenti."}
{"id": "1931238", "revid": "149727", "url": "https://it.wikipedia.org/wiki?curid=1931238", "title": "Sputendorf", "text": ""}
{"id": "1931242", "revid": "1318658", "url": "https://it.wikipedia.org/wiki?curid=1931242", "title": "Nation (metropolitana di Parigi)", "text": "Nation \u00e8 una stazione della metropolitana di Parigi e del RER dell'\u00cele-de-France. Serve le linee 1, 2, 6 e 9 della metropolitana e la linea A del RER.\nPrende il nome da Place de la Nation, l'ex Place du Tr\u00f4ne, dove furono installate le ghigliottine durante la Rivoluzione francese."}
{"id": "1931243", "revid": "122676252", "url": "https://it.wikipedia.org/wiki?curid=1931243", "title": "Remberto", "text": "Biografia.\nDi nobile famiglia fiamminga, fu educato nel monastero di Turnhout. Ricevette la tonsura e l'abito ecclesiastico per volere del vescovo Anscario, che lo scelse come compagno di missione e lo port\u00f2 con s\u00e9 in Svezia.\nSecondo il desiderio espresso da Anscario sul letto di morte, il popolo e il clero di Brema lo elessero vescovo nonostante fosse ancora solo diacono. L'elezione fu confermata dal re Ludovico: Remberto fu consacrato da Liutberto, arcivescovo di Magonza, e ricevette il pallio da papa Niccol\u00f2 I.\nRisiedette prevalentemente a Brema, dove condusse vita comune insieme al clero nel monastero del duomo.\nRemberto potenzi\u00f2, senza successo, le missioni in Svezia e Danimarca e papa Adriano II lo nomin\u00f2 nunzio apostolico presso i nordici. Durante le scorrerie dei normanni soccorse la popolazione e si dedic\u00f2 al riscatto dei prigionieri, impegnando allo scopo anche i preziosi arredi sacri; organizz\u00f2 poi un esercito per respingere i normanni che invadevano la Frisia.\nFu presente al sinodo di Worms dell'868 e nell'873 alla dieta imperiale di Francoforte; mediante un suo rappresentante, partecip\u00f2 al sinodo di Colonia dell'887.\n\u00c8 autore di una \"Vita Ansgarii\", storicamente attendibile e stilisticamente elegante; delle sue numerose epistole (era in regolare corrispondenza con l'abate Ratramno di Corbie) si \u00e8 conservata solo una sua lettera a una nipote del vescovo di Padreborn, monaca a Neuenheerse.\nFece erigere una chiesa e un monastero a B\u00fccken e ottenne da Arnolfo alcuni privilegi commerciali e la facolt\u00e0 di coniare moneta per Brema.\nSofferente di artrite reumatoide, nell'875 scelse il chierico Adalgario come coadiutore. Mor\u00ec nell'888 e fu sepolto accanto a san Villeado, presso la parete esterna orientale del duomo di Brema.\nCulto.\nA Brema era commemorato il 4 febbraio, anniversario della sua elezione a vescovo e dell'elevazione delle reliquie. Altrove (Amburgo, Ratzeburg) se ne celebrava la festa l'11 giugno, anniversario della morte. Il suo elogio si legge nel Martirologio romano all'11 giugno.\nIn arte, \u00e8 solitamente raffigurato in abiti episcopali, con la croce doppia, mentre distribuisce arredi sacri ai poveri o prega per l'esercito su una collina.\n\u00c8 patrono della Frisia."}
{"id": "1931256", "revid": "547034", "url": "https://it.wikipedia.org/wiki?curid=1931256", "title": "Quintetto di ottoni", "text": "In musica il quintetto di ottoni \u00e8 un quintetto formato da ottoni.\nFormazione.\nLa classica formazione del quintetto d'ottoni \u00e8 composta da due cornette, un corno francese, un trombone e una tuba. Non \u00e8 raro per\u00f2 che i suonatori siano polistrumentisti e che dunque la strumentazione vari leggermente. A volte i cornettisti adottano trombe, trombini o flicorni; al trombone si pu\u00f2 sostituire l'eufonio; la tuba pu\u00f2 essere rimpiazzata da un trombone basso.\nIn certe occasioni possono essere richieste delle percussioni, come rullanti o piatti.\nRepertorio.\nIl repertorio originale per quintetto di ottoni \u00e8 relativamente recente, le prime composizioni note risalgono infatti alla met\u00e0 dell'Ottocento, non essendo per altro niente pi\u00f9 che timidi esperimenti. \u00c8 solo nell'ultima quarantina d'anni che la formazione e la composizione per quintetto di ottoni si sviluppa, soprattutto grazie a gruppi di portata internazionale quali il Canadian Brass Quintet, il Philip Jones Brass Quintet, l'American Brass Quintet, il Gomalan Brass Quintet. \nAlcuni brani di repertorio:"}
{"id": "1931258", "revid": "30274", "url": "https://it.wikipedia.org/wiki?curid=1931258", "title": "Profanazione", "text": ""}
{"id": "1931260", "revid": "287204", "url": "https://it.wikipedia.org/wiki?curid=1931260", "title": "NGC 4697", "text": "NGC 4697 (nota anche come C 52) \u00e8 una galassia ellittica di tipo E6 e si trova nella costellazione della Vergine. La galassia ha un angolo di espansione di 7,2 'x 4,7' e una magnitudine apparente di +9.2, \u00e8 stata scoperta il 24 aprile 1784 da William Herschel.\nQuesta galassia fa parte del gruppo di NGC 4697 nel quale \u00e8 presente anche NGC 4731 e altre galassie pi\u00f9 piccole. Questo gruppo dista circa 55 milioni di anni luce, anche se l'effettiva distanza di NGC 4697 non \u00e8 conosciuta con precisione.\n\u00c8 conosciuta anche come MCG 1-33-10, UGCA 300 o PGC 43276."}
{"id": "1931261", "revid": "401052", "url": "https://it.wikipedia.org/wiki?curid=1931261", "title": "Wiesenburg/Mark", "text": "Wiesenburg/Mark \u00e8 un comune del Brandeburgo, in Germania.\nAppartiene al circondario (\"Landkreis\") di Potsdam-Mittelmark (targa PM).\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nIl territorio comunale si divide in 14 zone (\"Ortsteil\"), corrispondenti al centro abitato di Wiesenburg e a 13 frazioni:"}
{"id": "1931263", "revid": "149727", "url": "https://it.wikipedia.org/wiki?curid=1931263", "title": "Wiesenburg", "text": ""}
{"id": "1931264", "revid": "125414737", "url": "https://it.wikipedia.org/wiki?curid=1931264", "title": "Invicta", "text": "La Invicta (dal neutro plurale dell'aggettivo latino \"invictus\" 'invincibile') \u00e8 una azienda produttrice di borse e zaini italiana con sede a Leini, nella citt\u00e0 metropolitana di Torino.\nStoria.\nNasce in Inghilterra nel 1906 come azienda produttrice di sacchi per la marina militare e borse in juta, per poi passare nel 1926 ad un artigiano torinese.\nNel corso degli anni sessanta l'azienda passa agli imprenditori torinesi Giovanni, Mario e Vincenzo Garrino che, in questa fase, la rendono nota per la produzione di accessori di alpinismo. Ma la vera popolarit\u00e0 viene raggiunta negli anni ottanta. In questo periodo infatti l'azienda Invicta raggiunge l'apice del suo successo con le collezioni di zaini scuola, principalmente destinati a una clientela giovanissima, facendoli diventare un vero e proprio oggetto di moda che caratterizzer\u00e0 tutti gli anni ottanta e novanta.\nNel 1998 l'azienda acquisisce il marchio Diadora con cui successivamente si fonde spostando la propria sede a Caerano di San Marco in provincia di Treviso. Passano pochi anni e le cattive acque in cui naviga il gruppo Diadora-Invicta costringono l'azienda a cedere nel 2006 lo storico marchio torinese Invicta all'azienda concorrente Seven, anch'essa con sede a Torino e di propriet\u00e0 della famiglia Di Stasio; tre anni dopo anche il marchio Diadora sar\u00e0 ceduto dal curatore fallimentare alla finanziaria della famiglia Moretti Polegato, azionista di riferimento del gruppo montebellunese Geox.\nNel settore degli zainetti per la scuola il gruppo raggiunse il 60% del mercato.\nNel settembre 2018 la famiglia Di Stasio, con l'obiettivo di crescere sui mercati internazionali puntando sul lusso, decide di fare entrare nel capitale del gruppo (con i marchi Seven, Invicta, Yub, Hoy) un socio finanziario, la Green Arrow Capital sgr, fondo di investimenti presieduto da Luisa Todini e guidato da Eugenio de Blasio. Nell'operazione, del valore di 70 milioni, il fondo avr\u00e0 il 55% della Seven, parte della famiglia Di Stasio rester\u00e0 con quote di minoranza."}
{"id": "1931273", "revid": "149727", "url": "https://it.wikipedia.org/wiki?curid=1931273", "title": "Grubo", "text": ""}
{"id": "1931274", "revid": "438678", "url": "https://it.wikipedia.org/wiki?curid=1931274", "title": "Gli amori di Benvenuto Cellini", "text": "Gli amori di Benvenuto Cellini (\"The Affairs of Cellini\") \u00e8 un film del 1934, diretto da Gregory La Cava. Il film, interpretato da Fredric March nel ruolo di Benvenuto Cellini, ottenne le nomination agli Oscar per Frank Morgan come miglior attore protagonista, per la regia, miglior fotografia e miglior sonoro.\nTrama.\nIl film tratta un episodio boccaccesco della vita di Benvenuto Cellini in cui l'artista riesce ad ottenere dalla moglie di Alessandro de' Medici la chiave per entrare nel palazzo Granducale.\nMa quella sera il duca \u00e8 impegnato con una modella del Cellini.\nCos\u00ec scoppiano gelosie e si rivelano tresche amorose che si concludono con la pace tra i coniugi e la cacciata dell'artista con la sua modella.\nProduzione.\nIl film fu prodotto dalla 20th Century Pictures.\nDistribuzione.\nDistribuito dall'United Artists, il film - presentato da Joseph M. Schenck - usc\u00ec nelle sale USA il 24 agosto 1934."}
{"id": "1931276", "revid": "438678", "url": "https://it.wikipedia.org/wiki?curid=1931276", "title": "La strana realt\u00e0 di Peter Standish", "text": "La strana realt\u00e0 di Peter Standish (\"Berkeley Square\") \u00e8 un film del 1933 diretto da Frank Lloyd.\nIl film \u00e8 basato sul lavoro teatrale omonimo di John L. Balderston. Racconta la storia di un giovane americano, interpretato da Leslie Howard - che aveva gi\u00e0 interpretato la commedia a Broadway nel 1929 e che ebbe per questo ruolo una candidatura agli Oscar come miglior attore protagonista - che viaggia nel tempo fino alla Londra del tempo della guerra d'indipendenza americana, dove incontra i suoi antenati.\nIl film fu ripreso in un remake del 1951, con Tyrone Power e Ann Blyth intitolato \"La grande passione\".\nProduzione.\nIl film fu prodotto dalla Fox Film Corporation\nDistribuzione.\nDistribuito dalla Fox Film Corporation, il film usc\u00ec nelle sale cinematografiche USA il 15 settembre 1933.\nTrama.\nNel 1784 il giovane statunitense Peter Standish arriva in Inghilterra per incontrare la cugina che intende sposare. Quando apprende che un francese ha attraversato la Manica su un pallone aerostatico, rimpiange di non poter vedere le meraviglie che il futuro riserva. Nel 1933 un suo omonimo discendente eredita la casa di Berkeley Square, a Londra. Il diario dell'antenato diventa ben presto la sua ossessione, con grande preoccupazione della sua fidanzata Marjorie. Quando Peter incontra l'ambasciatore americano, gli confida di credere che torner\u00e0 indietro nel tempo di 149 anni quel giorno stesso.\nTornato a casa, appena apre la porta si ritrova infatti nel 1784, al posto del suo antenato, proprio quando l'altro Peter Standish arriva in casa dei cugini Pettigrew, proprietari della casa di Berkeley Square. Qui incontra Lady Ann e i suoi figli, Tom, Kate ed Helen. I Pettigrew hanno serie difficolt\u00e0 finanziarie e guardano con speranza al possibile matrimonio di Peter e Kate; Peter, da parte sua, \u00e8 intenzionato a non far nulla per alterare il passato, ma quando incontra Helen finisce con l'innamorarsi di lei. Lady Ann vorrebbe che la ragazza sposasse Mr. Throstle, ma Helen non \u00e8 disposta ad obbedire. Ben presto Peter comincia a trovarsi a disagio nella realt\u00e0 del Settecento, e le persone intorno a lui lo osservano con crescente timore perch\u00e9 sembra conoscere avvenimenti del futuro. Ben presto Kate si convince che Peter \u00e8 posseduto da un'entit\u00e0 diabolica e rompe il fidanzamento con lui.\nHelen, che si \u00e8 innamorata di Peter, lo costringe ad un chiarimento e sebbene egli si rifiuti di spiegare, la ragazza ha una visione del mondo da cui egli proviene. Nonostante il disagio crescente che Peter prova nella realt\u00e0 del Settecento, vorrebbe restare comunque con Helen, ma la ragazza lo convince a tornare nel suo presente. Nel 1933, Peter ritrova Marjorie che era preoccupata per il suo stato mentale: il suo antenato, infatti, aveva preso il suo posto durante la sua assenza. Peter si reca sulla tomba di Helen, morta nel 1787 a 23 anni. Capisce allora di non poter pi\u00f9 sposare Marjorie e decide di rimanere solo nell'attesa di ritrovare Helen dopo la morte."}
{"id": "1931284", "revid": "438678", "url": "https://it.wikipedia.org/wiki?curid=1931284", "title": "The Guardsman", "text": "The Guardsman \u00e8 un film del 1931 diretto da Sidney Franklin. Ha come interpreti principali Lynn Fontanne e Alfred Lunt che, per questo film, furono candidati agli Oscar come migliori attori protagonisti.\nLa coppia aveva portato al successo anche la versione teatrale del lavoro di Ferenc Moln\u00e1r adattato per Broadway nel 1924 che - prodotta da The Theatre Guild - era rimasta in cartellone per ben 248 recite al Garrick Theatre. Il testo del commediografo ungherese era gi\u00e0 stato adattato per lo schermo in una precedente versione austriaca muta, \"Der Gardeoffizier\", diretta da Robert Wiene e interpretata da Alfred Abel e Mar\u00eda Corda.\nProduzione.\nIl film fu prodotto da Albert Lewin e Irving Thalberg (che non vengono accreditati nei titoli) per la Metro-Goldwyn-Mayer (MGM), la casa di produzione controllata dalla Loew's Incorporated. Le riprese durarono dal 25 giugno al 23 luglio 1931.\nDistribuzione.\nDistribuito dalla Metro-Goldwyn-Mayer (MGM), usc\u00ec nelle sale cinematografiche statunitensi il 7 novembre 1931.\nIn Spagna, fu distribuito con il titolo \"S\u00f3lo ella lo sabe\"\nRiconoscimenti.\nHa ricevuto due candidature ai Premi Oscar 1932, per il miglior attore (Alfred Lunt) e la miglior attrice (Lynn Fontanne).\nNel 1931 \u00e8 stato indicato tra i migliori dieci film dell'anno dal National Board of Review of Motion Pictures."}
{"id": "1931285", "revid": "30274", "url": "https://it.wikipedia.org/wiki?curid=1931285", "title": "Fattucchiera", "text": ""}
{"id": "1931286", "revid": "124123", "url": "https://it.wikipedia.org/wiki?curid=1931286", "title": "Ann Brashares", "text": "Biografia.\n\u00c8 cresciuta a Chevy Chase, nel Maryland, vicino a Bethesda, ed ha frequentato le elementari alla Sidwell School di Washington D.C.\nHa studiato filosofia al Barnard College e in seguito ha lavorato come editor presso la 17th Street Productions e per la Alloy Entertainment. Vive a New York con il marito, l'artista Jacob Collins, e con i figli Nathaniel, Samuel, e Susannah.\nLa Brashares \u00e8 diventata famosa grazie al libro \"Quattro amiche e un paio di jeans\" del 2001, a cui sono seguiti diversi altri capitoli: \"Quattro amiche e un paio di jeans la seconda estate\", \"Quattro amiche e un paio di jeans il tempo delle scelte\", \"Quattro amiche e un paio di jeans per sempre in blu e, il seguito della saga, ambientato dieci anni dopo Quattro amiche per sempre\""}
{"id": "1931288", "revid": "438678", "url": "https://it.wikipedia.org/wiki?curid=1931288", "title": "La dea verde", "text": "La dea verde (\"The Green Goddess\") \u00e8 un film del 1930, diretto da Alfred E. Green. \u00c8 tratto dalla commedia di William Archer interpretata a Broadway da George Arliss. L'attore inglese aveva gi\u00e0 portato sullo schermo il personaggio del rajah snob ma crudele in una precedente versione muta dallo stesso titolo.\nNel 1930, Arliss ottenne due candidature all'Oscar, una per \"La dea verde\", l'altra per \"Disraeli\" per cui vinse il premio.\nLa Warner Bros. us\u00f2 per il film il nuovo sistema Vitaphone sound system.\nNel 1943, D. Ross Lederman ne gir\u00f2 un'ulteriore versione con \"Adventure in Iraq\", interpretata da John Loder.\nTrama.\nPer vendicare la sentenza di morte di tre principi indiani, parte dell'India si ribella agli inglesi, creando situazioni di pericolo per i residenti britannici. Tre di questi, il maggior Crespin, sua moglie Lucille e l'amico dottor Traherne, volano verso il nord, per andare a salvare i bambini della coppia, in vacanza in una zona di montagna.\nL'aereo per\u00f2 cade e il terzetto viene catturato dai sudditi di un rajah che si scoprir\u00e0 essere il fratello dei condannati a morte. L'uomo decide di approfittare di quei bianchi cadutigli tra le mani, per offrirli in sacrificio alla dea verde, l'idolo del suo popolo, per pareggiare la morte dei suoi tre fratelli.\nGli inglesi dapprima credono di essere ospiti del rajah, che li tratta con cortesia, ma poi scoprono con raccapriccio che sono destinati al sacrificio. La fuga \u00e8 impossibile, ma il maggiore intuisce che il rajah \u00e8 in possesso di una radio ricetrasmittente. Riesce, con l'aiuto del medico, a trovarla e a lanciare un messaggio di aiuto.\nIl maggiore viene ucciso e Lucille e il medico (che si amano) vengono condotti alla grotta del sacrificio. Mentre la condanna sembra inevitabile, arrivano le truppe britanniche che salvano i due.\nProduzione.\nIl film fu prodotto dalla Warner Bros. (con il nome The Vitaphone Corporation) e venne girato nel 1929 all'Iverson Ranch di Chatsworth (Los Angeles)\nDistribuzione.\nDistribuito dalla Warner Bros. (con il nome The Vitaphone Corporation), il film usc\u00ec nelle sale statunitensi il 13 febbraio 1930 con il titolo originale \"The Green Goddess\". In Grecia, fu tradotto come \"I ekdikisis tou maharagia\", in Italia come \"La dea verde\".\nCopie della pellicola si trovano conservate negli archivi della Library of Congress (35mm) e dell'Universit\u00e0 del Wisconsin (16mm). Il film \u00e8 compreso nel catalogo Turner Classic Movies."}
{"id": "1931294", "revid": "438678", "url": "https://it.wikipedia.org/wiki?curid=1931294", "title": "La conquista dell'America", "text": "La conquista dell'America (\"The Big Pond\") \u00e8 un film del 1930, diretto da Hobart Henley. Ne fu girata contemporaneamente la versione francese, \"La Grande mare\", con dialoghi aggiunti e cast in parte cambiato.\nIl soggetto \u00e8 tratto dalla commedia musicale \"The Big Bond\" di George Middleton e A.E. Thomas.\nMaurice Chevalier, protagonista del film fu, nel 1931, candidato all'Oscar per la sua interpretazione. Nella stessa edizione del premio, ottenne una seconda candidatura per \"Il principe consorte\", ma l'Oscar fu poi assegnato a George Arliss.\nIl film venne parodiato l'anno seguente dai fratelli Marx in \"Monkey Business\" di Norman Z. McLeod.\nTrama.\nPierre Mirande \u00e8 una guida turistica veneziana di famiglia molto modesta. Conosce Barbara Billings, una ragazza americana che \u00e8 in viaggio in Europa insieme ai genitori e se ne innamora. Bench\u00e9 Barbara lo ricambi, un pretendente della ragazza e il padre, un ricco uomo d'affari, lo considerano solo un cacciatore di dote. La madre della ragazza, allora, riesce a convincere il marito a dare a Pierre lavoro in una delle sue fabbriche di chewing gum negli USA.Il lavoro \u00e8 molto duro. Pierre trova casa in una squallida pensione, ma non perde il suo buonumore: \u00e8 sempre allegro e allieta la padrona di casa e la sua domestica con le sue canzoni.Una sera, dovendo partecipare a una festa di Barbara, si addormenta provocando la collera della giovane. Poi viene licenziato, accusato ingiustamente di aver versato del rhum nella pasta del chewing gum. Riuscito a riavere il suo lavoro, viene pure promosso quando ha l'idea di utilizzare il mix di alcool e gomma da masticare, lanciandolo come una trovata commerciale. Barbara per\u00f2 non \u00e8 d'accordo. Disapprovando l'idea, progetta di accettare la proposta di matrimonio di Ronnie, il suo spasimante. Ma Pierre non demorde: a bordo di un motoscafo, rapisce la recalcitrante innamorata.\nProduzione.\nIl film fu prodotto dalla Paramount Pictures nei suoi studi Astoria di New York.\nDistribuzione.\nDistribuito dalla Paramount Pictures, il film usc\u00ec nelle sale cinematografiche statunitensi il 3 maggio 1930. Nel 1958, fu trasmesso in televisione, distribuito dalla MCA/Universal Pictures.\nDate di uscita.\nIMDb\nAlias"}
{"id": "1931296", "revid": "809415", "url": "https://it.wikipedia.org/wiki?curid=1931296", "title": "Bande di motociclisti", "text": "Le bande di motociclisti sono delle associazioni di appassionati riunite in uno o pi\u00f9 club di motociclisti dove spesso, per poter condurre un determinato stile di vita, si conducono azioni criminali e delinquenziali di vario tipo.\nIl fenomeno \u00e8 nato negli Stati Uniti d'America poco dopo il termine della seconda guerra mondiale - ma poi diffussosi in molti Stati del mondo - tali aggregazioni sono formate da soggetti che utilizzano principalmente Harley-Davidson o altri chopper, sono raggruppati in \"Motocycle Clubs\". La maggior parte degli appartenenti ai \"Motorcycle Clubs\" statunitensi sono indicati anche con il termine \"onepercenters\" a seguito di un fatto realmente accaduto negli USA nel secondo dopoguerra.\nStoria.\nDurante il fine settimana del 4 luglio 1947, nella cittadina di Hollister in California mentre si teneva un raduno di motociclisti, alcuni gruppi ospitati senza apparente motivo incominciarono a provocare disordini spaventando gli abitanti della cittadina. In breve le risse e i disordini coinvolsero gran parte dei motociclisti intervenuti, ormai quasi tutti in preda all'alcool e all'eccitazione. Solo l'intervento della polizia proveniente da varie contee limitrofe riusc\u00ec a riportare l'ordine pubblico nella cittadina. In realt\u00e0, i disordini (un paio di corse in strada e una vetrina rotta) si verificarono dopo che ad alcuni gruppi di motociclisti fu vietato l'ingresso al raduno.\nA seguito dell'accaduto, la stampa diede ampio spazio all'avvenimento tanto da indurre l'American Motorcyclist Association a diffondere una dichiarazione ufficiale in proposito. Nel testo l'A.M.A. affermava che il 99% dei motociclisti erano brave persone che rispettavano la legge, mentre solo l'un percento di essi viene definito \"fuorilegge\". A quel punto molti membri di club iniziarono a fregiarsi di un piccolo stemma che riportava un \"1%\" cucito in un rombo, e a dichiararsi per l'appunto \"Onepercenters\", e cio\u00e8 a riconoscersi proprio in quella percentuale di facinorosi da cui l'associazione motociclistica voleva prender le distanze. \nIn quegli anni infatti, tutti i club affiliati all'A.M.A. usavano portare anche loro una \"back patch\" sulla schiena, la cui forma era assolutamente libera e piuttosto simile ad un logo unico, con l'indicazione del nome del club, il logo vero e proprio e la localit\u00e0 di provenienza, scritti senza particolari regole.\nTale idea fu realmente messa in atto grazie all'iniziativa di Sonny Barger - presidente della sezione di Oakland degli Hells Angels - che nel 1959 convoc\u00f2 una delle prime \"riunioni generali\" di tutti i vari \"club fuorilegge\" dell'epoca, proprio al fine di costituire una gigantesca e compatta unione dei suddetti club \"Onepercenters\" in opposizione all'A.M.A. Tuttavia all'inizio degli anni ottanta anche alcuni hanno dichiarato la loro estraneit\u00e0 ad attivit\u00e0 criminali.\nCaratteristiche.\nLa filosofia di vita.\nGli appartenenti a tali gruppi coltivano una filosofia basata sulla fratellanza, l'onore, il rispetto, lo spirito di corpo che unisce i membri dello stesso club, e l'orgoglio di indossare i simboli di un club.\nLa Back Patch.\nLa \"Back Patch\" (anche chiamata \"back colors\" o semplicemente \"colori\"), \u00e8 la toppa che si cuce sulla schiena dei gilet dei motociclisti che appartengono ad un MC (Motorcycle Club). La tipica forma della suddetta toppa ha le stesse origini del nome \"one percenters\", e cio\u00e8 risale a fatti di Hollister (California).\nI primi \"onepercenters\" vollero differenziarsi dalla maggior parte dei motociclisti, e decisero di tagliare la propria back patch in tre pezzi, indossandola cos\u00ec con il nome del club, il logo, e la localit\u00e0 di provenienza in modo separato. I tre pezzi assunsero pertanto nomi specifici: il \"Top Rocker\" era la toppa superiore, curva, che riportava il nome del club; il \"Bottom Rocker\" era la toppa curva inferiore, che riportava la localit\u00e0 di provenienza (la citt\u00e0 o lo stato), l'\"MC Rocker\" riportava la dicitura \"MC\". Al centro era cucita la grande toppa con il logo del club MC.\nAttivit\u00e0 criminali nel mondo.\nIn molti Stati del mondo sono spesso associati alla figura di banda criminale; nei paesi della penisola scandinava e in Danimarca negli anni 1990 furono protagonisti di alcuni scontri conosciuti come \"Grande guerra biker del nord\".\nAustralia.\nIn Australia le cronache hanno riportato del loro coinvolgimento nel traffico di droga, tanto che nel 2007 il primo ministro dell'Australia meridionale annunci\u00f2 severe disposizioni di legge contro tali bande.\nCanada.\nIn Canada sono coinvolti nel traffico di droga e hanno stretto alleanze con la famiglia mafiosa dei Rizzuto che negli ultimi anni avrebbe creato un consorzio criminale nel paese includendo gruppi criminali di diversa provenienza etnica. Dal 1994 al 2002 gli Hells Angels e i Rock Machine si affrontarono in una feroce guerra chiamata Guerra dei motociclisti del Qu\u00e9bec.\nStati Uniti d'America.\nSpesso le cronache hanno riportato fatti di violenza dove sono implicate diverse bande; come ad esempio lo scontro a fuoco tra due formazioni avvenuto a Waco in Texas nel 2015 ove 9 persone furono uccise e 18 rimasero ferite."}
{"id": "1931297", "revid": "1684799", "url": "https://it.wikipedia.org/wiki?curid=1931297", "title": "Distretto urbano di Dodoma", "text": " \nIl distretto urbano di Dodoma si trova in Tanzania ed \u00e8 uno dei cinque distretti in cui \u00e8 amministrativamente suddivisa la regione di Dodoma, interamente incluso nell'omonimo distretto rurale.\nSuddivisione amministrativa.\nIl distretto \u00e8 suddiviso amministrativamente in 37 circoscrizioni (\"wards\"). Le circoscrizioni sono:"}
{"id": "1931303", "revid": "416175", "url": "https://it.wikipedia.org/wiki?curid=1931303", "title": "Aeroporto di Uda\u010dnyj-Poljarnyj", "text": "L'aeroporto di Uda\u010dnyj-Poljarnyj conosciuto anche come aeroporto Poljarnyj (in inglese: Polyarny Airport; in russo: \u0410\u044d\u0440\u043e\u043f\u043e\u0440\u0442 \u041f\u043e\u043b\u044f\u0440\u043d\u044b\u0439) (IATA: PYJ, ICAO: UERP) \u00e8 un aeroporto nella Sacha-Jakuzia nella Siberia orientale in Russia.\nStrategia.\nL'aeroporto di Uda\u010dnyj-Poljarnyj \u00e8 uno degli hub della compagnia aerea russa Alrosa Mirnyj Air Enterprise (IATA: 6R, ICAO: DRU).\nPosizione geografica.\nL'aeroporto \u00e8 situato a 1\u00a0km a ovest dalla citt\u00e0 di Uda\u010dnyj ed a 30\u00a0km a sud dal Circolo Polare Artico. Nei pressi della citt\u00e0 si trova il Trubka Uda\u010dnaja - un giacimento di diamanti che sfrutta il camino di kimberlite pi\u00f9 grande della Russia e con 530 m di scavo \u00e8 uno dei pi\u00f9 profondi miniere a cielo aperto al mondo.\nDati tecnici.\nL'aeroporto di Uda\u010dnyj-Poljarnyj dispone di una pista attiva di cemento armato di 3.100 m x 42 m.\nIl peso massimo al decollo all'aeroporto di Uda\u010dnyj-Poljarnyj \u00e8 di 398 t.\nL'aeroporto \u00e8 aperto dalle 22:30 alle 13:30 (ora UTC) ed \u00e8 stato attrezzato con il moderno sistema PAPI.\nL'aeroporto \u00e8 attualmente equipaggiato per la manutenzione, l'atterraggio e il decollo di aerei a medio e lungo raggio: Airbus A310, Airbus A320, Boeing 737, Airbus A330, Boeing 757, Boeing 767, Boeing 777, Ilyushin Il-18, Ilyushin Il-76, Ilyushin Il-86, Ilyushin Il-62, Ilyushin Il-96, Yakovlev Yak-40, Yakovlev Yak-42, Tupolev Tu-134, Tupolev Tu-154, Tupolev Tu-204, Tupolev Tu-214, Antonov An-12, Antonov An-22 Antonov An-24, Antonov An-26, Antonov An-30, Antonov An-32, Antonov An-72, Antonov An-74, Antonov An-124, McDonnell Douglas MD-80, McDonnell Douglas MD-90 e di tutti i tipi di elicottero.\nScalo d'emergenza ETOPS.\nL'aeroporto di Uda\u010dnyj-Poljarnyj \u00e8 uno scalo d'emergenza (in inglese: Diversion airport), per gli aerei di lungo raggio con due motori (in inglese: Twinjet) (Airbus A300, Airbus A310, Airbus A330, Boeing 757, Boeing 767, Boeing 777, Gulfstream V G500/G550, Gulfstream IV G350/G450) che compiono le rotte transcontinentali transpolari \u2116 3 e \u2116 4 dall'Asia (Hong Kong, Nuova Delhi) per America del Nord (New York, Vancouver).\nSecondo la regola ETOPS in ogni momento del volo di un aereo bimotore nel raggio di 180-207 minuti devono essere gli aeroporti d'emergenza; gli aeroporti russi di \u010cul'man, Salechard, Noril'sk, Pevek, Poljarnyj, Jakutsk, Mirnyj, Bratsk, Blagove\u0161\u010densk, Irkutsk, Chatanga fanno parte degli aeroporti d'emergenza per soddisfare i requisiti ETOPS."}
{"id": "1931308", "revid": "8596", "url": "https://it.wikipedia.org/wiki?curid=1931308", "title": "Il lutto s'addice ad Elettra", "text": ""}
{"id": "1931311", "revid": "486946", "url": "https://it.wikipedia.org/wiki?curid=1931311", "title": "Piping", "text": ""}
{"id": "1931312", "revid": "287204", "url": "https://it.wikipedia.org/wiki?curid=1931312", "title": "Tour of Qinghai Lake", "text": "Il Tour of Qinghai Lake (it. \"Giro del Lago Qinghai\") \u00e8 una corsa a tappe maschile di ciclismo su strada che si svolge annualmente nei pressi dell'omonimo lago nella provincia del Qinghai, in Cina. Nato nel 2002, dal 2005 \u00e8 inserito nel calendario dell'UCI Asia Tour come prova di classe 2.HC.\nAlbo d'oro.\n\"Aggiornato all'edizione 2019\"."}
{"id": "1931320", "revid": "33689", "url": "https://it.wikipedia.org/wiki?curid=1931320", "title": "Vibrazioni", "text": ""}
{"id": "1931330", "revid": "174925", "url": "https://it.wikipedia.org/wiki?curid=1931330", "title": "Monaco buddista", "text": ""}
{"id": "1931331", "revid": "767487", "url": "https://it.wikipedia.org/wiki?curid=1931331", "title": "Paul McGuigan (musicista)", "text": "Carriera.\nAcceso sostenitore del Manchester City, come Liam e Noel Gallagher, da giovane era reputato una promessa del calcio. Giocava nel Maine Road, frequentato anche da Noel e da Paul Arthurs, fino a quando una rottura dei legamenti ne interruppe, sedicenne, la carriera.\nVerso la fine degli anni ottanta McGuigan diede vita, insieme a Paul \"Bonehead\" Arthurs, Tony McCarroll e Chris Hutton, ai Rain, nome tratto dalla b-side \"Rain\" dei Beatles. Quando Hutton fu messo da parte, Paul invit\u00f2 il suo compagno di scuola Liam ad entrare nel gruppo. Quest'ultimo sugger\u00ec poi di cambiare il nome in Oasis. Noel si sarebbe unito alla band di l\u00ec a poco. Lasci\u00f2 la band nel 1995 per esaurimento nervoso e vi rientr\u00f2 poco dopo a met\u00e0 di un tour negli Stati Uniti.\nNoel dichiar\u00f2 che anche nel periodo di massima popolarit\u00e0 della band di Manchester, a met\u00e0 degli anni novanta, Paul rimase sempre molto riservato: La sua tranquillit\u00e0 bilanciava l'esuberanza della band. Infatti fu proprio Guigsy, durante le registrazioni di \"Definitely Maybe\", ad andare a recuperare Noel in un pub dopo una litigata con Bonehead e a riportarlo in studio a registrare \"Slide Away\". Il 4 aprile 1997 spos\u00f2 Ruth, che gli diede un bambino, nato nel corso delle registrazioni di \"Be Here Now\".\nNel 1999, dopo il litigio tra Noel e Arthurs e l'abbandono definitivo di quest'ultimo, era nell'aria anche quello di McGuigan. Infatti qualche settimana dopo lasci\u00f2 gli Oasis per la seconda e ultima volta, dicendo di voler trascorrere pi\u00f9 tempo con la famiglia. In un'intervista rilasciata a \"MTV Gonzo\" nel 2006 Noel disse che Guigsy si defil\u00f2 tramite fax ed evit\u00f2 di rispondere al telefono nei giorni seguenti. Noel aggiunse di non nutrire risentimento verso Guigsy, nonostante i numerosi tentativi di contattarlo andati a vuoto."}
{"id": "1931333", "revid": "661526", "url": "https://it.wikipedia.org/wiki?curid=1931333", "title": "Midfinger Records", "text": "La Midfinger Records \u00e8 un'etichetta discografica indie rock fondata nel 2001 a Varese."}
{"id": "1931337", "revid": "22475", "url": "https://it.wikipedia.org/wiki?curid=1931337", "title": "Tour de Langkawi", "text": "Il Tour de Langkawi \u00e8 una corsa a tappe maschile di ciclismo su strada che si svolge annualmente in Malaysia. Disputata dal 1996, dal 2005 \u00e8 inserita nel calendario dell'UCI Asia Tour come gara di classe 2.HC.\nPrende il nome dall'arcipelago di Langkawi, luogo di partenza e arrivo della prima edizione.\nStoria.\nLa gara fu voluta dall'allora primo ministro malese Mahathir Mohamad per inserire la Malaysia \"sulla mappa mondiale dello sport e del turismo\". La prima edizione si svolse nel 1996.\nL'ultima tappa \u00e8 stata annullata due volte a causa della forte pioggia nel 2003 e nel 2006.\nDurante la prima tappa dell'edizione del 2004, la polizia ha permesso per un errore ai veicoli di circolare. I corridori hanno deciso di neutralizzare la tappa.\nI corridori che si sono aggiudicati 2 edizioni della corsa sono l'italiani Paolo Lanfranchi, che vinse nel 1999 e nel 2001, e il colombiano Jos\u00e9 Serpa che si impose nel 2009 e nel 2012.\nPercorso.\nLa gara a tappe \u00e8 di solito costituita da un numero di tappe variabile, fra le otto e le dieci. Mentre il percorso cambia ogni anno, la scalata delle Cameron Highlands, sui Monti Titiwangsa, la pi\u00f9 dura del corsa, \u00e8 sempre presente e risulta decisiva ai fini della classifica generale.\nAlbo d'oro.\n\"Aggiornato all'edizione 2020.\""}
{"id": "1931338", "revid": "466539", "url": "https://it.wikipedia.org/wiki?curid=1931338", "title": "Il deboscio. Frangetta e altri profili poveri", "text": "Il deboscio. Frangetta e altri profili poveri \u00e8 un libro del 2007 che descrive alcuni stereotipi milanesi.\nIn particolare dipinge un affresco della giovent\u00f9 milanese tardo-adolescente caratterizzata dall'essere composta da individui che, nella ricerca strenua di un'originalit\u00e0 da ostentare, hanno perso la \"propria\" originalit\u00e0 di individuo. Per seguire quello che il gruppo impone, il ragazzo-quasi-adulto perde se stesso: il \"profilo povero\" del titolo \u00e8 teso a indicare proprio questa situazione.\n\"Frangetta\" \u00e8 l'immaginaria autrice del primo evento, la canzone \"Milano is burning\", nel quale racconta se stessa raccogliendo modi di dire, fraseggi e rituali che si possono considerare tipici della \"Milano bene\": Frangetta fa filosofia alla Statale, va a prendere l'aperitivo da \"Claudio\" (nota pescheria del centro), visita le mostre di Corso Como 10, eccetera.\nLa canzone, promossa da Radio Deejay, ha riscosso molto successo su Internet, dove sono apparse numerose \"copie\" relative a pi\u00f9 o meno tutte le citt\u00e0 italiane, nonch\u00e9 a quartieri o sobborghi, utilizzando sempre lo stesso titolo (\"Palermo is burning\", \"Ivrea is burning\", \"Pescara is burning\"), a indicare l'esistenza \"bruciata\" dal voler perseguire pure apparenze. Alcune di queste canzoni sono state raccolte nel cd \"Italy Is Burning\"."}
{"id": "1931339", "revid": "110157", "url": "https://it.wikipedia.org/wiki?curid=1931339", "title": "Marie Claire", "text": "Marie Claire \u00e8 una rivista femminile di moda e attualit\u00e0 francese fondata nel 1937; oggi viene pubblicata in diversi paesi nelle relative lingue nazionali.\nStoria.\nVenne pubblicato da Jean Prouvost nel 1937 in Francia inizialmente come settimanale. Il nome del periodico \u00e8 ispirato dal romanzo \"Marie-Claire\" di Marguerite Audoux. Usc\u00ec tutti i mercoled\u00ec per diverso tempo, durante il quale la rivista acquis\u00ec una grossa popolarit\u00e0. La distribuzione per\u00f2 si dovette interrompere nel 1942, quando le truppe tedesche abolirono la stampa dei giornali locali. La rivista non ebbe altre edizioni fino al 1954, quando \"Marie Claire\" ricominci\u00f2 ad essere pubblicata come mensile. Dal 1976 Jean Prouvost cedette la propriet\u00e0 alla figlia \u00c9velyne, che affili\u00f2 il giornale al gruppo L'Or\u00e9al.\nEdizioni estere.\n\"Marie Claire\" \u00e8 una delle riviste a vantare il maggior numero di edizioni internazionali. L'edizione statunitense di \"Marie Claire\" \u00e8 pubblicata dalla Hearst Corporation. La rivista \u00e8 stampata anche in Australia, Brasile, Repubblica Ceca, Cina, Grecia, Ungheria, Hong Kong, India, Italia (dalla Hearst Marie Claire), Giappone, Malaysia, Paesi Bassi, Filippine, Russia, Romania, Spagna, Sudafrica, Thailandia, Turchia, Corea del Sud ed Estonia.\nIn Italia, in seguito all'esperienza settimanale voluta da Palazzi durante gli anni 1960, nell'ottobre del 1987 debutta la versione mensile edita dalla Mondadori, diretta fino al 1994 da Vera Montanari e poi da Chicca Menoni. La formula della rivista non si discosta da quella originale francese: moda, attualit\u00e0, bellezza e rubriche per una donna emancipata ed anticonformista. Nel 2002, anno in cui Valeria Corbetta assume brevemente la carica di direttrice, la testata viene assorbita dal gruppo editoriale Hachette-Rusconi, riproponendo il ritorno di Vera Montanari come direttrice e potenziando al contempo le rubriche incentrate sui temi dell'attualit\u00e0. Nel 2007 viene nominato il nuovo direttore editoriale, Antonella Bussi. Dal gennaio 2018 al luglio 2021 la direttrice responsabile \u00e8 stata Antonella Bussi, ex vicedirettrice di \"Vanity Fair\". Dal luglio 2021 il nuovo direttore \u00e8 Massimo Russo."}
{"id": "1931348", "revid": "767487", "url": "https://it.wikipedia.org/wiki?curid=1931348", "title": "Distretto di Kongwa", "text": " \nIl distretto di Kongwa \u00e8 uno dei cinque distretti in cui \u00e8 amministrativamente suddivisa la regione di Dodoma in Tanzania.\nSuddivisione amministrativa.\nIl distretto \u00e8 suddiviso amministrativamente in 22 circoscrizioni (\"wards\"). Queste sono:"}
{"id": "1931349", "revid": "663330", "url": "https://it.wikipedia.org/wiki?curid=1931349", "title": "Ashley Jensen", "text": "Carriera.\nLa Jensen ha studiato alla Queen Margaret University di Edimburgo. Il suo primo grande ruolo televisivo \u00e8 stato quello di un'eccentrica segretaria, Rosie McConnichy, nelle serie finali della commedia inglese \"May to December\", per sostituire il popolarissimo personaggio della segretaria Hilary. \nNel 1996 ha recitato la parte di Clare Donnelly, la figlia del criminale di Glasgow Jo-Jo Donnelly (interpretato da Billy Connolly), nel dramma inglese \"Down Among the Big Boys\". \u00c8 apparsa poi nella soap opera inglese \"EastEnders\" nella parte di Fiona Morris. La Jensen ha recitato inoltre accanto a Ricky Gervais nel programma televisivo \"Extras\" nella parte dell'inetta Maggie Jacobs. \nPer il suo lavoro nelle prime serie, ha ricevuto il premio per la migliore attrice di commedia ai 2005 British Comedy Awards. Nel 2006, la Jensen ha ricevuto due premi per la British Comedy e una nomination BAFTA per il suo ruolo in \"Extras\". Il suo ruolo nel natale del 2007 le fece guadagnare una candidatura all'Emmy Award. Tra il 2009 e il 2010 ha preso parte alla sit-com \"Incinta per caso\"."}
{"id": "1931350", "revid": "110157", "url": "https://it.wikipedia.org/wiki?curid=1931350", "title": "Country yodel", "text": "Il Country Yodel \u00e8 un tipo di jodel utilizzato nella musica Country Western americana.\nOrigini.\nIl country yodel, chiamato semplicemente anche Yodel, veniva e viene tuttora usato in alcuni componimenti country, e come il parente jodler, si caratterizza per il passaggio improvviso dalla normale emissione della voce al falsetto, attraverso salti di sesta, settima, ottava in una successione di combinazioni di vocali e di consonanti prive di significato (per esempio Yodel-ooo-ooo-iii). Inoltre nel 2006, durante la competizione canora televisiva America's Got Talent, Taylor Ware, di 12 anni, cant\u00f2 alcuni jodel, ottenendo il consenso del pubblico e riuscendo ad arrivare in finale."}
{"id": "1931351", "revid": "1793900", "url": "https://it.wikipedia.org/wiki?curid=1931351", "title": "Canyon Zhemchug", "text": "Il canyon Zhemchug \u00e8 un gigantesco canyon sottomarino collocato nel centro del mare di Bering.\nSi tratta del pi\u00f9 grande canyon sottomarino, presentando una profondit\u00e0 di 2600 metri. Scende bruscamente dal piatto mare di Bering fino alle profondit\u00e0 del Bacino delle Aleutine. Il canyon Zhemchug \u00e8 pi\u00f9 profondo del Grand Canyon ed ha due rami principali, ognuno pi\u00f9 largo di un tipico canyon continentale come il Monterey canyon.\nCi\u00f2 che rende il canyon Zhemchug il pi\u00f9 largo al mondo non \u00e8 solo la sua grande profondit\u00e0, ma anche la superficie della sua sezione trasversale con un'area di drenaggio di 11350\u00a0km\u00b2 e un volume di 5800\u00a0km\u00b3.\nForme di vita.\nIl canyon Zhemchug \u00e8 un importante habitat per molte specie di vita marina. Gruppi di albatro codacorta trovano il loro nutrimento sulla superficie marina sopra il canyon, cos\u00ec come molti mammiferi marini tra i quali il callorino dell'Alaska e molte specie di balene. Il canyon \u00e8 abitato da invertebrati come il coralli e le spugne vitree, e altri tipi di spugne sono state identificate durante la pesca a strascico nel canyon."}
{"id": "1931353", "revid": "486946", "url": "https://it.wikipedia.org/wiki?curid=1931353", "title": "Abruzzese occidentale", "text": ""}
{"id": "1931354", "revid": "18308977", "url": "https://it.wikipedia.org/wiki?curid=1931354", "title": "Dialetto sublacense", "text": ""}
{"id": "1931356", "revid": "287204", "url": "https://it.wikipedia.org/wiki?curid=1931356", "title": "Mottettone", "text": "Il Mottettone \u00e8 una composizione polifonica di tipo corale e strumentale che prevede l'impiego\ndi una grande orchestra e di un doppio coro. Esso viene composto anno per anno a Lucca da musicisti lucchesi in occasione della festa per l'Esaltazione della Santa Croce.\nLa vigilia della festa, la sera del 13 settembre, all'interno della citt\u00e0 medioevale di Lucca ha inizio la processione dalla Basilica di San Frediano fino al Duomo di Lucca. All'arrivo della testa della processione all'interno del Duomo, viene eseguito il \"mottettone\".\nAutori.\n center 2011 center center Emilio Maggini center Salve Crux center"}
{"id": "1931361", "revid": "6923", "url": "https://it.wikipedia.org/wiki?curid=1931361", "title": "Renesmee Cullen", "text": "Renesmee Carlie Cullen, a volte soprannominata Nessie o Ness, \u00e8 un personaggio del romanzo \"Breaking Dawn\" scritto da Stephenie Meyer. Nell'adattamento cinematografico \u00e8 interpretata da bambina da Mackenzie Foy e da adolescente da Christie Burke. In parti minori, nelle varie fasi della crescita, Renesmee \u00e8 interpretata anche da Rachel St. Gelais, Sierra Pitkin e Eliza Faria.\nStoria personale e caratteristiche.\nRenesmee \u00e8 la prima e unica figlia di Edward Cullen e Isabella Swan, una dei pochi bambini met\u00e0 umana e met\u00e0 vampiro, e tra questi \u00e8 l'unica ad avere ancora entrambi i genitori. Questo perch\u00e9 generalmente le donne umane che concepiscono figli da vampiri muoiono al momento del parto per i gravissimi danni riportati nel corso del parto. Durante il parto di Bella, per\u00f2, Edward \u00e8 riuscito a salvarle la vita trasformandola in vampira, prima che fosse troppo tardi.\nIl suo nome nasce dall'unione tra quello di Ren\u00e9e (madre di Bella) ed Esme (madre adottiva di Edward), mentre il suo secondo nome \u00e8 l'incrocio di quello di Charlie (padre di Bella) e quello di Carlisle (padre adottivo di Edward). Se fosse nata maschio, si sarebbe chiamata E.J., ovvero Edward Jacob, come i due uomini pi\u00f9 amati da sua madre.\nRenesmee viene descritta da come una bambina di straordinaria bellezza: ha le guance rosse e le palpebre color lavanda pallido, dalla madre ha ereditato gli occhi color cioccolato, dal nonno i capelli ricci, e dal padre il colore dei capelli, bronzeo, la forma del viso, e le fossette quando sorride. Gi\u00e0 dalla nascita ha tutti i denti da latte e, a causa della sua crescita rapidissima, si mantiene molto magra.\nRenesmee ha sviluppato un amore incommensurabile per sua madre gi\u00e0 quando si trovava nel suo grembo, come scopre Edward leggendole i pensieri. Mite e comunicativa, Renesmee riesce a controllare facilmente la sua sete e le viene insegnato ad avere rispetto per la vita, in ogni sua forma, anche grazie ai membri della sua famiglia che sono sia vampiri, che umani, che licantropi. \u00c8 un tipo molto competitivo, infatti Jacob ed Edward, per farle cacciare animali, la sfidano a chi prender\u00e0 il pi\u00f9 grosso.\nFin dalla nascita si scopre che, pur essendo met\u00e0 umana, Renesmee ha sviluppato due poteri, il primo consente di trasmettere i propri pensieri mediante il contatto del palmo delle mani (il contrario del potere del padre, che legge nel pensiero) e pu\u00f2 penetrare qualsiasi scudo psichico (il contrario del potere della madre, la cui mente \u00e8 impenetrabile grazie a uno scudo psichico).\nCapacit\u00e0.\nRenesmee \u00e8 un ibrido tra vampiro e umano: ci\u00f2 significa che cresce a una velocit\u00e0 rapidissima (secondo Edward, ogni mese che passa lei ne cresce di sei), e la sua mente si sviluppa ancora pi\u00f9 velocemente, rendendola molto intelligente gi\u00e0 pochi giorni dopo la sua nascita. Non \u00e8 velenosa, ma ha la pelle dura come quella di un vampiro: \u00e8 capace di dormire e piangere, pu\u00f2 sopravvivere anche col cibo umano (ma preferisce di gran lunga bere sangue), ha forza e rapidit\u00e0 tipiche dei vampiri, e una vocina \"da soprano\". Il suo cuore batte a ritmo velocissimo, \"come le ali di un uccello in gabbia\", e nelle sue vene scorre sangue. La sua temperatura corporea \u00e8 poco superiore a quella umana, quindi di circa 38/39\u00b0. Dopo aver avuto la testimonianza di un altro mezzo-vampiro, Nahuel, vengono a sapere che la piccola raggiunger\u00e0 la maturit\u00e0 a circa 7 anni, come affermato da Nahuel stesso, poi smetter\u00e0 di crescere e sar\u00e0 immortale come un vampiro. Ha il potere di mostrare i suoi pensieri e ricordi toccando il volto di qualcuno con la mano, passando ogni scudo. Carlisle suppone che sia un capovolgimento del dono di Edward, il quale ha la capacit\u00e0 di leggere il pensiero, e del dono di Bella, che ha uno scudo mentale e tiene tutti fuori da esso, mentre nessuno riesce a tenere fuori Renesmee. Renesmee ha inoltre delle somiglianze con i licantropi, infatti la sua temperatura corporea \u00e8 superiore a quella umana e Alice non riesce a prevedere il suo futuro.\nRelazioni.\nRenesmee, anche senza l'uso del suo potere, \u00e8 capace di farsi adorare da chiunque la conosca. Dopo la sua nascita, le ostilit\u00e0 tra la trib\u00f9 Quileute e la famiglia Cullen si appianano non solo a causa della legge della trib\u00f9, secondo cui l'oggetto dell'imprinting di un lupo \u00e8 intoccabile, ma anche perch\u00e9, come dice Bella, \u00e8 facile volere bene a Renesmee. Gi\u00e0 prima di nascere suo padre, sentendone i pensieri, scopre che la figlia \u00e8 in grado di provare emozioni complesse di cui, la prima, \u00e8 l'amore infinito che prova per i propri genitori, di cui gi\u00e0 riconosce le voci. Una volta nata continua a esprimere, sia a parole che attraverso i suoi poteri, il desiderio di restare per sempre con la sua famiglia. \u00c8 inoltre molto affezionata a Jacob verso cui mostra un affetto quasi possessivo e geloso, tanto da chiamarlo, fin da quando \u00e8 in grado di parlare, \"il mio Jacob\". Nella sua famiglia, vuole molto bene a tutti, soprattutto a Rosalie, che si \u00e8 presa cura di lei durante la trasformazione di Bella, e a Charlie, suo nonno materno. Sam dichiara che Renesmee \u00e8 considerata parte della trib\u00f9 Quileute e, se mai dovesse essere in pericolo, tutto il branco agir\u00e0 per difenderla. Tra i vampiri incontrati nel mese precedente all'arrivo dei Volturi, il suo affetto va in particolare a Carmen del clan di Denali, che \u00e8 la prima vampira esterna alla famiglia Cullen ad accettare Renesmee, addirittura ancora prima di farsi toccare da lei, e a Zafrina l'amazzone, per via del suo dono, con cui pu\u00f2 mostrare delle immagini molto verosimili che Renesmee chiama \"belle foto\", per cui, prima di tornare a casa, l'amazzone fa promettere a Bella di portare presto Renesmee a trovarla in Amazzonia, giurando che da quel momento lei e la bambina saranno per sempre grandi amiche."}
{"id": "1931362", "revid": "76963", "url": "https://it.wikipedia.org/wiki?curid=1931362", "title": "Diane Cilento", "text": "Carriera.\nFiglia di Sir Raphael Cilento (1893-1985, di origini italiane, in quanto il bisnonno di Diane, Salvatore, emigr\u00f2 da Napoli nel 1855) e di Lady Phillys Dorothy McGlew (1894-1987), due eminenti medici australiani, nonch\u00e9 nipote del primo esportatore di orzo e mercante Charles Thomas McGlew (1870-1931) e bis-nipote dell'inventore e geometra minerario Cornelius Stanley McGlew (1839-1924), scopritore di un enorme giacimento di stagno che gli valse una strada nel Queensland, McGlew Street, fin da ragazzina Diane Cilento desider\u00f2 diventare attrice, riuscendo a intraprendere gli studi di recitazione quando si trasfer\u00ec in Inghilterra nei primi anni cinquanta. \nAttrice di discreto successo durante il decennio, la Cilento raggiunse l'apice della carriera quando il regista Tony Richardson, colpito dal suo talento e dalla sua bellezza, la scelse per interpretare il ruolo di Molly in \"Tom Jones\" (1963), che le fece ottenere la candidatura all'Oscar alla miglior attrice non protagonista, e le consent\u00ec di raggiungere cos\u00ec il successo internazionale. L'attrice, che aveva gi\u00e0 alle spalle un primo matrimonio con Andrea Volpe, accrebbe ulteriormente la propria fama quando spos\u00f2 nel 1962 il celebre attore Sean Connery, dal quale ebbe il figlio Jason, nato nel 1963.\nMalgrado alcuni ruoli in produzioni di rilievo come \"Il tormento e l'estasi\" (1965), accanto a Charlton Heston, e \"Hombre\" (1967), al fianco di Paul Newman, la carriera della Cilento inizi\u00f2 a declinare e anche il matrimonio con Connery sarebbe terminato con il divorzio nel 1973. La Cilento continu\u00f2 successivamente a lavorare sia per il cinema che per il piccolo schermo, seppur in maniera sporadica. Tra le sue apparizioni televisive \u00e8 da ricordare quella nell'episodio \"Una strana famiglia\", nella serie \"Attenti a quei due\" (1971), nel ruolo di Kate Sinclair.\nNel 1985 la Cilento si rispos\u00f2 con lo sceneggiatore e drammaturgo Anthony Shaffer, conosciuto sul set dell'horror \"The Wicker Man\" (1973), di cui lui era autore della sceneggiatura. Il matrimonio dur\u00f2 fino alla morte di Shaffer nel 2001. L'attrice mor\u00ec di cancro nel 2011 ed \u00e8 stata sepolta accanto al terzo marito nel Cimitero di Highgate, a Londra."}
{"id": "1931363", "revid": "122376318", "url": "https://it.wikipedia.org/wiki?curid=1931363", "title": "Union Autonomista Ladina", "text": "La Neva Union Autonomista Ladina (in sigla, Neva UAL, fino al 2019 Union Autonomista Ladina, in sigla UAL) \u00e8 un partito politico regionale, attivo nella Provincia di Trento, che ha l'obiettivo di rappresentare la minoranza ladina nella provincia.\nStoria.\nNato nel 1983, nello stesso anno l'esponente di UAL Ezio Anesi viene eletto in consiglio provinciale nelle liste del Partito Repubblicano; durante il suo mandato al consiglio provinciale, Anesi promuove la legge provinciale n. 17 del 1985, nota come \"Legge Anesi\", che garantisce contributi a sostegno della cultura ladina. Alle elezioni politiche del 1992 viene eletto senatore nelle liste del Partito Socialista nella Circoscrizione Trentino-Alto Adige.\nAlle Elezioni politiche italiane del 1996 l'esponente del partito Giuseppe Detomas viene eletto alla Camera dei deputati nella lista dell'Ulivo nel collegio uninominale di Pergine Valsugana.\nNelle elezioni provinciali del 2003 il partito ha ottenuto 2.990 voti, corrispondenti all'1,1%, riuscendo ad eleggere consigliere Luigi Chiocchetti.\nNelle elezioni provinciali del 2008 il partito ha ottenuto 3.205 voti, corrispondenti all'1,2% dei voti (il 54,0% nei comuni ladini) ed eletto un consigliere.\nAlle elezioni provinciali del 2013 il partito ha ottenuto 2.717 voti, corrispondenti all'1,1% dei voti, ed ha eletto consigliere Giuseppe Detomas.\nIn occasione dell'Assemblea Generale tenutasi il 15 dicembre 2019 i soci presenti hanno deliberato affinch\u00e9 lo storico movimento concludesse una fase durata pi\u00f9 di trentacinque anni in favore di una nuova stagione all'insegna del rinnovamento e della semplificazione, dando cos\u00ec vita alla Neva Union Autonomista Ladina (Neva UAL)."}
{"id": "1931374", "revid": "125709003", "url": "https://it.wikipedia.org/wiki?curid=1931374", "title": "Marina Graziani", "text": "Biografia.\nDopo aver trascorso l'infanzia a Grosseto, si trasferisce a Milano dove studia presso un istituto tecnico. Debutta nel mondo dello spettacolo grazie a un concorso di bellezza che le permette la partecipazione al \"Festivalbar 1996\". Il 30 settembre dello stesso anno inizia la carriera televisiva a \"Striscia la notizia\" in qualit\u00e0 di velina, ruolo che la impegner\u00e0 per tre edizioni fino al 12 giugno 1999 nel programma satirico di Antonio Ricci, dapprima accanto a Roberta Lanfranchi e poi ad Alessia Mancini.\nDopo l'esperienza a \"Striscia la notizia\" conduce \"Paperissima Sprint\" insieme all'altra velina Roberta Lanfranchi, poi approda a Italia 1 lavorando come inviata e co-conduttrice per i programmi \"Fuego\" (1999-2000), \"Wozz'up\" (2000-2001), come conduttrice di uno speciale sul Giffoni Film Festival e di \"Sbaraglio\" (2000). Nel 2002 partecipa al programma \"Donnavventura VIP\" in onda su Rete 4 e successivamente \u00e8 testimonial della campagna pubblicitaria UMTS 3. Tra il 2002 ed il 2003 \u00e8 protagonista della pubblicit\u00e0 progresso per Dottor Sorriso ONLUS, partecipando inoltre nel 2014 alla Milano City Marathon.\nNel 2003 recita nel film \"Ho visto le stelle!\", diretta da Vincenzo Salemme e nel 2005 partecipa come concorrente al reality show \"Ritorno al presente\" condotto da Carlo Conti per Rai 1. A partire dal 1999, per alcuni degli anni seguenti, presenta le telepromozioni all'interno di numerosi programmi Mediaset. Nel 2009 conduce \"Stelle e note di Natale\" su Rai 2. Pur continuando a comparire saltuariamente in veste di ospite televisiva o testimonial pubblicitaria, lavora poi nel campo delle pubbliche relazioni, gestendo attivit\u00e0 di celebrity endorsement ed eventi e collaborando con uffici stampa di alcune agenzie di moda.\nDal 2019 diventa una presentatrice per QVC Italia. Nel 2021 co-conduce il programma \"Chi ha dormito in questo letto\", trasmesso nel 2022 su Prime Video e HGTV.\nVita privata.\nIl 17 ottobre 2009 si \u00e8 sposata con il fotografo Luca Petrinka dal quale ha poi divorziato. "}
{"id": "1931376", "revid": "121167031", "url": "https://it.wikipedia.org/wiki?curid=1931376", "title": "Episodi di Innamorati pazzi (seconda stagione)", "text": "La seconda stagione della serie televisiva Innamorati pazzi \u00e8 stata trasmessa negli Stati Uniti dal 16 settembre 1993 al 19 maggio 1994 dalla NBC. \nIn Italia la stagione \u00e8 andata in onda dal 16 dicembre 1998 al 25 gennaio 1999 su Italia 1, il canale dell'gruppo Mediaset."}
{"id": "1931377", "revid": "287204", "url": "https://it.wikipedia.org/wiki?curid=1931377", "title": "NGC 4699", "text": "NGC 4699 \u00e8 una galassia a spirale barrata di tipo SABb, scoperta da William Herschel il 3 marzo 1786. Si trova nella costellazione della Vergine e dista circa 23,9 Mpc (78 milioni di anni luce) dal Sistema solare. Le sue dimensioni apparenti sono 3,8'\u00a0x\u00a02,6' e la magnitudine apparente \u00e8 circa +10,41. \u00c8 conosciuta anche con i nomi MCG 1-33-13, UGCA 301, IRAS12464-0823 e PGC 43321."}
{"id": "1931379", "revid": "767487", "url": "https://it.wikipedia.org/wiki?curid=1931379", "title": "Davide Olivares", "text": "Carriera.\nGiocatore.\n\u00c8 nato a Vigevano, ma \u00e8 sempre vissuto ad Abbiategrasso, dove ha cominciato a tirare i primi calci al pallone nella squadra parrocchiale dell'O. S. G. Ha esordito giovanissimo nella prima squadra dell', allora militante nel campionato Interregionale, facendosi subito notare dai dirigenti della Virescit Boccaleone, che lo ingaggiarono per poi girarlo, dopo una sola stagione, alla , con la quale esord\u00ec in Serie A il 29 ottobre 1989 in Inter-Lazio (3-0).\nPass\u00f2 successivamente alla , presso la quale rest\u00f2 2 stagioni. In Serie A, oltre che con la Lazio, Olivares gioc\u00f2 anche con il , il e il .\nNel 2001, mentre vestiva la maglia del , risult\u00f2 positivo alla cocaina nel corso di un controllo antidoping. Dopo la squalifica di otto mesi, disput\u00f2 campionati altalenanti in Serie C e nei dilettanti. Nel 2005 gioc\u00f2 con i laziali dell', mentre la stagione successiva pass\u00f2 all'.\nNel 2007 firm\u00f2 per il Guamo. Nel 2009 pass\u00f2 al Valfreddana 2000, squadra amatoriale di Lucca, dove in 2 stagioni mise a segno 24 reti. Nel 2011 pass\u00f2 al Massa Macinaia Sporting.\nNel 2012 gioc\u00f2 nelle file dell'Atletico Lucca 1970, collezionando 25 presenze e 10 gol. Nella stagione 2013-2014, tra l'entusiasmo generale, torn\u00f2 a vestire i colori gialloverdi del Valfreddana 2000. Nel dicembre 2013, tuttavia, torn\u00f2 a vestire la maglia dell'Atletico Lucca 1970.\nNel gennaio 2016 ritorn\u00f2 a giocare ad Abbiategrasso, firmando con la Virtus Abbiatense, in Terza Categoria.\nAllenatore.\nDopo il ritiro da calciatore al termine della stagione 2015-2016, divent\u00f2 l'allenatore degli Esordienti della Virtus Abbiatense (classe 2005), salvo poi essere chiamato a guidare la prima squadra, in Seconda Categoria, nel dicembre del 2016. Nella stagione 2017-2018 \u00e8 stato confermato alla guida della prima squadra.\nStatistiche.\nPresenze e reti nei club.\n\"Si includono solamente le stagioni in squadre professionistiche.\""}
{"id": "1931388", "revid": "256896", "url": "https://it.wikipedia.org/wiki?curid=1931388", "title": "Distretto di Mpwapwa", "text": " \nIl distretto di Mpwapwa \u00e8 uno dei cinque distretti in cui \u00e8 amministrativamente suddivisa la regione di Dodoma in Tanzania. \nSuddivisione amministrativa.\nIl distretto \u00e8 suddiviso amministrativamente in 30 circoscrizioni (\"ward\"). Le circoscrizioni sono:"}
{"id": "1931389", "revid": "767487", "url": "https://it.wikipedia.org/wiki?curid=1931389", "title": "Alan White (batterista 1972)", "text": "\u00c8 famoso per essere stato per nove anni membro della band britannica degli Oasis, dove aveva preso il posto, nel 1995, di Tony McCarroll.\nBiografia.\nAlan White \u00e8 nato nel 1972 a Eltham, distretto di Londra. Da giovane era soprannominato Dave, a causa della sua somiglianza con un protagonista di \"The Winchester\", una serie televisiva molto famosa nel Regno Unito durante gli anni settanta.\nNel maggio del 1995 entra a far parte degli Oasis al posto di Tony McCarroll, dopo essere stato raccomandato a Noel Gallagher dall'amico Paul Weller. Quest'ultimo, infatti, conosceva molto bene le potenzialit\u00e0 di Alan, avendo il fratello Steve nella sua band.\nAlan era molto amico di Noel, tanto che quest'ultimo gli faceva sempre sentire le nuove canzoni, ascoltando poi i suoi consigli su eventuali cambiamenti di ritmo e adattamenti.\nWhite \u00e8 stato sposato con la modella Liz Atkins dal 1997 al 2000. L'incontro tra i due \u00e8 avvenuto sul set del video di \"Don't Look Back in Anger\". I due si sposarono il 13 agosto 1997, ma divorziarono successivamente.\nNel 2004, durante le registrazioni dell'album \"Don't Believe the Truth\", Alan lascia a sorpresa gli Oasis. Le fonti ufficiali diranno che gli era stato chiesto di lasciare la band. Noel, in seguito, spiegher\u00e0 la scelta dicendo: \"\u00e8 un bravo ragazzo, e uno dei migliori batteristi che io abbia mai conosciuto, ma la sua vita \u00e8 un caos e ad un certo punto non ce l'ha pi\u00f9 fatta\". Al suo posto subentr\u00f2 Zak Starkey, anche se non come membro ufficiale, batterista degli Who e figlio di Ringo Starr, batterista dei Beatles.\nLo stile di Alan White, fatto di rimbalzi multipli al rullante, ha influenzato l'intera generazione di batteristi nel decennio degli anni '90, divenendo un vero e proprio marchio del Britpop.\nLa celebre canzone \"Wonderwall\" degli Oasis \u00e8 il brano dove lo stile di White risalta in modo particolarmente rilevante."}
{"id": "1931408", "revid": "287204", "url": "https://it.wikipedia.org/wiki?curid=1931408", "title": "Sistema d'arma", "text": ""}
{"id": "1931411", "revid": "124123", "url": "https://it.wikipedia.org/wiki?curid=1931411", "title": "Edwin S. Shneidman", "text": "Biografia.\nConsiderato il padre della suicidologia, la scienza dedicata allo studio e alla prevenzione del suicidio. Il termine (e il concetto) fu introdotto da Edwin Sheneidman (1964) e da allora \u00e8 stato usato in diversi contesti, come ad esempio per descrivere aspetti di un training specifico (Fellowship in Suicidology, 1967); come parte del titolo di una nuova rivista scientifica (Bulletin of Suicidology, 1968) o come etichetta di un'organizzazione (American Association of Suicidology, 1968).\nLa suicidologia dunque, diversamente da altre scienze, quali ad esempio quelle del comportamentismo, non include meramente lo studio del suicidio ma enfatizza la prevenzione dell'atto letale; in altre parole incorpora interventi appropriati per prevenire il suicidio, una caratteristica non sempre riconoscibile ed esplicitata nei notevoli contributi sul tema (per una trattazione su Shneidman e i principi della suicidologia si veda Pompili, 2013).\nLa fondazione simbolica (o comunque il primum movens) della suicidologia pu\u00f2 essere infatti ricondotta ad una giornata del 1949 quando Shneidman lavorava come psicologo clinico presso il Brentwood Veteran Administration Hospital di Los Angeles. In quel particolare giorno fu chiamato dal direttore dell'ospedale affinch\u00e9 scrivesse due lettere di condoglianze per le giovani mogli di due uomini che si erano suicidati durante il corso del ricovero. Shneidman si rec\u00f2 presso l'ufficio del magistrato nel vecchio Los Angeles Hall of Records dove erano stati aperti i fascicoli inerenti alla morte dei due uomini. Nell'aprire la documentazione egli not\u00f2 che uno dei due fascicoli conteneva una nota di suicidio, un biglietto lasciato dal defunto prima di morire, mentre l'altro ne era privo. In quell'ambiente, fra migliaia di fascicoli, inizi\u00f2 ad aprirne alcuni e not\u00f2 che con una frequenza di circa 1 a 15 questi fascicoli riportavano una nota di suicidio. Gli torn\u00f2 in mente il Metodo della Differenza di Stuart Mill e dunque la possibilit\u00e0 di studiare quel materiale con un metodo scientifico. In quei minuti accadde qualcosa di unico e mi ha detto \u201cla mia cambi\u00f2 per sempre\u201d. Infatti, resosi conto di essere circondato da fascicoli di casi di suicidio avvenuti nei cinquant'anni precedenti e dunque secondo la sua stima circa 2000 note, decise di resistere alla tentazione di leggerle, altrimenti, ammetter\u00e0 in seguito, \u201cavrei finito per trovarci ci\u00f2 che io (soggettivamente) mi aspettavo. Avrei appreso molto sulla miseria umana di ciascun soggetto ma non avrei fatto nulla per porre le basi per lo studio del suicidio, un'area quasi inesistente\u201d. Egli dunque fece le fotocopie di oltre 700 note di suicidio, le mise da parte e non le lesse. Successivamente, Shneidman pens\u00f2 di confrontare in cieco le note che aveva trovato in quell'archivio con note simulate scritte da persone non suicide (Shneidman 1998). Il lavoro che elabor\u00f2 con l'aiuto di Norman Farberow fu il primo tentativo di studiare il suicidio con un metodo scientifico (Shneidman e Farberow 1956; 1957a,b). I loro sforzi furono premiati con contributi economici sempre crescenti e da quei primi passi nacque il primo centro per la prevenzione del suicidio, il Los Angeles Suicide Prevention Center che oltre al contributo di Shneidman e Farberow ebbe quello di Robert Litman (Pompili, comunicazione personale di Edwin Shneidman; Pompili 2013).\nShneidman fond\u00f2 l'American Association of Suicidology e del principale giornale americano sugli studi per il suicidio, \"Suicide and Life Threatening Behavior\". \u00c8 stato fino alla sua morte, professore emerito di Tanatologia alla University of California ed \u00e8 vissuto a Los Angeles.\nBibliografia.\nShneidman ES, Farberow NL. Clues to suicide. Public Health Rep 71: 109-114, 1956.\nShneidman ES, Farberow NL. Some comparisons between genuine and simulated suicide notes in terms of Mowrer's concepts of discomfort and relief. J Gen Psychol 56: 251-256, 1957.\nShneidman ES. Suicide on my mind; Britannica on my table. American Scholar 67: 93-104, 1998.\nLibri curati da Shneidman:\n- Pompili M. La prevenzione del suicidio. Il Mulino, Bologna, 2013\nCollegamenti esterni.\nhttp://www.prevenireilsuicidio.it"}
{"id": "1931412", "revid": "767487", "url": "https://it.wikipedia.org/wiki?curid=1931412", "title": "Raydio", "text": "I Raydio, conosciuti anche sotto il nome di \"Ray Parker Jr. And Raydio\", sono un gruppo musicale R&amp;B formatosi nel 1977 da un'idea del chitarrista Ray Parker Jr.. I loro brani di maggiore successo sono \"Jack and Jill\", \"You Can't Change That\", \"Two Places at the Same Time\" e \"A Woman Needs Love (Just Like You Do)\".\nBiografia.\nNel 1977, il \"session guitarist\" Ray Parker Jr. propone a Clive Davis, presidente dell'etichetta Arista Records, un brano da lui scritto recentemente ed intitolato \"Jack and Jill\". Davis si dimostra interessato fin dal principio, e decide di dare al ventitreenne la possibilit\u00e0 di fondare una band propria. Nascono cos\u00ec i \"Raydio\", gruppo che scinde le solide basi dell'R&amp;B classico con il Funk in voga in quel periodo. La prima band \u00e8 formata da Parker, Arnell Carmichael, Jerry Knight e Vincent Bonham.\nIl singolo di \"Jack and Jill\", giunto al 5\u00ba posto della classifica R&amp;B statunitense, vale al gruppo il primo \"Disco d'oro\", mentre l'album \"Raydio\", pubblicato nel 1978, raggiunge la 27\u00aa posizione della classifica generale.\nNel 1979, Knight e Bonham rifiutano la proposta di registrare un secondo album, lasciando il posto a Darren Carmichael, Charles Fearing e Larry Tolbert. Nasce cos\u00ec \"Rock On\" (#45 US), il cui singolo di maggiore successo \u00e8 \"You Can't Change That\", riproposto dal gruppo anche in occasione di un concerto di protesta organizzato dalla Musicians United for Safe Energy.\nNel 1980, sotto il nome di \"Ray Parker Jr. And Raydio\", la band rilascia \"Two Places at the Same Time\" (#33 US), album che si avvale dell'aiuto di Herbie Hancock, per il quale Ray Parker Jr. aveva collaborato tempo addietro. Il singolo omonimo si posiziona al 6\u00ba posto della classifica R&amp;B statunitense.\nNel 1981, subito dopo la dipartita di D. Carmichael e Fearing, i Raydio registrano il loro pi\u00f9 grande successo internazionale, \"A Woman Needs Love\" (#13 US). Il brano omonimo \u00e8 il primo ed unico a raggiungere il 1\u00ba posto della classifica R&amp;B nella storia del gruppo, confermando l'astro creativo di Parker e le sue potenzialit\u00e0.\nLo stesso anno, i Raydio decidono di sciogliersi, portando Ray Parker Jr. ad affrontare la carriera solista."}
{"id": "1931424", "revid": "767487", "url": "https://it.wikipedia.org/wiki?curid=1931424", "title": "Acid Bath (album)", "text": "Acid Bath \u00e8 un album degli Alien Sex Fiend pubblicato nel 1984."}
{"id": "1931425", "revid": "85709", "url": "https://it.wikipedia.org/wiki?curid=1931425", "title": "Stefano Enrico di Blois", "text": ""}
{"id": "1931427", "revid": "320578", "url": "https://it.wikipedia.org/wiki?curid=1931427", "title": "Hell is Empty, and the Devils Are Here", "text": ""}
{"id": "1931430", "revid": "729019", "url": "https://it.wikipedia.org/wiki?curid=1931430", "title": "Stazione di Trento FTM", "text": "La stazione di Trento FTM \u00e8 lo scalo capolinea della ferrovia a scartamento ridotto Trento-Mal\u00e9-Mezzana.\nLa stazione \u00e8 posta in prossimit\u00e0 di Trento FS della linea del Brennero.\nStoria.\nLa stazione \u00e8 stata inaugurata il 26 ottobre 1995, in sostituzione del precedente capolinea, posto in piazzale Centa presso le officine sociali. Inizialmente gestita da \"Ferrovia Trento-Mal\u00e9\" (FTM), dal 2002 \u00e8 esercita da Trentino Trasporti (TT).\nStrutture e impianti.\nIl fabbricato viaggiatori ospita la biglietteria, la sala d'attesa e al bar.\nIl piazzale \u00e8 formato da tre binari tronchi, ognuno dei quali \u00e8 servito da marciapiedi per la salita sui convogli.\nMovimento.\nLa stazione \u00e8 capolinea delle seguenti relazioni ferroviarie, di tipo regionale, della Trento-Mal\u00e9, esercite da Trentino esercizio:\nServizi.\nLa stazione dispone di:"}
{"id": "1931436", "revid": "18310023", "url": "https://it.wikipedia.org/wiki?curid=1931436", "title": "Caproncino", "text": ""}
{"id": "1931440", "revid": "767487", "url": "https://it.wikipedia.org/wiki?curid=1931440", "title": "Gli ultimi giorni di Pompeo", "text": "Gli ultimi giorni di Pompeo \u00e8 un film del 1937 diretto da Mario Mattoli."}
{"id": "1931444", "revid": "1573940", "url": "https://it.wikipedia.org/wiki?curid=1931444", "title": "Collegio Papio", "text": "Il Collegio Papio, propriamente \"Collegio di Santa Maria della Misericordia\", \u00e8 un istituto scolastico cattolico-romano di origini centenarie con sede ad Ascona. Fu costruito nel 1585 su iniziativa del cardinale Carlo Borromeo grazie ad un progetto tipico della \"renaissance\" del valsodano Pellegrino Tibaldi.\nIl denaro per la costruzione della scuola provenne dall'asconese Bartolomeo Papio (da qui il nome della scuola), che mise a disposizione il suo palazzo di Ascona per la costruzione dell'istituto scolastico gestito prima dagli Oblati e poi dai Gesuiti.\nOltre al chiostro \u00e8 di grande splendore la chiesa del Collegio. Facente parte di un convento di Domenicani, la Chiesa di Santa Maria della Misericordia serv\u00ec come luogo di preghiera per seminaristi e tuttora \u00e8 un importante luogo d'incontro per preghiere per gli studenti e la popolazione che lo desidera.\nIn gran parte rinnovata nel 2006-2008, la chiesa ha da sempre avuto una connotazione speciale per le moltitudini di \"affreschi\" nella cupola a fianco della sacristia e per il notevole dipinto collocato nella navata centrale.\nGuidato negli anni da diversi ordini religiosi fino ai Salesiani, agli Assunzionisti), fin\u00ec nel 1935 per essere subordinato alla diocesi di Lugano, allora retta da Monsignor Angelo Jelmini, Amministratore apostolico della Diocesi di Lugano, che chiam\u00f2 i Benedettini di Einsiedeln che lo diressero dal 1924 al 1964.\nFra i rettori sono da notare Monsignor Am\u00e9d\u00e9e Grab, vescovo emerito di Coira (Canton Grigioni, Svizzera) e Monsignor Pier Giacomo Grampa, vescovo di Lugano che ha ceduto la funzione a don Patrizio Foletti di Massagno.\nNon sono pochi gli studenti del Collegio Papio che hanno raggiunto le cariche pi\u00f9 prestigiose nel settore privato cos\u00ec come in quello pubblico.\nFra gli allievi, il Collegio annovera Presidenti della Confederazione Svizzera, del Consiglio di Stato, Ambasciatori, Membri dell'ONU e dei direttivi dell'Unione europea e dell'OCSE, CEO di aziende mondialmente conosciute e vari membri dei quadri aziendali internazionali. Sono molti anche gli artisti, i letterati e i professori conosciuti sul piano internazionale che hanno studiato fra le mura di questo Collegio."}
{"id": "1931448", "revid": "767487", "url": "https://it.wikipedia.org/wiki?curid=1931448", "title": "Jorge San Esteban", "text": "Carriera.\nUscito dalle giovanili del Gimnasia La Plata, esordisce nel 1992 durante il Clausura 1992. Fino al 2003 San Esteban rimane un membro della squadra titolare del Gimnasia, giocando oltre 300 partite con la maglia della squadra di La Plata. Nel 2003 sceglie di trasferirsi al Nueva Chicago, ma vi rimane solo una stagione, seppur giocando da titolare, prima di tornare a giocare al Gimnasia.\nNel 2006 ha superato le 383 presenze di Guillermo Sanguinetti diventando il calciatore con pi\u00f9 apparizioni con la maglia del club platense. Nel 1999 ha giocato la sua unica partita in nazionale di calcio argentina, in un'amichevole contro il .\nStatistiche.\nPresenze e reti nei club.\n\"Aggiornato al termine del torneo di Apertura 2008.\""}
{"id": "1931452", "revid": "10369", "url": "https://it.wikipedia.org/wiki?curid=1931452", "title": "Alpi Venostane", "text": ""}
{"id": "1931460", "revid": "165042", "url": "https://it.wikipedia.org/wiki?curid=1931460", "title": "Anodo sacrificale", "text": ""}
{"id": "1931462", "revid": "24823", "url": "https://it.wikipedia.org/wiki?curid=1931462", "title": "Luigi d'Armagnac", "text": ""}
{"id": "1931463", "revid": "287204", "url": "https://it.wikipedia.org/wiki?curid=1931463", "title": "NGC 5634", "text": "NGC 5634 \u00e8 un ammasso globulare nella costellazione della Vergine distante 75000 anni luce dalla Terra. NGC 5634 ha una magnitudine apparente di +11.00 e un diametro di 4,9 minuti d'arco."}
{"id": "1931464", "revid": "767487", "url": "https://it.wikipedia.org/wiki?curid=1931464", "title": "Musica in piazza", "text": "Musica in piazza \u00e8 un film del 1936 diretto da Mario Mattoli. realizzato completamente in esterni nel piccolo borgo di Bevagna.\nTrama.\nNoccolini e Cecconi sono due cugini che abitano a Bevagna. vicino a Perugia, entrambi appassionati di musica, ma il primo di quella classica mentre il secondo di quella leggera. Quando nel paese arriva una cantante si accende tra di loro una rivalit\u00e0 che coinvolge tutti gli abitanti che prendono parte con l'uno o con l'altro dei due contendenti.\nAlla fine si stabilisce che il dissidio sia composto da una giuria di esperti, ma costoro non arrivano e per un equivoco essa viene formata da dei commercianti di carne presenti a Bevagna per una fiera. La mancanza di un verdetto appiana tutti i contrasti e i due contendenti convengono che le due musiche potranno coesistere. A testimonianza di ci\u00f2, una ragazza amante della musica classica decider\u00e0 di accettare la proposta di matrimonio di un giovane appassionato di musica moderna.\nColonna sonora.\nLa colonna sonora del film \u00e8 \"La Mezzanotte\" di Oreste Carlini, una fantasia per banda e fanfara che implementava il primo modello di stereofonia."}
{"id": "1931468", "revid": "173219", "url": "https://it.wikipedia.org/wiki?curid=1931468", "title": "Matilde di Fiandra", "text": "Origine.\nMatilde, secondo la \"Genealogica Comitum Flandri\u00e6 Bertiniana\", era la figlia secondogenita di Baldovino V, conte delle Fiandre, e della sorella del re di Francia, Enrico I (come ci conferma il monaco e cronista inglese, Orderico Vitale), Adele di Francia, che secondo la \"Genealogi\u00e6 Scriptoris Fusniacensis\" era figlia del re di Francia, Roberto II, detto il Pio e di Costanza d'Arles.&lt;br&gt;Baldovino V delle Fiandre, secondo la \"Genealogica Comitum Flandri\u00e6 Bertiniana\", era il figlio primogenito del conte delle Fiandre, Baldovino V, e di Ogiva di Lussemburgo, che sempre, secondo la \"Genealogica Comitum Flandri\u00e6 Bertiniana\", era la figlia del Conte del Moselgau, Federico di Lussemburgo (erroneamente, nel testo viene citato il fratello, Giselberto di Lussemburgo) e della moglie di cui non si conosce il nome, che secondo la \"Vita Adelheidis abbatiss\u00e6 Vilicensis\", era discendente dai Corradinidi, conti e duchi della Franconia.&lt;br&gt;Matilde aveva anche due fratelli, uno maggiore e uno minore, ambedue divenuti conti di Fiandra: Baldovino VI e Roberto \"il Frisone\".\nBiografia.\nIl matrimonio.\nSecondo la leggenda Guglielmo II di Normandia sped\u00ec una delegazione perch\u00e9 venisse chiesta la mano di Matilde a nome suo ed ella rispose di essere troppo bennata per accettare la proposta di matrimonio di un bastardo. Avendo avuto notizia della risposta Guglielmo cavalc\u00f2 dalla Normandia fino a Bruges dove trov\u00f2 Matilde che si avviava alla chiesa e tirandola con forza per le trecce la gett\u00f2 in strada e si allontan\u00f2 lasciandola ai piedi dei suoi sbalorditi attendenti. Un'altra versione vuole che Guglielmo si sia recato a casa di suo padre a Lilla e, ancora una volta tirandola per le trecce, la gett\u00f2 sul pavimento o la colp\u00ec con violenza. Prima ancora che suo padre potesse sfidarlo a duello Matilde s'interpose per appianare le cose, asserendo che non avrebbe sposato nessun altro se non lui. Dal suo proposito non venne smossa nemmeno quando Papa Leone IX al Concilio di Reims proib\u00ec le nozze sulla base della consaguineit\u00e0 (entrambi discendevano infatti da Rollone).\nA dispetto del divieto per consanguineit\u00e0 al loro matrimonio, Matilde, fra il 1051 e il 1052, a Eu, nell'alta Normandia, fu data in moglie al duca di Normandia, Guglielmo II, come confermano sia Orderico Vitale, che il monaco e cronista normanno Guglielmo di Jumi\u00e8ges, autore della sua \"Histori\u00e6 Normannorum Scriptores Antiqui\"; Guglielmo, sempre secondo Guglielmo di Jumi\u00e8ges, era l'unico figlio del sesto signore della Normandia, il quarto ad ottenere formalmente il titolo di Duca di Normandia, Roberto I il Magnifico e di Herleva di Falaise detta anche Arletta (1010 circa \u20131050 circa), di umili origini, che, sempre secondo Guglielmo di Jumi\u00e8ges, era la figlia di Fulberto o Herberto, un cameriere del duca (\"Herleva Fulberti cubicularii ducis filia\") e della moglie Duda o Duwa, come ci conferma la \"Chronica Albrici Monachi Trium Fontium\"; secondo lo storico britannico, William John Corbett, professore a Cambridge era la figlia del conciatore Fulberto di Falaise, che secondo la professoressa britannica, Elisabeth M. C. van Houts pare fosse preparatore di salme o come lo chiameremmo al giorno d'oggi, \u00abimpresario di pompe funebri\u00bb.\nLo zio di Guglielmo, Mauger, Arcivescovo di Rouen scomunic\u00f2 Matilde e Guglielmo, anche perch\u00e9 suo fratello, Guglielmo d'Arques, era stato esiliato. Nel 1055, per\u00f2, Mauger fu deposto da Arcivescovo di Rouen, con l'accusa di essere un prelato troppo mondano, da un concilio convocato da Guglielmo. Si dovette attendere il pontificato di Nicola II, nel 1059, perch\u00e9 la coppia fosse assolta. Lanfranco di Pavia, all'epoca priore dell'Abbazia di Notre-Dame du Bec si prodig\u00f2 perch\u00e9 il papa concedesse la dispensa che venne erogata solo dopo che Matilde e Guglielmo ebbero promesso di fondare due chiese quale penitenza. Furono fcostruiti due monasteri benedettini a Caen: l'abbazia detta \"degli uomini\", dedicata a Santo Stefano e l'abbazia detta \"delle donne\", dedicata alla Santa Trinit\u00e0.\nLa regina d'Inghilterra.\nAl momento del matrimonio con Matilde, Guglielmo era semplicemente il duca di Normandia ed era detto \"il Bastardo.\" Quando nel 1066 si prepar\u00f2 ad invadere l'Inghilterra Matilde equipaggi\u00f2 una nave a proprie spese, la Mora, e la don\u00f2 al marito. Una spesa di questo tenore dimostrava che Matilde doveva possedere delle terre piuttosto ricche in Normandia per poter affrontare il costo dell'impresa.\nSecondo Orderico Vitale, quando suo marito, Guglielmo, nel 1066, lasci\u00f2 la Normandia per invadere l'Inghilterra, Matilde, affiancata da Ruggero II di Montgomery, govern\u00f2 il ducato di Normandia e, sempre secondo Orderico Vitale, quando Guglielmo, nel 1067, lasci\u00f2 la Normandia per tornare in Inghilterra, conquistata l'anno prima, Matilde affianc\u00f2 il figlio, Roberto, non ancora maggiorenne, nel governo del ducato di Normandia.\nGuglielmo aveva conquistato la corona inglese nel dicembre 1066, ma ci volle pi\u00f9 di un anno perch\u00e9 Matilde si recasse a vedere il nuovo regno del marito: secondo il \"Florentii Wigornensis Monachi Chronicon\", Matilde lasci\u00f2 la Normandia solo dopo la Pasqua del 1068 e fu incoronata regina l'11 maggio di quello stesso anno, in occasione della Pentecoste in una cerimonia presieduta da Ealdred arcivescovo di York, a Westminster; anche Orderico Vitale conferma l'arrivo di Matilde in Inghilterra e la successiva incoronazione in occasione della Pentecoste in una cerimonia presieduta da Ealdred arcivescovo di York. Al rito d'incoronazione vennero aggiunte tre frasi per rafforzare l'importanza della consorte del re; si affermava infatti che la regina era stata posta l\u00ec per volont\u00e0 divina, che condivideva i poteri del re e che benediceva il popolo grazie al suo potere e alla sua virt\u00f9.\nSempre Orderico Vitale ci ricorda che l'ultimo dei suoi figli, Enrico nacque, sempre in quell'anno, in Inghilterra e precisamente nello Yorkshire durante la spedizione nota come \"Hurrying of the North\". Una diceria vuole che Matilda si fosse infatuata dell'ambasciatore inglese presso le Fiandre, un sassone a nome Brihtric che declin\u00f2 le sue profferte. Sia come sia quando Matilde ag\u00ec da reggente per il marito in Inghilterra provvide a usare la sua autorit\u00e0 perch\u00e9 le sue terre venissero confiscate e lo fece poi mettere in prigione dove mor\u00ec.\nSiccome, nel 1069, ancora secondo Orderico Vitale, dopo la Pasqua, in Inghilterra si ebbero diverse ribellioni, Guglielmo impose a Matilde di rientrare in Normandia, con tutta la famiglia, per governarla, assieme al figlio, Roberto. Quindi, anche dopo l'incoronazione, Matilde pass\u00f2 molto tempo in Normandia governando il ducato, appoggiando gli interessi del fratello nelle Fiandre e appoggiando le case religiose della zona. Per molti anni si \u00e8 creduto che Matilde abbia partecipato alla creazione dell'Arazzo di Bayeux, ma gli storici ora sono di altro parere, pare infatti che esso sia stato commissionato dal fratello di Guglielmo, Oddone di Bayeux, e che sia stato realizzato dai mastri del Kent.\nInsieme Matilde e Guglielmo ebbero nove o dieci figli ed \u00e8 opinione comune che egli le sia stato sostanzialmente fedele giacch\u00e9 non sono arrivate a noi notizie riguardanti figli nati al di fuori del matrimonio. A dispetto dei propri doveri regali Matilde fu profondamente coinvolta nella crescita dei bambini, tutti erano noti per la loro educazione e alle bambine venne insegnato a leggere il latino presso l'Abbazia delle donne di Caen costruita da loro due come pegno di riconoscimento per il loro matrimonio. I maschi vennero posti sotto la protezione dell'Arcivescovo Lanfranco di cui Matilde era un'accesa sostenitrice e sia lei che il marito appoggiarono i tentativi del prelato di ridare nuova vita alla chiesa. Matilde fu anche madrina di Matilde di Scozia che divenne poi sua nuora al momento delle nozze con suo figlio Enrico I d'Inghilterra. Matilde viene elencata tra le suore dell'Abbazia delle donne, assieme alle figlie, Adeliza (o Alice o Adelaide), Costanza e Matilda (o Agata) dal Delisle, nel \"Rouleaux des morts du IX au XV si\u00e8cles\".\nMatilde si ammal\u00f2 nell'estate del 1083 e spir\u00f2 il successivo 2 novembre, Guglielmo era presente al momento della sua confessione; il \"Florentii Wigornensis Monachi Chronicon\", riporta che la regina Matilde (\"regina Mahtilda\") mor\u00ec il 2 novembre (\"IV Non Nov\") del [1083] of in Normandia (Normannia) e fu sepolta a Caen, nella chiesa della Santa Trinit\u00e0; la morte di Matilde viene confermata anche dagli \"Obituaires de Sens Tome I\".\nGuglielmo la segu\u00ec nella tomba quattro anni pi\u00f9 tardi. I due non condivisero per\u00f2 la sepoltura, perch\u00e9 Guglielmo venne interrato nella Chiesa di Santo Stefano a Caen, che lo stesso Guglielmo aveva fatto erigere.\nI figli.\nDal matrimonio di Matilde e Guglielmo nacquero:\nAltre due figlie furono attribuite a Guglielmo e Matilde:\nma mentre Gundrada non sarebbe loro figlia, Matilde sarebbe da identificare con Agata."}
{"id": "1931470", "revid": "1175439", "url": "https://it.wikipedia.org/wiki?curid=1931470", "title": "NGC 3621", "text": "NGC 3621 \u00e8 una galassia a spirale barrata di tipo SBcd, si trova nella costellazione Idra e \u00e8 stata scoperta da William Herschel il 17 febbraio 1790. La galassia ha un angolo di estensione del 12,3 'x 7,1' e una magnitudine apparente di +9,4 piace. \u00c8 conosciuta anche come ESO 377-37, MCG 5-27-8, UGCA 232, AM 1115-323, IRAS 11159-3235 e PGC 34554."}
{"id": "1931473", "revid": "486946", "url": "https://it.wikipedia.org/wiki?curid=1931473", "title": "Invesco Field at Mile High", "text": ""}
{"id": "1931481", "revid": "767487", "url": "https://it.wikipedia.org/wiki?curid=1931481", "title": "La strada per il paradiso", "text": "La strada per il paradiso (\"Paradise\") \u00e8 un film del 1991 scritto e diretto da Mary Agnes Donoghue.\nRemake della pellicola francese \"Innocenza e malizia\" (\"Le Grand Chemin\") di Jean-Loup Hubert.\nTrama.\nUltimo giorno di scuola al collegio elementare Taunton: i bambini volano felici verso le vacanze. Tutti tranne Willard Young, che vive con la madre Rosemary. Il padre, un operatore radiofonico sulle navi, li ha abbandonati, seppur Willard, tenuto all'oscuro di tutto, speri sempre che torni a casa.\nSi avvicina la nascita del secondo figlio e Rosemary ha bisogno di stare sola. Decide cos\u00ec di portare Willard a Paradise. Willard, a malincuore, si ritrova in una cittadina sul delta di un fiume, dove gli uomini si dedicano alla pesca e le mogli badano alla casa. Qui, viene affidato a Lily Reed, una cara amica che Rosemary non vedeva da anni, e a suo marito Ben. Nessuno immagina che quell'esperienza indimenticabile cambier\u00e0 per sempre la loro vita.\nTimido e introverso, presto Willard \"cede\" alle richieste di amicizia della tenera Billie, la vicina di casa dei Reed, anche lei priva del padre ad appena 9 anni. Grazie alla vitalit\u00e0 di Billie, Willard ritrova il sorriso, vive gioie ed emozioni mai provate, riuscendo a godere della tanto odiata vita di campagna.\nMa c'\u00e8 qualcosa di nascosto nell'aria. L'armonia di Paradise e la vita dei Reed, apparentemente semplice e invidiabile, celano un dolore profondo e mai dimenticato. Un pomeriggio, appostato su di un albero, Willard scorge Lily mentre porta dei fiori sull tomba di James Reed, il figlio morto all'et\u00e0 di soli 3 anni. Da allora Lily vive in un profondo senso di colpa, chiusa in se stessa e lontana da tutto ci\u00f2 che la circonda, compreso suo marito Ben. Il pianto del figlio, che lei aveva ignorato poco prima che morisse soffocato, la ossessiona. Willard comprende gli occhi spenti di Lily e Ben e si avvicina a loro, li aiuta con l'innocenza che solo i bambini sanno regalare. Trova in Ben il padre che non ha mai avuto, il padre con cui giocare, che lo porta a pesca e che, soprattutto, riesce a fargli vincere la paura di vivere. In lui, Lily e Ben ritrovano il figlio perso improvvisamente due anni prima. Willard riuscir\u00e0 anche a far riaccendere l'amore tra i due e la casa dei Reed, finalmente, ritrover\u00e0 l'armonia di Paradise."}
{"id": "1931483", "revid": "486946", "url": "https://it.wikipedia.org/wiki?curid=1931483", "title": "INVESCO Field", "text": ""}
{"id": "1931484", "revid": "1543377", "url": "https://it.wikipedia.org/wiki?curid=1931484", "title": "Luigi Pedrazzini", "text": "Biografia.\nDopo aver studiato diritto a Zurigo, \u00e8 stato direttore del giornale \"Popolo e Libert\u00e0\", organo ufficiale del Partito Popolare Democratico (PPD), e della Societ\u00e0 Elettrica Sopracenerina. Deputato al Gran Consiglio ticinese, nel 1999 \u00e8 stato eletto Consigliere di Stato, direttore del dipartimento delle Istituzioni. \u00c8 stato due volte Presidente del Consiglio di Stato.\n\u00c8 sposato e ha quattro figli. Il 30 agosto 2009, \u00e8 stato proposto dalla sezione cantonale del Partito Popolare Democratico come candidato alla successione di Pascal Couchepin, membro del Consiglio federale dimissionario."}
{"id": "1931488", "revid": "148107", "url": "https://it.wikipedia.org/wiki?curid=1931488", "title": "Jerry Adler", "text": "Biografia.\nNato nel Brooklyn in una famiglia ebrea, \u00e8 figlio di Pauline e Philip Adler. Famoso soprattutto per aver interpretato il ruolo di Herman \"Hesh\" Rabkin dal 1999 al 2007 nella pluripremiata serie televisiva HBO \"I Soprano\", Adler ha esordito nel mondo dello spettacolo nel 1951 come manager teatrale, divenendo poi supervisore di produzione in importanti produzioni.\nIl debutto alla regia teatrale avviene nel 1974: nel '76 dirige un remake di \"My Fair Lady\" (per cui riceve una nomination per il \"Drama Desk Award\").\nPrima di cimentarsi in tv, prima con \"Law &amp; Order\" e \"\" e poi con \"I Soprano\", Adler \u00e8 apparso in diversi film: il suo ruolo pi\u00f9 conosciuto \u00e8 probabilmente quello dell'uxoricida Paul House in \"Misterioso omicidio a Manhattan\" (1993) di Woody Allen.\nDoppiatori italiani.\nNelle versioni in italiano dei suoi film, Jerry Adler \u00e8 stato doppiato da:"}
{"id": "1931495", "revid": "124892807", "url": "https://it.wikipedia.org/wiki?curid=1931495", "title": "Bruno Cerella", "text": "Carriera.\nAlto 194\u00a0cm per 93\u00a0kg, attualmente gioca nel ruolo di ala piccola nella Reyer Venezia, la squadra campione d'Italia della stagione 2016-17.\nNel settembre 2004 arriva in Italia per fare esperienza in un club di C2 : il GS Basket Massafra. Nel Massafra gioca solo 1 partita con la C2 ma si fa notare con gli under 21. Non trovando spazio decide di cambiare e di trasferirsi a Senise (Basilicata), dove trova maggiore spazio. Da li in poi \u00e8 un\u2019ascesa continua. Si trasferisce alla Pallacanestro Salerno in C2 dove si fa notare per essere un giocatore dai grandi mezzi fisici; vince il campionato di C2 e dalla stagione successiva gioca in B2, pi\u00f9 precisamente a Potenza dove non solo vince nuovamente il campionato ma viene eletto tra i tre migliori giocatori della lega per punti e valutazione.\n. Dopo tre anni da protagonista nelle serie minori \u00e8 stato convocato nella Nazionale maggiore di Carlo Recalcati ed in quella LNP Under-22 di Walter De Raffaele.\nRecalcati dice di lui: .\nVarese era interessata al giovane di Bahia Blanca ma il GM Cecco Vescovi ha preferito optare per un giocatore con altre caratteristiche.\nNell'estate del 2008 passa in Serie A a Teramo dove disputa una stagione alquanto positiva anche se un po' priva di minutaggio. Tuttavia \u00e8 sempre a disposizione del coach Capobianco come dimostrato nella serie play-off contro Milano dove in 4 partite ha realizzato pi\u00f9 di 13 punti, 5 recuperi e 5 rimbalzi, con 2 triple di cui una da centrocampo in gara-1. Disputa la stagione 2010-11 in Legadue vestendo la maglia della Assigeco BPL Casalpusterlengo con un rendimento di 12,6 punti a partita e 5 rimbalzi.\nNella stagione successiva torna a vestire la canotta biancorossa del Teramo Basket ricoprendo un ruolo importante all'interno della squadra di coach Ramagli con un \"career high\" di 27 punti nella vittoria di Teramo contro Biella del 16 febbraio 2012.\nIl 26 agosto 2012 firma un contratto di tre anni con la Pallacanestro Varese. Dopo una stagione si trasferisce all'Olimpia Milano\n dove contribuisce alle vittorie di due campionati italiani, due coppe Italia e una supercoppa italiana.\nAttivit\u00e0 benefica.\nDal 2013 \u00e8 impegnato in \"Slums Dunk\", un progetto che mira a migliorare le condizioni di vita dei bambini e giovani che vivono nella aree economicamente e socialmente degradate dell'Africa, tramite il basket. Lo sport \u00e8 un linguaggio comune che chiunque pu\u00f2 parlare, \u00e8 uno strumento che unisce, che non conosce limiti. Chiunque pu\u00f2 giocare a basket: ovunque ci sia un canestro, con qualsiasi palla, con o senza scarpe, l'unica cosa che conta realmente \u00e8 la motivazione per saltare e andare a canestro. Il basket non \u00e8 solo competizione ma anche uno strumento che pu\u00f2 essere facilmente utilizzato per trasmettere cultura, valori e competenze.\nSlums Dunk costituisce una storpiatura del termine slam dunk (schiacciata) dove slum significa baraccopoli. Slums Dunk mira a migliorare le condizioni di vita dei bambini e dei giovani che vivono nella aree economicamente e socialmente degradate dell'Africa.\nNel 2014 Slums Dunk ha costruito il suo primo campo di pallacanestro nella baraccopoli di Mathare, Nairobi (Kenya). A Mathare si stima vivano 95.000 persone schiacciate in 1,5\u00a0km\u00b2, il 50% della popolazione \u00e8 composta da giovani con meno di 18 anni che risiedono in condizioni d'isolamento, con accesso limitati ai servizi primari come acqua, elettricit\u00e0 e servizi igienici. In tutta la baraccopoli non ci sono altri campi di pallacanestro. Slums Dunk ha attivato una scuola di minibasket che coinvolge 100 ragazzi, garantisce il libero accesso al campo da basket e supporta l'educazione ai life skills in 10 scuole informali della baraccopoli di Mathare con il coinvolgimento di circa 1000 ragazzi under 15. L'idea di Slums Dunk \u00e8 quella di replicare ed espandere le attivit\u00e0 in altre zone degradate d'Africa."}
{"id": "1931496", "revid": "149727", "url": "https://it.wikipedia.org/wiki?curid=1931496", "title": "Jeserigerh\u00fctten", "text": ""}
{"id": "1931497", "revid": "149727", "url": "https://it.wikipedia.org/wiki?curid=1931497", "title": "Klepzig", "text": ""}
{"id": "1931499", "revid": "149727", "url": "https://it.wikipedia.org/wiki?curid=1931499", "title": "Lehnsdorf", "text": ""}
{"id": "1931500", "revid": "149727", "url": "https://it.wikipedia.org/wiki?curid=1931500", "title": "Medewitz", "text": ""}
{"id": "1931501", "revid": "149727", "url": "https://it.wikipedia.org/wiki?curid=1931501", "title": "M\u00fctzdorf", "text": ""}
{"id": "1931502", "revid": "149727", "url": "https://it.wikipedia.org/wiki?curid=1931502", "title": "Neueh\u00fctten", "text": ""}
{"id": "1931504", "revid": "1494169", "url": "https://it.wikipedia.org/wiki?curid=1931504", "title": "Reetz", "text": ""}
{"id": "1931506", "revid": "1573940", "url": "https://it.wikipedia.org/wiki?curid=1931506", "title": "Chiesa di Sant'Elia (Amantea)", "text": "La chiesa di Sant'Elia Profeta \u00e8 un luogo di culto cattolico della citt\u00e0 di Amantea, in provincia di Cosenza. Venne edificata nel cuore dell'antico quartiere di Catocastro, in unione all'adiacente collegio dei Padri Gesuiti (donde le deriv\u00f2 anche il nome di \"chiesa del Collegio\") come residenza della locale comunit\u00e0 dei padri gesuiti.\nI primi religiosi gesuiti arrivarono ad Amantea attorno al 1620, ma abbandonarono la citt\u00e0 gi\u00e0 nel 1648. Dietro richiesta della comunit\u00e0 locale, tuttavia, nel 1652 i gesuiti fecero ritorno ad Amantea e nel 1663 l'architetto padre Carlo Quercia progett\u00f2 la chiesa di Sant'Elia, che doveva essere annessa al costruendo collegio. I lavori terminarono nel 1677 e le opere di rifinitura del tempio furono compiute nel 1680. \nLa facciata presenta un portale con timpano ad arco spezzato sopra il quale, nell'ordine superiore, si apre un ampio finestrone circondato da cornici curvilinee. La pianta della chiesa \u00e8 quadrata a navata unica, ma la sua particolarit\u00e0 \u00e8 la caratteristica cupola \"a scodella\" sulla crociera, rifatta dopo il crollo del 1690 e chiamata appunto confidenzialmente dagli amanteani \"'a gavita\".\nDopo la partenza dei religiosi gesuiti nel 1767, la chiesa rimase priva di cure. Attualmente in stato di fatiscenza, contiene alcune opere abbastanza pregevoli come, al centro dell'aula, il pulpito ligneo secentesco con baldacchino, intagliato e decorato."}
{"id": "1931507", "revid": "149727", "url": "https://it.wikipedia.org/wiki?curid=1931507", "title": "Reetzerh\u00fctten", "text": ""}
{"id": "1931510", "revid": "149727", "url": "https://it.wikipedia.org/wiki?curid=1931510", "title": "Reppinichen", "text": ""}
{"id": "1931511", "revid": "149727", "url": "https://it.wikipedia.org/wiki?curid=1931511", "title": "Schlamau", "text": ""}
{"id": "1931518", "revid": "767487", "url": "https://it.wikipedia.org/wiki?curid=1931518", "title": "Acqua aggressiva", "text": "L'aggressivit\u00e0 di un'acqua definisce la propensione di questa ad attaccare e solubilizzare alcuni minerali contenuti in rocce, terreni o materiali edili.\nCause e dinamica del fenomeno.\nParticolarmente importante \u00e8 a questo proposito l'azione dell'anidride carbonica (CO2) disciolta nell'acqua.\nQuesta \u00e8, almeno in parte, presente sotto forma di acido carbonico (H2CO3) il quale esercita un'azione solubilizzatrice su alcuni minerali, in particolare i carbonati di calcio e magnesio, praticamente insolubili in acqua pura.\nNel caso del carbonato di calcio si ha la seguente reazione:\nIl bicarbonato di calcio, notevolmente solubile, passa in soluzione nell'acqua.\nLa suddetta reazione \u00e8 una reazione di equilibrio dinamico e la quantit\u00e0 di bicarbonato di calcio che pu\u00f2 trovarsi disciolta nell'acqua \u00e8 notevolmente influenzata dalla concentrazione di anidride carbonica nell'acqua stessa.\nAd esempio, quanto maggiore \u00e8 la CO2 presente nell'acqua, tanto pi\u00f9 l'equilibrio della reazione si sposta verso destra, tanto maggiore \u00e8 la concentrazione di Ca(HCO3)2 nell'acqua.\nPer quanto sopra, a seconda dell'analisi chimica, della mineralizzazione, del pH e della temperatura dell'acqua trasportata, possono presentarsi tre casi:\nMetodi di calcolo dell'aggressivit\u00e0.\nTra i metodi pi\u00f9 utilizzati per il calcolo dell'aggressivit\u00e0 dell'acqua ci sono:\nL'indice di saturazione \u00e8 dato dalla formula:\nIsL \u00e8 pertanto uguale alla differenza tra il pH reale dell'acqua e quello di saturazione (pHs).\na seconda del valore di IsL si ha:\nL'indice di aggressivit\u00e0 \u00e8 dato dalla formula: \ndove:\nIn base all'IA l'acqua risulta tanto pi\u00f9 aggressiva quanto pi\u00f9 basso il valore dell'indice di aggressivit\u00e0 e precisamente:\nTale indice \u00e8 stato indicato dalla normativa italiana per determinare il comportamento dell'acqua potabile nei confronti delle tubazioni in cemento amianto.\nIn questo caso l'IA deve essere superiore a 12 per evitare che l'aggressivit\u00e0 dell'acqua potabile, portando il soluzione le parti solubili della matrice cementizia, possa liberare le fibre di amianto contaminando cos\u00ec l'acqua stessa."}
{"id": "1931519", "revid": "6923", "url": "https://it.wikipedia.org/wiki?curid=1931519", "title": "La Rustica UIR", "text": ""}
{"id": "1931521", "revid": "174925", "url": "https://it.wikipedia.org/wiki?curid=1931521", "title": "Miracolo eucaristico di Lanciano", "text": "Secondo la tradizione cattolica, il miracolo eucaristico di Lanciano \u00e8 un evento che sarebbe accaduto nella citt\u00e0 abruzzese di Lanciano nella prima met\u00e0 dell'VIII secolo. Le prime documentazioni della vicenda compaiono per\u00f2 soltanto nel quindicesimo secolo e affermano, senza produrre evidenze o altre fonti, che mentre un sacerdote dell'ottavo secolo stava consacrando l'ostia e il vino, questi si sarebbero trasformati in carne e sangue.\nLe supposte reliquie del fenomeno, il pi\u00f9 noto nel suo genere, sono conservate all'interno della chiesa di San Francesco, nello storico quartiere Borgo. Quello di Lanciano sarebbe il pi\u00f9 antico miracolo eucaristico documentato, per\u00f2, soltanto ottocento anni dopo i presunti fatti.\nStoria.\nLe prime testimonianze sulla vicenda si ritrovano nel 1574, e non specificano l'anno esatto nel quale sarebbe avvenuta, ma alcuni ritengono che ci siano circostanze storiche che permettono di collocarla cronologicamente ben otto secoli prima, fra il 730 e il 750. L'imperatore bizantino Leone III Isaurico, sul trono dal 717 al 741, attu\u00f2 una ferrea politica contro le immagini religiose promulgando, nel 730, un editto che ne ordinava la totale distruzione. Mosaici e affreschi furono distrutti a martellate, le icone gettate nel fuoco e diversi monaci greci vennero uccisi. Come conseguenza molti religiosi, fra cui numerosi monaci basiliani, si rifugiarono in Italia.\nSecondo le documentazioni scritte nel sedicesimo secolo, ben ottocento anni dopo i presunti fatti, un monaco dell'ottavo secolo, mentre stava celebrando la messa nella chiesa dei santi Legonziano e Domiziano a Lanciano, sarebbe stato colto dal dubbio circa la reale presenza di Ges\u00f9 nell'ostia e nel vino. Dopo che ebbe pronunciato le parole della consacrazione, secondo quanto tramandato dalla tradizione l'ostia si trasform\u00f2 in un pezzo di carne sanguinante, mentre il vino si tramut\u00f2 in sangue, successivamente coagulatosi in cinque grumi di diverse dimensioni. Il sacerdote diede allora notizia ai fedeli presenti in chiesa di ci\u00f2 che era accaduto. Quasi un millennio dopo i fatti, nel 1631, appare un documento che descrive il sacerdote in questione come \u00abnon ben fermo nella fede, letterato nelle scienze del mondo, ma ignorante in quelle di Dio; andava di giorno in giorno dubitando se nell'ostia consacrata vi fosse il vero Corpo di Cristo e cos\u00ec nel vino vi fosse il vero Sangue\u00bb. \nPoich\u00e9 non esistono fonti prima del 1574 non si conosce nulla di preciso, neppure riguardo all'identit\u00e0 dell'eventuale sacerdote supposto protagonista dei supposti fatti. Tuttavia, senza precisare il motivo, le fonti del millecinquecento ritengono di poter affermare che si trattasse di un religioso di rito bizantino appartenente all'ordine dei basiliani. Un'epigrafe, realizzata nel 1636, novecento anni dopo, descrive cos\u00ec l'evento:\nLe reliquie vennero chiuse in una teca d'argento e avorio, posta in un tabernacolo alla destra dell'altare maggiore. Nel 1566, nel timore che i turchi potessero profanarle, vennero murate in una piccola cappella. Dal 1636 le reliquie furono protette da una grata in ferro battuto chiusa a chiave. Nel 1713 vennero realizzati l'ostensorio e il calice in cristallo di scuola napoletana, all'interno dei quali l'ostia e il sangue sono tuttora conservati. Nel 1902 l'ostensorio fu posto all'interno di una struttura in marmo costruita sopra l'altare maggiore.\nGli esami.\nL'ostia, costituita da una membrana di carne tondeggiante di colorito giallo-bruno-marrone, con ombreggiature di maggiore intensit\u00e0, presenta un ampio foro centrale: alcuni ritengono che si sarebbe formato quando la carne, seccandosi, si sarebbe ritirata lacerandosi nel mezzo, non potendosi restringere perch\u00e9 era stata inchiodata a una tavoletta (come testimoniato dai forellini dei chiodi, tuttora visibili). Il sangue, invece, si \u00e8 coagulato in cinque grumi di colore marrone terreo, di diverse forme e dimensioni. Nel corso dei secoli le reliquie furono pi\u00f9 volte esaminate. Durante la prima ricognizione, effettuata nel 1574 dall'arcivescovo Gaspare Rodriguez, fu constatato che il peso di ogni singolo grumo di sangue era uguale al peso complessivo dei cinque grumi. \u00c8 stato osservato il significato teologico di questa singolarit\u00e0: ogni goccia di vino consacrato contiene nella sua interezza la completa e indivisibile sostanza del sangue di Ges\u00f9. Il fatto, tuttavia, non si verific\u00f2 nuovamente nelle ricognizioni successive, avvenute nel 1637, 1770 e 1886.\nNel novembre del 1970, dietro richiesta dell'arcivescovo di Lanciano, monsignor Pacifico Maria Luigi Perantoni, e del superiore provinciale dell'Ordine dei Frati Minori Conventuali della regione Abruzzo, padre Bruno Luciani, i frati francescani di Lanciano, che custodivano le reliquie, decisero, con l'autorizzazione del Vaticano, di farle sottoporre ad analisi medico-scientifiche. Il compito venne affidato al dottor Odoardo Linoli, primario del laboratorio di analisi cliniche e di anatomia patologica dell'ospedale di Arezzo - ordinario di anatomia, istologia, chimica e microscopia clinica - e al dottor Ruggero Bertelli, ordinario di anatomia all'Universit\u00e0 degli Studi di Siena.\nIl 4 marzo 1971 fu presentato uno studio dettagliato sulle analisi eseguite, dal titolo \"Ricerche istologiche, immunologiche e biochimiche sulla carne e sul sangue del Miracolo Eucaristico di Lanciano\", nel quale il professor Linoli afferma, senza per\u00f2 datare il reperto, che:\nIl gruppo sanguigno AB \u00e8 lo stesso della Sindone.\nNon ci sono tracce di alcun tipo di conservante, ne' sale ne' altro. \nValori quantitativi dei minerali nell'antico sangue di Lanciano e in dieci campioni di sangue umano intero normale essiccato:\nIl dottor Ruggero Bertelli, in una nota, conferm\u00f2 i risultati del professor Linoli, il quale dichiar\u00f2 inoltre che il tracciato elettroforetico delle proteine del sangue di Lanciano \u00abha presentato aspetti sovrapponibili\u00bb ai tracciati delle proteine del siero fresco, e che le reliquie non presentano segni di imbalsamazione o tracce di sostanze conservanti. Tuttavia, Linoli non escluse la possibilit\u00e0 che le reliquie potessero essersi conservate per qualche fortuita ragione chimico-fisica naturale, specificando che il suo studio \u00abconferma la possibilit\u00e0 che, in tessuti di antica data, possano permanere materiali organici, come le proteine\u00bb.\nLinoli escluse che potessero essere un falso risalente al Medioevo, in quanto \u00absolo una mano esperta in dissezione anatomica avrebbe potuto, e non senza difficolt\u00e0, ottenere da un viscere cavo una \"fetta\" uniforme e continua\u00bb.\nNel 1981 i francescani di Lanciano fecero eseguire una nuova analisi sulla carne. La relazione, stilata al termine degli esami e pubblicata nel 1982 con il titolo \"Studio anatomo-istologico sul \"cuore\" del Miracolo Eucaristico di Lanciano (VIII sec.)\", ribad\u00ec i risultati del 1971. La carne appare raggrinzita ma, anche idealmente distendendola, non sarebbe possibile colmare interamente lo spazio vuoto al centro dell'ostia: lo studio ritiene che lo spazio vuoto corrisponda a un ventricolo, probabilmente il sinistro, a giudicare dallo spessore del mantello miocardico. In nessuna sede sono state ritrovate tracce di sostanze conservanti.\nAlcuni ritengono, senza per\u00f2 indicare fonti verificabili, che del miracolo di Lanciano si sarebbero occupati anche l'ONU e il consiglio superiore dell'OMS i quali, nel 1976, avrebbero pubblicato una relazione favorevole alla miracolosit\u00e0 dell'evento. Tuttavia n\u00e9 gli studi di Odoardo Linoli, pubblicati nel 1982, n\u00e9 la Santa Sede, che si occup\u00f2 di Lanciano in un lungo articolo su L'Osservatore Romano del 23 aprile 1982, menzionano la presunta relazione dell'ONU e dell'OMS.\nDubbi.\nNel 2006 il professor Silvano Fuso, membro del CICAP, sottolineava la stranezza del fatto che non vi fossero fonti pi\u00f9 antiche del 1574 per un fatto dell'VIII secolo. Per quanto riguarda la presenza di proteine nelle mummie egizie, afferm\u00f2 che \u00abla conservazione di proteine e di minerali osservati nella carne e nel sangue di Lanciano non \u00e8 n\u00e9 impossibile n\u00e9 eccezionale\u00bb. Lo stesso Fuso afferm\u00f2 che \u00abil caso di un corpo mummificato secondo i procedimenti conosciuti \u00e8 molto differente da quello di un frammento di miocardio, lasciato allo stato naturale per secoli, esposto agli agenti fisici atmosferici e biochimici\u00bb (il reperto di Lanciano \u00e8 conservato in una teca). Infine sottoline\u00f2 come \"dal punto di vista scientifico \u00e8 evidente che non si possono fare indagini sulla presunta trasformazione dell'ostia e del vino rispettivamente in carne e sangue. Il credere in una simile trasformazione rimane quindi un puro atto di fede\".\nMuseo del miracolo.\nAll'interno del convento di San Francesco \u00e8 stato costruito, nel 1996, un museo dedicato al miracolo. Esso contiene documenti antichi relativi alla vicenda, e un percorso che conduce alle fondamenta dell'antico convento di san Legonziano e alle catacombe del Ponte Diocleziano.\nSecondo miracolo eucaristico a Lanciano.\nA Lanciano nel 1273, si sarebbe verificato un secondo miracolo eucaristico: secondo quanto tramandato dalla tradizione, una donna, su invito di una fattucchiera a cui si era rivolta, gett\u00f2 un'ostia consacrata nel fuoco, ma la particola si trasform\u00f2 in carne, da cui sgorg\u00f2 abbondante sangue.\nParte delle reliquie furono portate a Offida, dove sono ancora visibili nel santuario di Sant'Agostino; per questa ragione l'episodio \u00e8 tradizionalmente ricordato come \"miracolo eucaristico di Offida\".\nAlcuni frammenti del presunto miracolo sono tuttavia conservati nella piccola Chiesa di Santa Croce, lungo Via dei Frentani a Lanciano, nel Quartiere Lancianovecchia."}
{"id": "1931523", "revid": "380453", "url": "https://it.wikipedia.org/wiki?curid=1931523", "title": "Nazionale di pallavolo maschile degli Stati Uniti d'America", "text": "La nazionale di pallavolo maschile degli Stati Uniti d'America \u00e8 una squadra nordamericana composta dai migliori giocatori di pallavolo degli Stati Uniti d'America ed \u00e8 posta sotto l'egida della Federazione pallavolistica degli Stati Uniti d'America.\nRosa.\nSegue la rosa dei giocatori convocati per i Giochi della XXXII Olimpiade."}
{"id": "1931525", "revid": "133248", "url": "https://it.wikipedia.org/wiki?curid=1931525", "title": "Frangetta", "text": ""}
{"id": "1931527", "revid": "767487", "url": "https://it.wikipedia.org/wiki?curid=1931527", "title": "Montefabbri", "text": "Montefabbri \u00e8 una frazione del comune di Vallefoglia, in provincia di Pesaro e Urbino.\nInserita tra i borghi pi\u00f9 belli d'Italia dall'associazione omonima. Ha dato i natali al Beato Sante Brancorsini, venerato nel santuario di Mombaroccio (PU).\nHa legato il suo nome a Francesco Paciotti, che ne acquist\u00f2 il territorio nel 1578 con il titolo di conte, fino all'esaurimento della casata, nella linea maschile, avvenuta con la morte dell'ultimo conte Federico nel 1744. Il feudo ritorn\u00f2 ad Urbino, come parte dello Stato Pontificio (parrocchia di San Gaudenzio).\nFu comune fino all'11 aprile 1869 quando venne soppresso con Regio Decreto n.5018.\nGeografia fisica.\nSorge su un colle che delimita le vallate del fiume Foglia e del torrente Apsa.\nMonumenti e luoghi d'interesse.\nLa pieve di San Gaudenzio.\nSi tratta di una delle pievi pi\u00f9 antiche dell'Arcidiocesi di Urbino.\nQuesta Pieve fu data in locazione da Papa Benedetto IX al conte di Rimini, come risulta da una pergamena del 1033-1046. Fu poi ristrutturata e ampliata nel 1570, come risulta da una lapide posta in fondo alla chiesa.\nAll'interno le opere sono in gran parte risalenti al periodo storico a cavallo tra XVI e XVII secolo, mentre il fonte battesimale \u00e8 stato ricavato da un antico cippo di marmo di epoca romana e la Cappella di Santa Marcellina in stile gotico, risalente al XII secolo, in cui sono conservate le spoglie della Santa omonima fin dal 2 novembre 1666.\nLa porta urbica.\nSi tratta dell'unico accesso al castello medievale. Anticamente l'arco sosteneva il ponte levatoio, ancora si possono individuare le nicchie dove rientravano i bracci del ponte. Sulla facciata a valle \u00e8 collocata, proprio sopra all'arco d'ingresso, un piccolo riquadro in pietra arenaria raffigurante una \"Madonna lattante\", del XV secolo. Invece sulla facciata a monte, sopra all'ingresso, domina lo stemma, in marmo bianco, di Francesco Paciotti, architetto civile e militare, primo conte di Montefabbri.\nCultura.\nEventi.\nNel borgo si tiene ogni anno in estate, la Fiesta Glob\u00e0l, che consiste nell'esibizione di vari artisti di strada per le vie del paese."}
{"id": "1931530", "revid": "89056735", "url": "https://it.wikipedia.org/wiki?curid=1931530", "title": "Spighetta", "text": "La spighetta \u00e8 una striscia sottile di tessuto. Non \u00e8 tagliata da una pezza di stoffa ma tessuta con la larghezza necessaria (da 5\u00a0mm a qualche centimetro) in modo che i suoi bordi, che corrispondono alla cimossa, siano ben rifiniti. Il suo nome deriva da \"spigato\" tipo di tessuto dove l'armatura forma un disegno con righe disposte a V come le reste delle spighe di grano. Differisce dal nastro e dalla fettuccia sia per l'utilizzo sia per le caratteristiche tecniche.\nStruttura.\nLa spighetta viene tessuta con un'armatura a saia a \"lisca di pesce\" che le dona l'aspetto tipico \"rigato\" a V. A differenza di un nastro che \u00e8 a raso o di una fettuccia che \u00e8 a tela (armature rigide) la saia le conferisce una certa morbidezza e una buona adattabilit\u00e0 alla deformazione sia sulla flessibilit\u00e0 nel senso della larghezza sia sullo sbieco.\nUso.\nLa spighetta ha un impiego sia decorativo sia strutturale, serve per:\nI materiali pi\u00f9 usati sono il cotone o la lana anche se pu\u00f2 essere fatta con fibre sintetiche."}
{"id": "1931545", "revid": "66387", "url": "https://it.wikipedia.org/wiki?curid=1931545", "title": "Italia Turrita", "text": ""}
{"id": "1931551", "revid": "1305772", "url": "https://it.wikipedia.org/wiki?curid=1931551", "title": "Cerchio di pietre", "text": "Un cerchio di pietre \u00e8 un antico monumento. Questo genere di monumenti non \u00e8 sempre perfettamente circolare, e spesso prende la forma di un'ellisse, o semplicemente si tratta di quattro pietre disposte su un arco di circonferenza. Il numero delle pietre che lo compongono pu\u00f2 variare tra 4 e 60 erette di proposito, e spesso contengono al loro interno tombe o camere funerarie.\nI primi esempi.\nUn cerchio di pietre differisce da un henge o da un monolito isolato, nonostante si trovino tutti a volte nello stesso posto. I primi esempi, come il cerchio di Goseck in Sassonia-Anhalt, possono essere stati usati a scopo religioso/calendarico/astronomico. I cerchi di pietre sono solitamente databili a partire dal tardo neolitico/prima et\u00e0 della pietra, ovvero attorno al 7000-3500 a.C.\nUtilizzi.\nLe prove archeologiche, insieme alle informazioni astronomiche, geologiche e matematiche, suggeriscono che l'obbiettivo dei cerchi di pietre fosse collegato al culto dei popoli preistorici, e che la loro costruzione possa essere stata usata per ricordare antiche conoscenze ingegneristiche, sociali e religiose. La loro esatta funzione \u00e8 da sempre dibattuta, ma una delle ipotesi pi\u00f9 accreditate \u00e8 che si sarebbe trattato di luoghi sepolcrali o segnalatori di punti astronomici riferibili a particolari momenti del calendario. Dal momento che gli eventi astronomici dipendono fortemente dalla posizione geografica, si suppone che chi costru\u00ec i cerchi avesse anche conoscenze geografiche di base, ed unit\u00e0 di misura di tempo e di distanza.\nA causa del tempo passato, molti parametri astronomici sono cambiati, il che complica lo studio di ricerca del motivo di costruzione dei cerchi. Nonostante le tecnologie moderne quali simulazioni computerizzate di mappatura stellare, se non si ha in mente una precisa data \u00e8 difficile raggiungere degli obbiettivi.\nPosizione geografica.\nCerchi di pietre preistorici sono stati trovati in molte parti del mondo.\nMonumenti megalitici in Irlanda e Regno Unito; molti altri esempi a Bretagna, Francia: due sull'isola di Er Lannic e due a Carnac.\nIl cerchio del colle del Piccolo San Bernardo si trova ancora pi\u00f9 lontano, sulle Alpi francesi. Sono noti anche gli harrespil nei Paesi Baschi, dove gli abitanti locali li chiamano \"mairu-baratz\" o \"jentil-baratz\", che significa \"giardino pagano (cimitero)\", e fa riferimento ai mitologici giganti dell'era pre-cristiana.\nAlcuni cerchi di forma particolare si trovano nel nord-est della Scozia, con alcune pietre pi\u00f9 grandi delle altre disposte su un lato. Queste grandi pietre si trovano sempre sul lato sud-occidentale del cerchio, e sono allineate alle principali nascite della luna. Di solito l'altezza delle pietre \u00e8 graduale, con le pi\u00f9 basse disposte sul lato opposto a quelle maggiori.\nIn Scandinavia ci fu una grande tradizione di costruzione di cerchi durante l'et\u00e0 del ferro, soprattutto nel G\u00f6taland. L'uso di questo genere di cerchi in Polonia \u00e8 dovuto alla migrazione dei Goti (vedi Cerchio di pietre (et\u00e0 del ferro) e cultura di Wielbark).\nCi fu un secondo periodo in cui vennero erette queste strutture, tra l'VIII ed il XII secolo in Africa occidentale. Il migliore esempio \u00e8 quello dei Cerchi di pietra di Senegambia, costruiti per uso funerario, con oltre mille cerchi catalogati. Altri cerchi si trovano sull'Adrar di Mauritania.\nLa costruzione di cerchi di pietre divenne popolare a partire dagli anni settanta, costruiti per motivi monumentali o per usi mistici. I nuovi cerchi sono solitamente privi di henge o altre strutture di ornamento, e non seguono un allineamento particolare. Il migliore esempio di questo tipo \u00e8 probabilmente il cerchio di Swan presso Glastonbury Festival, mentre lo Stonehenge di Maryhill (costruito in cemento) \u00e8 stato uno dei primi, completato nel 1918.\nCerchi di pietre nel Regno Unito ed in Irlanda.\nL'archeologo francese Jean-Pierre Mohan, nel suo libro \"Le Monde des Megalithes\", descrive l'incredibile concentrazione di cerchi di pietre sulle isole britanniche in questo modo:\nDato che spesso sono orientati sulle linee visive che conducono al sorgere o al tramonto di sole e luna in determinati momenti dell'anno, sembrano dimostrare che per i costruttori fosse importante il ciclo delle stagioni. La grossolanit\u00e0 delle pietre indica che non erano usate per calcoli astronomici, e la loro posizione ha un fine maggiormente sociale/educativo piuttosto che analitico.\nI pi\u00f9 antichi cerchi conosciuti vennero apparentemente eretti circa 5000 anni fa, durante il neolitico, ed erano probabilmente evoluzioni di colline sepolcrali, che contenevano camere mortuarie in legno o pietra. Bisogna ricordare che, a causa del tempo passato, forma e posizione dei cerchi sono cambiate. I mari si sono alzati ed i ghiacciai sono retrocessi. \u00c8 quindi impossibile dire che simili forme non erano usate in precedenza. Dove oggi c'\u00e8 terra, una volta si trovavano i ghiacciai, mentre nello stesso periodo, dove allora c'era terra, oggi c'\u00e8 il mare.\nDurante il medio neolitico (ca. 3700-2500 a.C.) i cerchi di pietre iniziarono a fare la loro apparizione sulla costa e nell'entroterra del Regno Unito settentrionale. La Langdale axe industry del Lake District sembra essere stato un importante centro per la costruzione dei primi cerchi, forse a causa del suo potere economico. Molti hanno gruppi di pietre ravvicinate, simili ai cumuli di terra degli henge, altri sono costruiti con massi non interrati,\nA partire dal tardo neolitico la costruzione dei cerchi assunse una grande precisione e popolarit\u00e0. Invece di limitarsi alle aree costiere, iniziarono a spostarsi all'interno, ed i loro costruttori divennero pi\u00f9 ambiziosi creando esemplari di oltre 400 metri di diametro, come nel caso del livello esterno del cerchio di Avebury. La maggior parte dei cerchi, per\u00f2, misura circa 25 metri di diametro. I progetti divennero pi\u00f9 complessi portando a doppi o tripli anelli insieme a varianti regionali. Questi monumenti sono spesso chiamati \"cerchi di pietre concentrici\".\nL'ultimo periodo della costruzione dei cerchi di pietre si ebbe alla met\u00e0 dell'et\u00e0 del bronzo (ca.2200-1500 a.C.) e vide la costruzione di numerosi piccoli cerchi che, \u00e8 stato ipotizzato, vennero eretti da singoli gruppi familiari.\nMolti ottimi esempi possono essere trovati all'interno del parco nazionale di Dartmoor, Devon, dove sono stati rintracciati 18 cerchi di pietre (e 75 file di pietre) databili principalmente dal tardo neolitico alla medi et\u00e0 del bronzo. Grey Wethers, un doppio cerchio situato su un altopiano isolato, \u00e8 tra i pi\u00f9 significativi.\nA partire dal 1500 a.C. la costruzione dei cerchi cess\u00f2. Si pensa che i cambiamenti climatici spinsero le popolazioni a spostarsi, e che nuove credenze religiose abbiano condotto a segnare in modo differente la vita e la morte. I cerchi di pietre sono stati associati ai druidi, ma vennero in realt\u00e0 abbandonati molto prima che il druidismo arrivasse in Gran Bretagna, e non esistono prove del fatto che vennero usati dai druidi."}
{"id": "1931552", "revid": "18311561", "url": "https://it.wikipedia.org/wiki?curid=1931552", "title": "Casteddu", "text": ""}
{"id": "1931558", "revid": "339392", "url": "https://it.wikipedia.org/wiki?curid=1931558", "title": "Sale di Candlot", "text": ""}
{"id": "1931559", "revid": "767487", "url": "https://it.wikipedia.org/wiki?curid=1931559", "title": "Primeira Liga 2008-2009", "text": "La Primeira Liga 2008-2009, nota come Liga Sagres 2008-2009 per ragioni di sponsorizzazione, \u00e8 stata la 75\u00aa edizione della massima serie del campionato portoghese di calcio. Il campionato \u00e8 iniziato il 22 agosto 2008 ed \u00e8 terminato il 24 maggio 2009.\nIl campionato \u00e8 stato vinto del Porto per la 24\u00aa volta nella sua storia, la quarta consecutiva.Il Trofense e l'Estrela Amadora, la cui iscrizione alla Primeira Liga \u00e8 stata rifiutata per inadempienze economiche, sono stati retrocessi in Segunda Liga.\nStagione.\nNovit\u00e0.\nDalla precedente stagione sono stati retrocessi l'Uni\u00e3o Leiria, classificatosi al 16\u00ba posto e il Boavista, classificatosi al 9\u00ba posto e retrocesso per via del suo coinvolgimento nello scandalo Fischietto d'oro, relativo ad alcuni episodi di corruzione arbitrale risalenti alla stagione 2003-2004. Di conseguenza, il Pa\u00e7os de Ferreira, classificatosi al 15\u00ba posto, ha mantenuto la categoria. Sono state promosse dalla Segunda Liga il Trofense e il Rio Ave.\nFormato.\nLe 16 squadre partecipanti si affrontano in un girone di andata e ritorno, per un totale di 30 giornate.\nLa squadra campione di Portogallo ha il diritto a partecipare alla fase a gironi della UEFA Champions League 2009-2010.\nLa squadra classificata al secondo posto \u00e8 ammessa al terzo turno di qualificazione della UEFA Champions League 2009-2010.\nLe squadre classificate al terzo, al quarto e al quinto posto sono ammesse, rispettivamente, alla fase play-off, al terzo e al secondo turno di qualificazione della UEFA Europa League 2009-2010.\nLe squadre classificate agli ultimi due posti (15\u00ba e 16\u00ba posto) retrocedono in Segunda Liga.\nClassifica finale.\nLegenda:\n\u00a0\u00a0\u00a0\u00a0\u00a0 Campione del Portogallo e ammessa alla UEFA Champions League 2009-2010\n\u00a0\u00a0\u00a0\u00a0\u00a0 Ammesse alla UEFA Champions League 2009-2010\n\u00a0\u00a0\u00a0\u00a0\u00a0 Ammesse alla UEFA Europa League 2009-2010\n\u00a0\u00a0\u00a0\u00a0\u00a0 Retrocessa in Segunda Liga 2009-2010"}
{"id": "1931564", "revid": "767487", "url": "https://it.wikipedia.org/wiki?curid=1931564", "title": "Broomfield (Colorado)", "text": "Broomfield \u00e8 una citt\u00e0 degli Stati Uniti d'America nello Stato del Colorado, di cui costituisce al contempo una contea. Nel 2006 la popolazione era stimata in 45.116 abitanti."}
{"id": "1931565", "revid": "287204", "url": "https://it.wikipedia.org/wiki?curid=1931565", "title": "Lost Highway (album)", "text": ""}
{"id": "1931574", "revid": "122617148", "url": "https://it.wikipedia.org/wiki?curid=1931574", "title": "Paulo Ghiglia", "text": "Biografia.\nInizia a dipingere giovanissimo con il padre e maestro Oscar; a vent'anni abbandona la casa paterna e si trasferisce alla Verna, dove vive per circa cinque anni. Esordisce a Milano nel 1929 alla Galleria Pesaro insieme al padre Oscar e al fratello Valentino, anch'egli pittore. Nel 1931 \u00e8 alla prima Quadriennale di Roma: grazie a Petrolini, suo amico fraterno, viene introdotto nella capitale, dove inizia il periodo dei ritratti. Soggiorna a Parigi dove ritrae Jos\u00e9phine Baker.\nTorna a Roma, che rimarr\u00e0, insieme a Firenze, Livorno e La Verna, il luogo di maggiore ispirazione, negli anni quaranta e cinquanta la sua produzione si concentra sui ritratti di persone illustri, di scimmie e di Isa Miranda.\nNegli anni sessanta soggiorna a lungo in California, a Los Angeles e San Francisco, ritraendo il mondo del cinema di Hollywood; alla fine del decennio si trasferisce nuovamente alla Verna, in Toscana, l\u00ec una nuova pittura di indirizzo impressionista lo porter\u00e0 a grandi mostre pubbliche tra le quali quella di Firenze nel 1973 a Palazzo Strozzi, a Roma al Palazzo delle Esposizioni della Quadriennale, e nel 1975 ad Assisi con una grande mostra su San Francesco.\nLe sue opere si trovano in vari musei del mondo, dagli Uffizi, con due autoritratti, al Metropolitan Museum of Art, il museo della Scala di Milano, la collezione pubblica Ricci Oddi di Piacenza, il Museo d'arte moderna di Livorno, la galleria d'arte moderna di Palazzo Pitti, la fondazione Balzan, la Fondazione Carima,Fondazione MASI Lugano."}
{"id": "1931596", "revid": "25323334", "url": "https://it.wikipedia.org/wiki?curid=1931596", "title": "Il commissario Maigret", "text": ""}
{"id": "1931603", "revid": "287204", "url": "https://it.wikipedia.org/wiki?curid=1931603", "title": "Comitato olimpico nazionale", "text": "Un comitato olimpico nazionale \u00e8 l'associazione nazionale del movimento mondiale dei Giochi olimpici.\nSoggetti ai controlli del CIO, i comitati olimpici sono responsabili delle spedizioni degli atleti del proprio paese partecipanti alle varie edizioni dei Giochi, e hanno il potere di candidare citt\u00e0 del proprio paese ad ospitare edizioni future. Hanno anche il compito di promuovere lo sviluppo e l'allenamento dei propri atleti, allenatori e dirigenti.\nCaratteristiche ed organizzazione dei Comitati olimpici.\nAl 2016 sono stati riconosciuti 206 Comitati Olimpici Nazionali, cio\u00e8 193 paesi membri delle Nazioni Unite pi\u00f9 altri 13 territori:\nTutti i comitati sono membri dell'Associazione dei Comitati Olimpici Nazionali, che a sua volta \u00e8 divisa in cinque associazioni continentali:\nLista dei comitati per data di riconoscimento.\nSotto \u00e8 riportata una lista in ordine cronologico dei 206 comitati riconosciuti dal CIO dalla sua fondazione nel 1894. Molti di questi furono fondati molti anni prima del loro effettivo riconoscimento, mentre altri furono immediatamente accettati dopo la fondazione. I paesi oggi non pi\u00f9 esistenti (ad esempio Unione Sovietica, Jugoslavia, Federazione delle Indie Occidentali, Yemen del Sud, Borneo del Nord o Cecoslovacchia) non sono inclusi nella lista.\nComitati non riconosciuti.\nIl Comitato Olimpico di Macao, fondato nel 1987, ha tentato dalla sua nascita di far parte del CIO, ma non \u00e8 stato mai ufficialmente riconosciuto e quindi nessun atleta ha mai potuto partecipare ad un'edizione dei Giochi sotto la bandiera di Macao.\nFra gli altri comitati nazionali non riconosciuti dal CIO si segnala quello delle isole F\u00e6r \u00d8er, \"nazione costitutiva\" della Danimarca, che per\u00f2, pu\u00f2 contare su un comitato paralimpico ufficialmente riconosciuto."}
{"id": "1931604", "revid": "106908", "url": "https://it.wikipedia.org/wiki?curid=1931604", "title": "These Days", "text": "These Days (\"questi giorni\" in lingua inglese) pu\u00f2 riferirsi a:"}
{"id": "1931610", "revid": "174919", "url": "https://it.wikipedia.org/wiki?curid=1931610", "title": "New beetle", "text": ""}
{"id": "1931613", "revid": "18312486", "url": "https://it.wikipedia.org/wiki?curid=1931613", "title": "The legend", "text": ""}
{"id": "1931618", "revid": "18312601", "url": "https://it.wikipedia.org/wiki?curid=1931618", "title": "Max Sciandri", "text": ""}
{"id": "1931628", "revid": "125628699", "url": "https://it.wikipedia.org/wiki?curid=1931628", "title": "The Return of the Space Cowboy", "text": "The Return of the Space Cowboy \u00e8 il secondo album dei Jamiroquai.\nFormazione.\nVoce = Jay Kay"}
{"id": "1931634", "revid": "767487", "url": "https://it.wikipedia.org/wiki?curid=1931634", "title": "Raydio (album)", "text": "Raydio \u00e8 il primo album del gruppo statunitense omonimo, pubblicato dalla Arista Records nel 1978.\nIl disco.\nAnticipato dal singolo \"Jack and Jill\", il primo album dei Raydio \u00e8 un prodotto R&amp;B che si pone in differenza grazie ad un'insolita e primordiale sonorit\u00e0 Acid jazz, pervenuta probabilmente dall'esperienza di Parker con artisti come Stevie Wonder, nominato pi\u00f9 volte predecessore del suddetto genere. Con il successivo \"Rock On\", invece, il gruppo perder\u00e0 attinenza con tale \"sound\", portando i propri passi su un tipo di \"black music\" pi\u00f9 ballabile e, di conseguenza, proponibile ad una vasta gamma di ascoltatori. Ad ogni modo, gi\u00e0 da adesso Parker si attornia di quei musicisti che lo accompagneranno nel corso della sua intera carriera, come ad esempio il percussionista Ollie E. Brown, lo stesso cantante Arnell Carmichael e il tastierista Sylvester Rivers.\nIl disco riscuote un buon successo in patria, raggiungendo il 27\u00ba posto nella classifica generale statunitense, mentre \"Jack and Jill\", con il suo 5\u00ba posto nella classifica R&amp;B, permette al gruppo di guadagnarsi il primo disco d'oro. Gli altri singoli estratti dall'album sono \"Is This a Love Thing\" (#20 US R&amp;B) e \"Honey I'm Rich\"."}
{"id": "1931637", "revid": "125935", "url": "https://it.wikipedia.org/wiki?curid=1931637", "title": "Timor Est ai Giochi olimpici", "text": "Timor Est ha partecipato per la prima volta ai Giochi olimpici nel 2004, prendendo parte a quelli estivi di Atene, ma gi\u00e0 quattro anni prima la delegazione est-timorese partecip\u00f2 alle Olimpiadi di Sydney sotto la bandiera olimpica e con il nome di Atleti Olimpici Individuali, e ha fatto il suo esordio in quelli invernali a So\u010di nel 2014.\nGli atleti est-timoresi non hanno mai vinto medaglie ai Giochi olimpici. \nIl Comitato Olimpico Nazionale di Timor Est venne creato e riconosciuto dal CIO nel 2003."}
{"id": "1931638", "revid": "1305772", "url": "https://it.wikipedia.org/wiki?curid=1931638", "title": "Travelling Without Moving", "text": "Travelling Without Moving \u00e8 il terzo album in studio del gruppo musicale britannico Jamiroquai, pubblicato il 9 settembre 1996.\nL'album comprende il brano \"Virtual Insanity\" e ha venduto oltre 11,5 milioni di copie diventando cos\u00ec l'album funk pi\u00f9 venduto della storia."}
{"id": "1931639", "revid": "110157", "url": "https://it.wikipedia.org/wiki?curid=1931639", "title": "Nikol'sk (Oblast' di Penza)", "text": "Nikol'sk \u00e8 una citt\u00e0 della Russia europea centrale (oblast' di Penza), situata nella parte centrale delle alture del Volga, sulle sponde del fiume \"Vyrgan\", 120 km a nordest del capoluogo Penza; dipende amministrativamente dal \"rajon\" omonimo, del quale \u00e8 capoluogo.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1931641", "revid": "284427", "url": "https://it.wikipedia.org/wiki?curid=1931641", "title": "Antonio Frassica", "text": ""}
{"id": "1931645", "revid": "1305772", "url": "https://it.wikipedia.org/wiki?curid=1931645", "title": "Nikol'sk", "text": "Nikol'sk, \u00e8 un toponimo russo che pu\u00f2 riferirsi a:"}
{"id": "1931646", "revid": "124250458", "url": "https://it.wikipedia.org/wiki?curid=1931646", "title": "Clube Desportivo Trofense", "text": "Il Clube Desportivo Trofense (), meglio conosciuto come Trofense, \u00e8 una societ\u00e0 calcistica portoghese con sede nella citt\u00e0 di Trofa. Gioca nella Segunda Liga, \u00e8 stata fondata nel 1930 e i suoi colori sono il rosso e il blu.\nNel 2007-08, arrivando prima nella Segunda Liga, il Trofense ha guadagnato la prima promozione di sempre nella Superliga portoghese, retrocedendo tuttavia dopo un solo anno di permanenza nella massima divisione nazionale.\nRosa 2021-2022.\n\"Aggiornata al 26 novembre 2021.\"\nRosa 2020-2021.\n\"Aggiornata al 25 gennaio 2021.\""}
{"id": "1931647", "revid": "1305772", "url": "https://it.wikipedia.org/wiki?curid=1931647", "title": "Hair", "text": "Hair (\"Hair: The American Tribal Love-Rock Musical\") \u00e8 un musical rock scritto da James Rado e Gerome Ragni (testi) e Galt MacDermot (musica). Rappresenta uno dei prodotti pi\u00f9 importanti della controcultura hippie degli anni sessanta ed ebbe un notevole successo.\nTrama.\nUn gruppo politicamente attivo di \"capelloni\" (\"the tribe\"), \"hippies dell'et\u00e0 dell'Acquario\", combattono la coscrizione alla guerra del Vietnam e conducono insieme una \"vie de boh\u00e8me\" a New York.\nLa loro lotta ruota intorno al tentativo di creare un equilibrio tra l'armonia della vita comunitaria e i nuovi valori promossi dalla rivoluzione sessuale, da un lato, e la ribellione pacifica contro la guerra e i valori conservatori dei genitori e della societ\u00e0, dall'altro.\nClaude, che si imbatte casualmente nella \"tribe\", proveniente dal mid-west con il suo carico di valori tradizionali, deve decidere se rigettare gli obblighi di leva, cos\u00ec come hanno fatto i suoi amici.\nStoria.\nI due autori Rado e Ragni si conobbero nel 1964, recitando insieme la pi\u00e8ce teatrale \"Hang Down Your Head and Die\" (una produzione off-Broadway). Cominciarono a scrivere insieme \"Hair\" agli inizi del 1965. I personaggi principali, Claude e Berger, risultano evidentemente autobiografici: il Claude di Rado \u00e8 romantico e pensoso, mentre il Berger di Ragni \u00e8 tipicamente estroverso e spaccone. La loro stretta e insieme volubile relazione \u00e8 sintetizzata dalla ben nota ballata \"Easy to be Hard\". Lo stesso Rado ha affermato: \"Eravamo grandi amici. Era una relazione assai appassionata che noi canalizzammo nella creativit\u00e0, nella scrittura, nella creazione di questa pi\u00e8ce. Drammatizzammo il nostro rapporto\". Fu un quadro intitolato \"Hair\" che i due videro ad una mostra al Whitney Museum che li ispir\u00f2 per il titolo dello show. Il quadro consisteva in un pettine e poche ciocche di capelli su una tela vuota.\nSul \"Los Angeles Times\", Rado indic\u00f2 la materia prima che serv\u00ec di ispirazione per il musical in \"una combinazione di alcuni personaggi che avevamo incontrato per la strada, di gente che conoscevamo e della nostra stessa immaginazione. Conoscevamo quel gruppo di ragazzi dell'East Village che si abbandonavano e che sfuggivano alla leva, e c'erano anche un sacco di articoli sui giornali sui ragazzi cacciati dalla scuola per essersi lasciati crescere troppo i capelli, e noi mettemmo dentro lo show anche loro\". Rado ricorda anche che \"C'era moltissimo entusiasmo nelle strade e nei parchi e nelle zone hippie, e noi pensammo che se avessimo potuto trasmettere questa eccitazione al palco sarebbe stato meraviglioso. [...] Bazzicavamo i loro giri e andavamo ai loro \"be-in\" [e] ci lasciavamo crescere i capelli\". Molti membri del cast (Shelley Plimpton in particolare) furono arruolati direttamente dalla strada.\nRado e Ragni provenivano da differenti retroterra artistici. Al college, Rado scriveva recensioni musicali ed aspirava a divenire un compositore per Broadway, nella tradizione di Richard Rodgers e Oscar Hammerstein. Studi\u00f2 poi recitazione con Lee Strasberg. Ragni, d'altro canto, era un attivo membro dell'Open Theater di New York, uno dei tanti gruppi, per lo pi\u00f9 \"Off-Off-Broadway\", che sviluppavano tecniche proprie del teatro sperimentale. Ragni avrebbe poi introdotto Rado negli stili del teatro moderno e nei metodi appresi all'Open Theater. Nel 1966, mentre i due erano impegnati nella scrittura di \"Hair\", Ragni si esib\u00ec in \"Viet Rock\", produzione dell'Open Theater scritta da Megan Terry incentrata su alcuni giovani schierati nella guerra in Vietnam. Oltre al tema della guerra, \"Hair\" fin\u00ec per riprendere da \"Viet Rock\" la stessa tecnica di improvvisazione e gli stessi esercizi di laboratorio teatrale.\nQuando il lavoro di Rado e Ragni era giunto ad una buona definizione, i due portarono il materiale al produttore Eric Blau, il quale, attraverso il comune amico Nat Shapiro, mise in contatto gli autori con il compositore canadese Galt MacDermot. MacDermot aveva vinto un Grammy Award nel 1961 per la composizione \"African Waltz\" (registrata dal sassofonista Cannonball Adderley). \"Lavoravamo indipendentemente\", ha spiegato MacDermot a proposito del processo creativo. \"Io preferisco cos\u00ec. Loro mi consegnavano il materiale ed io lo mettevo in musica\". Nelle prime tre settimane, MacDermot complet\u00f2 le canzoni \"I Got Life\", \"Ain't Got No\", \"Where Do I Go\" e \"Hair\". \"Aquarius\" fu inizialmente concepita come un pezzo sperimentale e non-convenzionale, ma in seguito MacDermot cambi\u00f2 idea e lo trasform\u00f2 nella forma attuale. \u00c8 interessante notare che lo stile di vita di MacDermot era assai diverso da quello di Ragni e Rado: \"Portavo i capelli corti, avevo una moglie e - all'epoca - quattro figli. Vivevo a Staten Island\".\nControversie.\nL'irriverenza nei confronti della bandiera statunitense, il modo in cui sono descritti l'uso illegale di droghe e la sessualit\u00e0, le scene di nudo (accade che l'intero cast sia nudo in scena) hanno provocato numerosissime controversie.\nAltre novit\u00e0 importanti furono l'utilizzo di un cast multietnico e l'invito rivolto al pubblico, nel finale, di partecipare in scena ad un \"be-in\".\nPersonaggi e interpreti originali.\nGli interpreti originali fanno riferimento alle prime edizioni, Off-Broadway e Broadway.\nLa produzione originale di Broadway comprendeva inoltre:\nIl film.\nGi\u00e0 nel 1973 era stata offerta la regia di una riduzione cinematografica a George Lucas, il quale, per\u00f2, rifiut\u00f2, per girare \"American Graffiti\".\nLa versione cinematografica venne infine girata da Milo\u0161 Forman, gi\u00e0 celebre autore grazie al successo di \"Qualcuno vol\u00f2 sul nido del cuculo\" (1975), che ne volle fare una trasposizione cinematografica nel 1979. Lo spirito hippy su cui si era basato il musical teatrale del '67, , si era ormai ampiamente esaurito e ."}
{"id": "1931653", "revid": "436907", "url": "https://it.wikipedia.org/wiki?curid=1931653", "title": "Synkronized", "text": "Synkronized \u00e8 il quarto album dei Jamiroquai. Pubblicato nel 1999, l'album miscela funk, acid jazz e musica disco."}
{"id": "1931658", "revid": "287204", "url": "https://it.wikipedia.org/wiki?curid=1931658", "title": "Ecostoria", "text": "L'ecostoria \u00e8 un metodo interpretativo della storia fondato sull'analisi del rapporto tra ambiente e attivit\u00e0 umane.\nTale metodo, cos\u00ec come il relativo neologismo che lo designa, , fra cui Piero Pierotti, a partire dagli anni settanta del XX secolo, e sviluppato nei decenni successivi, in particolare nell'ambito degli studi sulla conservazione della natura e del rapporto uomo-ambiente.\nSecondo Pierotti, il metodo ecostorico tenderebbe a privilegiare di fatto le fonti materiali (assetto territoriale, tessuti urbani, strutture architettoniche, manufatti, ecc.), piuttosto che le fonti scritte, su cui si basa la storiografia tradizionale.\nViceversa, altri autori, che si sono occupati della storia dell'ambiente e dell'istituzione dei primi parchi nazionali italiani, con particolare riferimento al Parco Nazionale d'Abruzzo, hanno dimostrato l'esigenza di innestare gli studi del settore sulla complementarit\u00e0 delle suddette fonti, anche in chiave comparata.\nSeguendo quest'ultimo indirizzo metodologico, gi\u00e0 dal 1980 il Dipartimento di botanica ed ecologia dell'Universit\u00e0 di Camerino ha promosso, con il patrocinio del WWF Italia e del Centro Studi Ecologici Appenninici, un'apposita collana editoriale dal titolo \u00abL'uomo e l'ambiente\u00bb diretta da Franco Pedrotti."}
{"id": "1931660", "revid": "436907", "url": "https://it.wikipedia.org/wiki?curid=1931660", "title": "A Funk Odyssey", "text": "A Funk Odissey \u00e8 il quinto album in studio del gruppo musicale britannico Jamiroquai, pubblicato il 3 settembre 2001 dalla Columbia Records."}
{"id": "1931678", "revid": "594414", "url": "https://it.wikipedia.org/wiki?curid=1931678", "title": "Coprocoltura", "text": "La coprocoltura \u00e8 un esame microbiologico svolto sulle feci. Viene eseguita mediante la raccolta di un campione di feci o tramite un tampone rettale, che per\u00f2 d\u00e0 risultati poco soddisfacenti, oppure prelevando tramite il cucchiaino del tappo provetta un campione di feci espulse.\nIndicazioni.\nLa coprocoltura \u00e8 un esame microbiologico indicato per la diagnosi di alcune patologie del tratto gastrointestinale. In particolare grazie alla esecuzione di un antibiogramma, pu\u00f2 orientare la terapia nel caso di particolari infezioni intestinali causate da batteri . Il ricorso alla coprocoltura \u00e8 particolarmente frequente nello studio di una diarrea acuta, persistente o ricorrente, senza cause conosciute, o nel caso di una diarrea associata all'uso di antibiotici.\nCon una coprocoltura si ricercano svariati tipi di batteri, ma in particolare \"Salmonella\", \"Shigella\",\"Campylobacter\", e diverse specie di \"Escherichia\" e \"Yersinia\" o virus come Rotavirus e Adenovirus, microrganismi tipici tra le maggiori cause di diarrea in tutto il mondo.\nBatteri ed intestino.\nNormalmente nell'intestino vivono decine e decine di tipi differenti di batteri. Questi batteri che colonizzano il nostro apparato digerente costituiscono il microbiota umano intestinale. Alcuni di questi batteri sono di tipo aerobico (lattobacilli) e si riscontrano in particolare nell'intestino tenue. Altri sono invece anaerobi (bifidobatteri) e si localizzano principalmente nel colon. Il microbiota umano, nel nostro intestino, annovera anche la presenza di miceti, clostridi e virus che non esercitano alcun effetto patogeno. Questi microrganismi vivono infatti in simbiosi con il nostro organismo.\nIn questo rapporto simbiontico, l'uomo (ospite) fornisce ai batteri del materiale indigerito che essi utilizzano per trarne nutrimento. In compenso grazie alla presenza di questi microrganismi (simbionti), viene garantita l'integrit\u00e0 dell'intestino e la sintesi di vitamine ed oligoelementi importantissimi per l'ospite.\nInoltre, la presenza di questi saprofiti nell'intestino svolge un ruolo di difesa dalle malattie rendendo pi\u00f9 difficile che eventuali batteri, virus e miceti patogeni vi possano proliferare creando danni.\nNonostante questo meccanismo difensivo nel corso della vita di un essere umano un gran numero di batteri anomali, virus, funghi o parassiti pu\u00f2 crescere nell'intestino e causare infezioni e diversi tipi di malattie, alcune delle quali molto gravi.\nProcedura.\n\u00c8 il paziente che ha la responsabilit\u00e0 della raccolta del campione di feci. Per tale motivo il personale ospedaliero o di laboratorio deve effettuare opera di educazione sanitaria nei confronti del paziente, affinch\u00e9 quest'ultimo rispetti scrupolosamente alcune norme finalizzate alla buona riuscita dell'esame.\nRaccolta del campione.\nUn campione di feci viene raccolto in un contenitore pulito (es. vaso da notte) al fine di evitare la contaminazione con le urine ed altro materiale (ad esempio carta igienica o sapone). \u00c8 bene sforzarsi di urinare prima della raccolta del campione, proprio per evitare una contaminazione accidentale. Una volta avvenuta la defecazione, le feci vanno raccolte con l'ausilio di una spatolina od altro elemento idoneo, e depositate nell'apposito recipiente (in genere fornito dal laboratorio od acquistato in farmacia) riempiendolo fino circa a met\u00e0.&lt;br&gt;\nIl paziente deve essere istruito a prelevare i campioni in diversi punti delle feci, in particolare in corrispondenza di eventuali tracce di muco, sangue o pus. Proprio questi campioni avranno infatti maggiore probabilit\u00e0 di risultare positivi nella ricerca dei patogeni.\nA seconda di quale tipo di patogeno si ricerca con il test, si potrebbe necessitare della raccolta di un solo campione di feci, oppure potrebbe essere necessario diversi campioni di feci distribuiti in un periodo di pi\u00f9 giorni.\nNei giorni precedenti la coprocoltura \u00e8 bene non ricorrere a lassativi, purghe, clismi o supposte per evacuare. Sar\u00e0 a discrezione del medico, che valuter\u00e0 caso per caso, proporre la sospensione di una eventuale terapia antibiotica.\nDopo la raccolta il contenitore deve essere reso identificabile (nome, cognome, data ed ora di raccolta), chiuso con cura e portato prima possibile al laboratorio di analisi. Se questo non \u00e8 possibile deve essere conservato in frigorifero per non pi\u00f9 di 24 ore al fine di non alterare le indagini di laboratorio.&lt;br&gt;\nNegli infanti pu\u00f2 essere necessario raccogliere il campione di feci ricorrendo ad un tampone rettale.\nDurante l'intera procedura si debbono indossare guanti monouso, Terminate le operazioni, anche se si sono usati i guanti, \u00e8 bene ricorrere ad un accurato lavaggio delle mani.\nTecnica di laboratorio.\nNel laboratorio microbiologico ha luogo l'esame vero e proprio ad opera di un tecnico sanitario di laboratorio biomedico.\nGrazie ad un procedimento definito \u201cinoculo\u201d un piccolo quantitativo di campione di feci viene depositato all'interno di una piastra Petri sterile. La piastra contiene degli specifici mezzi di coltura solidi che permettono la crescita solo dei batteri patogeni, ma non della comune flora batterica intestinale. Dopo la semina del campione, la piastra viene ricontrollata a distanza di un periodo di incubazione di circa 48 ore. Dopo questo periodo la crescita batterica sul mezzo di coltura appare sotto forma di formazioni tondeggianti, dette \u201ccolonie\u201d. L'aspetto caratteristico delle colonie (forma, colore) ed alcune propriet\u00e0 biochimiche che vengono testate dal tecnico, consentono la precisa identificazione batterica.\nRisultati.\nUna coprocoltura normale non mostra la presenza e la crescita di colonie di batteri patogeni, virus, funghi o parassiti.&lt;br&gt;\nUna coprocoltura anormale (esito positivo) si caratterizza per la crescita nella piastra di Petri di colonie di batteri (ad esempio Salmonella, Shigella, Campylobacter, alcuni tipi di Escherichia coli o di Yersinia enterocolitica) oppure di miceti o parassiti (come ad esempio la Giardia lamblia).&lt;br&gt;\nCon la coprocoltura standard si ricercano Salmonella, Shigella e Campylobacter specie. All'occorrenza possono essere ricercati: Yersinia specie, Escherichia coli enteropatogeni, Escherichia coli enteroinvasivi, Escherichia coli enterotossici, Escherichia coli O 157, Vibrioni, Clostridi e relative tossine, Staphylococcus aureus e la sua enterotossina, Streptococcus agalactiae, Miceti ed altri germi a seconda del sospetto clinico.&lt;br&gt;\nIn et\u00e0 pediatrica in genere la coprocoltura si concentra in primis sulla ricerca dei Rotavirus, principali responsabili di gastroenterite.\nAntibiogramma.\nSe nell'esame colturale delle feci si trovano dei batteri patogeni, \u00e8 opportuno eseguire un test di sensibilit\u00e0 (antibiogramma) che permette di valutare se un batterio \u00e8 sensibile (S), resistente (R), oppure ha una sensibilit\u00e0 intermedia (MS) ad un determinato antibiotico. Il risultato dell'antibiogramma \u00e8 fondamentale affinch\u00e9 il clinico possa optare per il miglior trattamento possibile in quello specifico soggetto."}
{"id": "1931679", "revid": "144796", "url": "https://it.wikipedia.org/wiki?curid=1931679", "title": "Principe Enrico di Battenberg", "text": ""}
{"id": "1931681", "revid": "767487", "url": "https://it.wikipedia.org/wiki?curid=1931681", "title": "Sette giorni all'altro mondo", "text": "Sette giorni all'altro mondo \u00e8 un film del 1936 diretto da Mario Matt\u00f2li.\nTrama.\nIl facoltoso industriale Armando Sormani annuncia ai suoi familiari di dover partire per Oslo per un viaggio d'affari, ma giunto alla stazione invece di prendere il treno per la capitale norvegese ne prende un altro diretto in Abruzzo, dove abita una sua vecchia fiamma con la quale ha intenzione di riallacciare i rapporti.Purtroppo per lui la ragazza \u00e8 ora sposata con un dottore e la fattoria abruzzese in cui viveva \u00e8 stata trasformata in una casa di cura. Sormani, al fine di non destar sospetti nel marito della signora, \u00e8 costretto a farsi ricoverare e a mettersi in cura per malanni inesistenti.Quando finalmente pu\u00f2 tornare a casa trova che tutti lo credono morto, poich\u00e9 durante la sua assenza era avvenuto un disastro ferroviario in Norvegia. Superato l'iniziale sgomento, in seguito si rende conto che si tratta di uno scherzo architettato dalla moglie per punirlo dalla sua scappatella.A questo punto egli finge di essere rimasto realmente coinvolto nell'incidente ferroviario, e di esserne scampato per miracolo. Alla fine tutto torna a posto e Sormani ci penser\u00e0 due volte prima di mettersi nuovamente a correre la cavallina.\nLa critica.\nFilippo Sacchi nel Il Corriere della Sera del 4 settembre 1936 \" Il soggetto \u00e8 di Aldo De Benedetti, e si pu\u00f2 accorgersene anche senza l'aiuto della didascalia; si ritrovano qui i motivi cari alle sue commedie e specie quelli di Non ti conosco pi\u00f9. Si tratta in definitiva di un mosaico di spunti allegri, pi\u00f9 o meno credibili e pi\u00f9 o meno noti. Comunque \u00e8 vino frizzante e l'occasione alla risata \u00e8 frequente; peccato che all'ultimo quel vino si annacqui un poco, nella ricerca affannosa di una soluzione. Attenta, scrupolosa la regia di Mattoli, teatrale tuttavia, come teatrale \u00e8 la recitazione \"."}
{"id": "1931683", "revid": "599013", "url": "https://it.wikipedia.org/wiki?curid=1931683", "title": "Cristian Ledesma", "text": ""}
{"id": "1931686", "revid": "21583", "url": "https://it.wikipedia.org/wiki?curid=1931686", "title": "Museo gregoriano etrusco", "text": "Il Museo Gregoriano Etrusco fa parte dei Musei Vaticani.\nStoria.\nEsso fu fondato da papa Gregorio XVI nel 1836 per raccogliere le opere che all'inizio dell'Ottocento venivano scoperte con scavi archeologici nelle citt\u00e0 dell'Etruria che a quell'epoca erano parte dello Stato Pontificio.\nCon la scomparsa dello Stato della Chiesa cessarono le acquisizioni \"sul campo\", mentre il museo si arricch\u00ec tramite acquisti o donazioni, tra cui quelle di Falcioni nel 1898, di Benedetto e Giacinto Guglielmi nel 1935 e 1987, e di Mario Astarita nel 1967.\nIl Museo \u00e8 disposto su 22 sale ed accoglie opere e manufatti risalenti al IX-I secolo a.C. Esso si trova all'interno del Palazzetto di Innocenzo VIII (della fine del Quattrocento) e di un altro edificio del XVI secolo: in essi sono esposti affreschi di Federico Barocci, Federico Zuccari e del Pomarancio."}
{"id": "1931689", "revid": "6923", "url": "https://it.wikipedia.org/wiki?curid=1931689", "title": "Marazzi Ceramiche", "text": ""}
{"id": "1931695", "revid": "119283694", "url": "https://it.wikipedia.org/wiki?curid=1931695", "title": "Jamiroquai - Live at Montreux 2003", "text": "Jamiroquai - Live at Montreux 2003 \u00e8 un DVD pubblicato nel 2007 dalla Eagle Vision e contenente la registrazione del concerto tenuto da Jamiroquai nel 2003 al Montreux Jazz Festival."}
{"id": "1931696", "revid": "1123885", "url": "https://it.wikipedia.org/wiki?curid=1931696", "title": "Uhl Belk", "text": "Uhl Belk, conosciuto anche come Re della Pietra, \u00e8 un personaggio del romanzo fantasy \"Il druido di Shannara\", facente parte del Ciclo degli \"Eredi di Shannara\", una tetralogia scritta da Terry Brooks.\nStoria.\nUhl Belk \u00e8 il fratello del Re del Fiume Argento e, come lui, \u00e8 uno spirito della Terra, ma ha un carattere completamente opposto. Egli rappresenta tutto ci\u00f2 che in natura \u00e8 statico e inorganico, come il terreno, le montagne, le rocce, mentre suo fratello rappresenta la Natura viva e in continua trasformazione. In tempi remoti, dopo un violento litigio, Uhl Belk si separ\u00f2 da suo fratello e si nascose nel sottosuolo, disinteressandosi completamente delle vicende del mondo. Successivamente, le Grandi Guerre lo scossero dal suo sonno millenario. Fu cos\u00ec che Uhl Belk, risalendo alla superficie, trov\u00f2 un mondo quasi privo di ogni forma di vita, un mondo che poteva plasmare a suo piacimento. Prese possesso di una vecchia citt\u00e0 degli uomini (descritta nel romanzo come formata da vie e palazzi altissimi), conosciuta successivamente come Eldwist, e gener\u00f2 un figlio, il Maw Grint, una specie di enorme verme (simile a quelli del romanzo Dune) che trasformava in pietra tutto ci\u00f2 che toccava. Ma non aveva tenuto conto del potere di suo fratello, che aveva ricominciato a risanare la Terra e a far rifiorire la Natura, bloccando cos\u00ec l'avanzata del Regno della Pietra.\nAll'epoca descritta nel romanzo \"Il druido di Shannara\", il Re del Fiume Argento si era accorto che, a causa dell'indebolimento della Terra provocato dagli Ombrati, il Regno della Pietra aveva ricominciato ad avanzare. Perci\u00f2 decise di generare una figlia, Viridiana, e di affidarle il compito di trovare e distruggere Uhl Belk, insieme ad altri compagni di viaggio: il druido Walker Boh, il principe Morgan Leah e l'assassino Pe Ell.\nUhl Belk riceve Viridiana, Walker e Morgan nella sua dimora (un edificio simile ad un teatro coperto da una cupola) presentandosi nella sua forma statuaria e immobile, senza dare il minimo segno di reazione. Solo con un abile stratagemma i tre riescono a convincerlo a muoversi e a rilasciare la Pietra Nera degli Elfi, fuggendo poi mentre Uhl Belk combatte contro il suo figlio mostruoso, che gli si era ribellato.\nUscendo dalla citt\u00e0 di Eldwist, Viridiana mette in atto il piano che suo padre aveva preparato: facendosi uccidere da Pe Ell, libera la sua essenza vitale, che trasforma la pietra in terra e vi fa crescere l'erba e le piante, imprigionando cos\u00ec Uhl Belk e distruggendo suo figlio e l'intera citt\u00e0."}
{"id": "1931704", "revid": "110157", "url": "https://it.wikipedia.org/wiki?curid=1931704", "title": "Sozialdemokratische Partei S\u00fcdtirols", "text": "Il Sozialdemokratische Partei S\u00fcdtirols (SPS, in italiano \"Partito Socialdemocratico del Sudtirolo\") \u00e8 stato un partito politico regionale, attivo nella Provincia di Bolzano dal 1973 al 1981, di ispirazione socialdemocratica.\nNel 1978 vi conflu\u00ec il Soziale Fortschrittspartei S\u00fcdtirols (SFP), noto in italiano col nome di Partito Sud Tirolese del Progresso Sociale (PST-PS), fondato nel 1966.\nStoria.\nIl partito venne creato nel 1973 da Hans Dietl, ex-consigliere provinciale della S\u00fcdtiroler Volkspartei (SVP) e deputato dal 1963 al 1972, che era stato espulso dalla SVP per essere stato contrario all'accordo tra governo provinciale e nazionale conosciuto come \"Pacchetto\". Esso si rincondusse idealmente quale precursore alla \"Sozialdemokratische Partei S\u00fcdtirol\" costituita nel settembre 1919 (dopo l'annessione del Tirolo meridionale al Regno d'Italia), affiliata al Partito Socialista Italiano e sciolta dal regime fascista nel 1924.\nLa SPS ottenne il suo miglior risultato nelle elezioni provinciali del 1973, quando ricevette il 5,14% dei voti ed elesse due consiglieri provinciali (lo stesso Dietl, che lasci\u00f2 il partito poco dopo, e Wilhelm Erschbaumer). Da allora il partito continu\u00f2 a perdere voti in favore della SVP, che nel 1975 aveva fondata la corrente degli \"Arbeitnehmer in der SVP\" che riusciva ad aggregare i lavoratori moderati di lingua tedesca. Lo stesso Erschbaumer, espulso dalla SPS nel 1981, si ripresent\u00f2 sulla lista dell'SVP nel 1983, per\u00f2 non fu rieletto."}
{"id": "1931705", "revid": "465169", "url": "https://it.wikipedia.org/wiki?curid=1931705", "title": "Love for Sale", "text": "Love for Sale (\"amore in vendita\" in lingua inglese) pu\u00f2 riferirsi a:"}
{"id": "1931710", "revid": "709565", "url": "https://it.wikipedia.org/wiki?curid=1931710", "title": "Alessandro Mountbatten", "text": "I primi anni.\nIl principe Alessandro nacque nel 1886 al castello di Windsor, nel Berkshire, e venne educato al Wellington College, per poi entrare nella marina inglese, dove fece carriera. Suo padre era il principe Enrico di Battenberg, figlio del principe Alessandro d'Assia e di Julie Therese, contessa di Hauke. Sua madre era la principessa Beatrice, quinta e pi\u00f9 giovane dei figli della regina Vittoria d'Inghilterra e del principe Alberto di Sassonia-Coburgo-Gotha.\nDal momento che il principe Enrico aveva contratto matrimonio morganatico, aveva ottenuto il titolo di \"Principe di Battenberg\" da sua madre, la quale era stata creata principessa con questo titolo. Alessandro ottenne cos\u00ec il titolo di Altezza Serenissima. Nel Regno Unito ottenne, per concessione della regina Vittoria, nel 1886, il titolo di Altezza.\nMarchese di Carisbrooke.\nI sentimenti anti-germanici scatenati dalla Prima guerra mondiale spinsero il re Giorgio V d'Inghilterra a cambiare il proprio nome di famiglia, nel luglio del 1917 da Sassonia-Coburgo-Gotha in Windsor. Egli rinunci\u00f2 inoltre a tutti i propri titoli di origine tedesca.\nI Battenberg, dal canto loro, aderirono a questa politica, tralasciando il titolo di principi e principesse di Battenberg a favore del cognome Mountbatten, che altro non era che la trasposizione inglese di Battenberg. Il 7 novembre 1917 Alessandro venne creato marchese di Carisbrooke, conte di Berkhampsted e visconte di Launceston.\nMatrimonio.\nIl 19 luglio 1917, Alessandro Spos\u00f2 lady Irene Denison (4 luglio 1890 \u2013 16 luglio 1956), unica figlia del secondo conte di Londesborough. La celebrazione ebbe luogo nella cappella reale del Palazzo di San Giacomo, a Londra. La coppia ebbe un'unica figlia:\nMorte.\nLord Carisbrooke mor\u00ec nel 1960, all'et\u00e0 di 73 anni, a Kensington Palace, e venne sepolto nella Cappella Battenberg nella chiesa di Whippingham, sull'isola di Wight. Egli era l'ultimo nipote sopravvissuto della regina Vittoria e il titolo di Marchese di Carisbrooke si estinse col suo decesso."}
{"id": "1931711", "revid": "729019", "url": "https://it.wikipedia.org/wiki?curid=1931711", "title": "Stazione di Roma Monte Mario", "text": "La stazione Monte Mario \u00e8 una stazione ferroviaria sulla linea F.S. Roma - Viterbo; si trova al limite settentrionale del quartiere Primavalle, nel quattordicesimo Municipio ed \u00e8 a servizio di un settore di Monte Mario ricompreso a grandi linee tra il Forte Trionfale, il suburbio Della Vittoria e il tratto pi\u00f9 settentrionale dell'area urbana di Torrevecchia.\nSi trova nelle immediate vicinanze dell'istituto tecnico industriale \"Enrico Fermi\" e dell'ex ospedale psichiatrico \"Santa Maria della Piet\u00e0\", riconvertito a sede di uffici pubblici comunali e della Azienda Sanitaria Locale RM1.\nStoria.\nLa stazione, in origine denominata \"Sant'Onofrio\", venne attivata prima del 1916.\nAssunse la denominazione di \"Monte Mario\" prima del 1927.\nStrutture e impianti.\nLa stazione, gestita da Rete Ferroviaria Italiana, dispone di un fabbricato viaggiatori che ospita le banchine coperte e la biglietteria automatica (presente anche un bar / edicola attualmente chiuso).\nOriginariamente denominata \"Sant'Onofrio\" e dotata di tre binari (due per il servizio viaggiatori e uno per lo scalo merci), dopo i lavori di raddoppio della linea Roma-Viterbo i binari sono stati ridotti a due, con dismissione dello scalo merci e la realizzazione di un parcheggio di scambio in sua vece.\nTra il 29 dicembre 1999 e il 28 maggio 2000 la stazione fu il capolinea provvisorio della linea per i treni provenienti da Cesano e da Viterbo, durante i lavori per il completamento del raddoppio della linea tra Roma Monte Mario e Roma San Pietro.\nCon il ripristino del servizio tra Roma S. Pietro (poi nel 2001 Roma Ostiense e nel 2014 Roma Tiburtina)-Viterbo il piazzale antistante la stazione (via Cesare Castiglioni) \u00e8 divenuto il capolinea di diverse linee che collegano Monte Mario e zone limitrofe al centro della citt\u00e0.\nNel giugno 2007 la stazione fu oggetto di un intervento di arte contemporanea permanente realizzato dai designer Matteo Milaneschi e Andrea Venanzi, nell'ambito del pi\u00f9 ampio progetto Qart, in collaborazione con RFI.\nMovimento.\nLa stazione \u00e8 servita dalle relazioni regionali svolte da Trenitalia sulla ferrovia Roma-Viterbo e dalla relazione FL3.\nServizi.\nLa stazione, che RFi classifica nella categoria Silver, dispone di:"}
{"id": "1931712", "revid": "173617", "url": "https://it.wikipedia.org/wiki?curid=1931712", "title": "Nuova Frontiera", "text": "La Nuova Frontiera (in inglese \"New Frontier\") \u00e8 il motto politico sostenuto da John F. Kennedy, alla convenzione democratica di Los Angeles, il 14 luglio 1960, nel corso della conferenza al mandato per la presidenza degli Stati Uniti per indicare le frontiere della scienza e dello spazio. In un periodo di ristagno economico interno e di forte contrasto con l'Unione Sovietica (si era infatti in piena Guerra Fredda), Kennedy disse: \"\u00abCi troviamo oggi alle soglie di una nuova frontiera, la frontiera degli anni sessanta. Non \u00e8 una frontiera che assicuri promesse, ma soltanto sfide, ricca di sconosciute occasioni, ma anche di pericoli, di incompiute speranze e di minacce\u00bb.\" Da quel tempo quest'espressione sintetizz\u00f2 l'azione politica rinnovatrice iniziata dall'amministrazione Kennedy, sia nella distensione e nel disarmo degli armamenti nucleari, che in politica interna con i progetti di \"guerra alla povert\u00e0\" e alla disoccupazione, un benessere materiale e fisico, pi\u00f9 solido e pi\u00f9 largamente distribuito, le leggi a favore dell'istruzione e il provvedimento di legge contro la discriminazione razziale nei luoghi pubblici, nelle scuole di tutti i livelli, nelle forze armate e nelle imprese pubbliche e statali, a rinforzo delle lotte per i diritti civili iniziato dal movimento di protesta degli americani di origine africana.\nIl termine deriva dalla frontiera americana che si spostava continuamente durante la corsa all'Ovest nel 1850. Come, in passato, i pionieri della frontiera \u201cportavano la civilt\u00e0\u201d nei territori selvaggi dell'Ovest (Far West) cos\u00ec i pionieri della Nuova Frontiera portavano i valori della democrazia verso una nuova frontiera scientifica e spaziale, di condivisione del benessere e lotta alla guerra, di pace, di sviluppo e di libert\u00e0. Kennedy disse: \"\u00abSiamo sul bordo di una Nuova Frontiera, la frontiera delle speranze incompiute e dei sogni. Al di l\u00e0 di questa frontiera ci sono le zone inesplorate della scienza e dello spazio, problemi irrisolti di pace e di guerra, peggioramento dell'ignoranza e dei pregiudizi, nessuna risposta alle domande di povert\u00e0 ed eccedenze\u00bb\".\nRassegna della Nuova Frontiera.\nIl programma la Nuova Frontiera \u00e8 destinato a rilanciare l'economia, per fornire aiuti internazionali, per fornire la difesa nazionale e per promuovere i programmi di esplorazione spaziale. Kennedy fece il punto sul controllo dei prezzi dei monopoli, e malgrado questo lo rese impopolare alle grandi imprese, ha impedito ai consumatori di essere costretti a pagare di pi\u00f9 per un prodotto che non ne valeva il valore. Egli \u00e8 stato anche un sostenitore dei diritti civili, e anche se egli non \u00e8 riuscito a passare la legislazione, ha aperto la strada per le riforme che sarebbero venute dopo. Egli inoltre \u00e8 riuscito ad aumentare il salario minimo da $ 1,00 a $ 1,25 all'ora.\nSu scala internazionale comp\u00ec due grandi cose. Il primo \u00e8 stato il Corpo di Pace, che ha inviato gli insegnanti a nazioni pi\u00f9 povere, per contribuire ad accrescere i livelli di istruzione e rafforzare le loro economie. La seconda \u00e8 stata l'Alleanza per il progresso, che ha fornito aiuto in materia di sanit\u00e0 e di istruzione in America Latina. John F. Kennedy ha anche costruito le forze armate terrestri e firmato il trattato per il bando dei test nucleari (Partial Test Ban Treaty) con l'Unione Sovietica. Questo trattato ha convenuto che entrambi i paesi avrebbero smesso tutti i test nucleari in atmosfera e limitato quelli sotterranei. Kennedy ha anche fortemente sostenuto lo sviluppo del programma spaziale; dopo che l'Unione Sovietica ha lanciato un cosmonauta nello spazio nel 1961, Kennedy ha sfidato gli Stati Uniti a mandare un uomo sulla Luna entro il 1970.\nLegislazione e programmi.\nEconomia.\nLa legge di espansione del commercio (Trade Expansion Act) del 1962 ha autorizzato il Presidente a negoziare riduzioni tariffarie su base di reciprocit\u00e0, fino al 50 per cento con il mercato comune europeo. Essa ha fornito autorit\u00e0 legislativa agli Stati Uniti per la partecipazione a negoziati commerciali multilaterali dal 1964-1967, che divenne noto come il Circolo di Kennedy (Kennedy Round). Il mandato \u00e8 scaduto il 30 giugno 1967, predeterminando la data di conclusione del Kennedy Round. Dazi statunitensi al di sotto del cinque per cento ad valorem, i dazi su alcuni prodotti agricoli di base e dazi doganali sui prodotti tropicali esportati dai paesi in via di sviluppo venivano ridotti a zero in virt\u00f9 della legge. La legislazione del 1962 esplicitamente eliminava la clausola \"punto di pericolo\" che aveva limitato posizioni negoziali degli Stati Uniti nel precedente Accordo generale sulle tariffe doganali e sul commercio, e invece ha invitato la Commissione sulla tariffa e le altre agenzie del governo degli Stati Uniti a fornire al Presidente e ai suoi negoziatori di informazioni riguardanti i probabili effetti economici di specifiche concessioni tariffarie.\nSalari.\nEmendamenti al Fair Labor Standards Act Fair Labor Standards Act nel 1961 ampliarono notevolmente il campo di applicazione della FLSA nel settore del commercio al dettaglio e l'aumento del salario minimo per i lavoratori precedentemente coperta a $ 1,15 all'ora, a partire dal settembre 1961 e $ 1,25 per un'ora nel settembre 1963. Il minimo per i lavoratori soggetti alla nuova legge \u00e8 stato fissato a $ 1,00 un'ora a partire dal settembre 1961, $ 1.15 un'ora nel settembre 1964, e $ 1,25 all'ora nel mese di settembre 1965. La vendita al dettaglio e i servizi furono ammessi ad assumere studenti a tempo pieno al salario di non pi\u00f9 di 15 per cento al di sotto del minimo con una corretta certificazione da parte del Dipartimento del Lavoro. Gli emendamenti estesero la copertura ai lavoratori dipendenti di imprese del commercio al dettaglio con un fatturato superiore a 1 milione di dollari all'anno, perfino singole ditte di cui le imprese erano esenti se le loro vendite annuali erano al di sotto $ 250.000. Il concetto di copertura dell'impresa fu introdotta con gli emendamenti dal 1961. Questi emendamenti stesero una copertura lavorativa nell'industria del commercio al dettaglio dai presenti 250.000 lavoratori a 2,2 milioni.\nAlloggi.\nOmnibus Housing Bill 1961. Nel marzo 1961 Kennedy invi\u00f2 al Congresso uno speciale messaggio, che proponeva un ambizioso e complesso programma di alloggi per stimolare l'economia, rivitalizzare la citt\u00e0, e rifornire alloggi a prezzi accessibili alle famiglie di medio e basso reddito. Il disegno di legge proponeva una spesa di $ 3,19 miliardi e metteva in maggiore evidenza l'aumento della fornitura degli alloggi esistenti, anzich\u00e9 su nuovi alloggi, e la creazione di un gabinetto a livello di Dipartimento dell'alloggiamento e affari Urbani (Department of Housing and Urban Affairs) di sorvegliare i programmi. Il disegno di legge prometteva anche di rendere l'Amministrazione federale delle abitazioni un partner a pieno titolo nel programma di rinnovamento urbano che autorizzava un finanziamento ipotecario per la riabilitazione di case e rinnovamento urbano del Comitato per l'edilizia abitativa combinato a programmi per l'edilizia abitativa, il trasporto pubblico, e leggi sui terreni in un unico disegno di legge. Aumentato delle sovvenzioni per il rinnovamento urbano da 2 a 4 milioni di dollari, ulteriori 100.000 unit\u00e0 di alloggio pubblico. Ha fornito opportunit\u00e0 di pianificazione coordinata di sviluppo della comunit\u00e0: assistenza tecnica a Stato e governi locali. Riorientamento delle case disastrate con piccoli progetti di riabilitazione per preservare l'esistente tessuto urbano.\nDisoccupazione.\nLa legge sulla formazione e sviluppo della manodopera (Manpower Development and Training Act) del 1962 autorizz\u00f2 un programma di tre anni volto alla riqualificazione di lavoratori licenziati dalle nuove tecnologie. Il disegno di legge non escluse i lavoratori del beneficio e autorizz\u00f2 un assegno di formazione per i partecipanti disoccupati. Anche se 200.000 persone sono state assunte, vi \u00e8 stato un impatto minimo, comparativamente. La legge di risviluppo dello spazio (Area Redevelopment Act), approv\u00f2 nel 1961 un pacchetto di spesa 394 milioni di dollari, segu\u00ec una strategia di investimento nel settore privato per stimolare la creazione di nuovi posti di lavoro. Fu mirata specificamente alle imprese nelle zone urbane e rurali e nelle aree depresse autorizz\u00f2 4,5 milioni di dollari all'anno per quattro anni per i programmi di formazione professionale. Del 1963 emendamenti alla National Defense Education Act inclusero 731 milioni di dollari in stanziamenti per gli stati e localit\u00e0 per mantenere programmi di formazione professionale.\nSanit\u00e0.\nNel 1963 Kennedy, che aveva una sorella che soffriva di disturbi mentali di nome Rosamaria, present\u00f2 il primo messaggio speciale presidenziale della nazione al Congresso sulle questioni relative alla salute mentale. Il Congresso rapidamente stabil\u00ec la legge sulla costruzione di centri sul ritardo mentale e sui servizi comunitari di salute mentale (Mental Retardation Facilities and Community Mental Health Centers Construction Act)(PL 88-164), per iniziare una nuova era nel supporto federale ai servizi di salute mentale. L'Istituto Nazionale di Salute Mentale (National Institute of Mental Health) si assunse la responsabilit\u00e0 del monitoraggio dei programmi della comunit\u00e0 dei centri di salute mentale. Grande successo in quanto vi fu un aumento di sei volte delle persone che utilizzavano i servizi di salute mentale. La legge di Salute Sanitaria per gli anziani (Medical Health Bill for the Aged) (pi\u00f9 tardi noto come Medicare) fu proposta nel 1961 e firmata da Johnson nel 1965.\nParit\u00e0 di diritti.\nLa Commissione Presidenziale sullo Status delle Donne (President's Commission on the Status of Women) fu una commissione consultiva istituita il 14 dicembre 1961, da Kennedy, per indagare le questioni riguardanti l'uguaglianza delle donne in materia di istruzione, nel posto di lavoro, e ai sensi della legge. La Commissione, presieduta da Eleanor Roosevelt fino alla sua morte nel 1962, era composta da 26 membri, tra legislatori e filantropi che erano attivi nei diritti delle donne. Lo scopo principale della commissione fu quella di esaminare e documentare le politiche occupazionali in atto per le donne. La relazione finale della Commissione Donna Americana (American Woman) (nota anche come Relazione Peterson dopo che la Commissione pass\u00f2 alla seconda cattedra, Esther Peterson), fu pubblicata nel mese di ottobre 1963 e documentava diffusamente la discriminazione nei confronti delle donne sul posto di lavoro. Tra le pratiche affrontate dal gruppo di lavoro ci furono disposizioni legislative relative ad orari e salari, alla qualit\u00e0 della rappresentanza legale per le donne, alla mancanza di istruzione e di consulenza per donne che lavorano, e assicurazioni federali e legislazione fiscale che colpivano i redditi delle donne. Raccomandazioni includevano l'asilo dei bambini a prezzi accessibili per tutti i livelli di reddito, l'assunzione di pratiche che promuovevano le pari opportunit\u00e0 per le donne, e un congedo di maternit\u00e0 retribuito.\nNei primi mesi del 1960, le donne lavoratrici a tempo pieno venivano pagate in media il 59 per cento del reddito dei loro colleghi maschi. Al fine di eliminare alcune forme di discriminazione in base al sesso, Kennedy firm\u00f2 la Legge sulla Parit\u00e0 di Retribuzione (Equal Pay Act) il 10 giugno, 1963. Durante i primi dieci anni della legge, 171.000 dipendenti hanno ricevuto indietro 84 milioni di dollari.\nCriminalit\u00e0.\nL'Atto sulla Delinquenza Giovanile e sul controllo delle infrazioni della Giovent\u00f9 (Juvenile Delinquency and Youth Offenses Control Act) fu trasformato in legge il 22 settembre 1961. Il programma diresse la giovent\u00f9 a prevenire di commettere atti delinquenziali. \nDifesa.\nL'amministrazione di Kennedy con il suo nuovo Segretario alla difesa Robert S. McNamara diede una forte priorit\u00e0 alla lotta contro la sovversione politico comunista e tattiche di guerriglia del cosiddetto \"guerre di liberazione nazionale\", nel Terzo Mondo in rapida decolonizzazione. Oltre a combattere e vincere una guerra nucleare, il militare americano fu anche formato ed equipaggiato per le operazioni contro insurrezionali. Anche se Forze Speciali dell'esercito americano erano state create nel 1952, Kennedy visit\u00f2 il Fort Bragg US Army Special Warfare Center in una vampata pubblicitaria e diede il suo permesso alle Forze Speciali di adottare il berretto verde. Altri servizi furono avviati per proprio conto dalle loro forze contro insurrezionali nel 1961; la US Air Force ha creato il 1\u00b0 Air Commando Group e la US Navy ha creato il Navy Seals.\nL'Esercito degli Stati Uniti accrebbe la sua forza numerica e tecnologica di fronte al possibile confronto diretto con i sovietici a Cuba dopo il fallimentare sbarco della Baia dei Porci nel 1961 e la drammatica crisi dei missili del 1962, e in Europa dopo l'edificazione del muro di Berlino nel 1961. Soprattutto con l'amministrazione Kennedy inizi\u00f2 il coinvolgimento massiccio dell'esercito americano nel Sud-Est asiatico con lo studio di piani di intervento in Indocina che avrebbe portato inesorabilmente al tragico fallimento della guerra del Vietnam."}
{"id": "1931713", "revid": "599013", "url": "https://it.wikipedia.org/wiki?curid=1931713", "title": "Chiesa di San Pietro (Carasco)", "text": "La chiesa di San Pietro \u00e8 un luogo di culto cattolico situato nella frazione di San Pietro di Sturla, in via don Pietro Manginate, nel comune di Carasco nella citt\u00e0 metropolitana di Genova. La chiesa \u00e8 sede della parrocchia omonima del vicariato di Sturla e Graveglia della diocesi di Chiavari.\nStoria e descrizione.\nSecondo alcune fonti la chiesa, situata nella frazione di San Pietro di Sturla e dedicata all'apostolo Pietro, fu gi\u00e0 elevata al titolo parrocchiale dal XV secolo, ma fu poi soppressa e sottoposta alla parrocchia di San Nicol\u00f2 di Paggi e in seguito dei Santi Quirico e Giulitta di Rivarola.\nScorporata e ricostituita nuovamente dall'arcivescovo di Genova monsignor Domenico de' Marini il 12 novembre del 1619, fu in seguito eletta al titolo di Prevostura da monsignor Amedeo Casabona della diocesi di Chiavari.\nIl suo campanile ospita un concerto di cinque campane in tonalit\u00e0 di re bemolle maggiore fuse da Regolo Capanni di Fidenza nel 1929."}
{"id": "1931715", "revid": "287204", "url": "https://it.wikipedia.org/wiki?curid=1931715", "title": "Museo gregoriano egizio", "text": "Il Museo Gregoriano Egizio fa parte dei Musei Vaticani. Fondato da papa Gregorio XVI nel 1839, il museo ospita una vasta collezione di reperti dell'antico Egitto. Il materiale esposto comprende papiri, mummie, iscrizioni geroglifiche, il famoso \"Libro dei morti\" e la \"Collezione Grassi\".\nLa maggior parte del materiale proveniente dalla Villa d'Adriano, a Tivoli, ed \u00e8 disposto su 9 sale, di cui le ultime due ospitano opere della Mesopotamia antica e dell'Assiria.\nLe Sale.\nSala I - Vi si trovano collezioni di oggetti e monumenti (stele, statue, oggetti diversi) con iscrizioni datanti dell'Antico Regno all'epoca cristiana.\nSala II - Sono esposti oggetti del culto funerario dell'antico Egitto.\nSala III - Vi \u00e8 ricostruita parte della decorazione del \"Serapeum\" della Villa Adriana di Tivoli.\nSala IV - La sala raccoglie copie di statue e bassorilievi ad imitazione di originali egizi, ma scolpiti in Italia in epoca imperiale romana per decorare templi o luoghi sacri a Roma e dintorni.\nSala V (Emiciclo) - Esposizione delle statue egiziane trovate a Roma e dintorni (come i colossi di Tolomeo II e Arsinoe II). Nella terrazza dell'Emiciclo sono esposte statue e sarcofagi.\nSala VI - Sono esposte le collezioni di bronzi egizi, risalenti al X-IV secolo a.C., appartenute a Carlo Grassi e donate a Pio XII da Nedda Grassi.\nSala VII - \u00c8 interamente dedicata ad Alessandria d'Egitto e a Palmira in Siria, con oggetti di epoca ellenistico-romana (IV secolo a.C. - II secolo d.C.).\nSala VIII - La Sala \u00e8 dedicata a reperti (vasellame, armi, lame di selce, oggetti personali) provenienti dalla Mesopotamia e dalla Siria-Palestina pre-classica (III-I millennio a.C.).\nSala IX - \u00c8 suddivisa in quattro sezioni, ciascuna dedicata ai rilievi che decoravano il palazzo di un sovrano assiro."}
{"id": "1931717", "revid": "599013", "url": "https://it.wikipedia.org/wiki?curid=1931717", "title": "Nuoto ai Giochi della XXIX Olimpiade - 1500 metri stile libero maschili", "text": "Si sono svolte 5 batterie di qualificazione. I primi 8 atleti si sono qualificati direttamente per la finale.\nRecord.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento sono stati migliorati i seguenti record:"}
{"id": "1931718", "revid": "580197", "url": "https://it.wikipedia.org/wiki?curid=1931718", "title": "Architettura greca", "text": "L'architettura greca riveste particolare importanza per tutta la storia dell'architettura occidentale. La codificazione che, in et\u00e0 arcaica, verr\u00e0 sviluppata per l'architettura templare nei tre ordini dorico, ionico e corinzio diventer\u00e0 con l'ellenismo il linguaggio universale del mondo mediterraneo.\nRuolo sociale.\nL'architettura ebbe nella cultura greca una posizione di rilievo; la vita quotidiana dei cittadini era improntata ad una forte partecipazione sociale e si svolgeva negli spazi pubblici della citt\u00e0, alla cui definizione architettonica veniva dedicata molta cura. Gli edifici pubblici pi\u00f9 importanti erano quelli destinati al culto: all'interno di recinti sacri (\"temene\") con ingressi monumentali (propilei) si trovavano templi, altari, monumenti votivi. Gli altri edifici comprendevano portici (stoai), piazze (\"agor\u00e0\"), teatri, stadi, sale per spettacoli (\"odeon\"), palestre, dimensionati in modo grandioso per la grande frequentazione da parte dei cittadini.\nResti pi\u00f9 o meno conservati di tali tipologie di edifici, che rappresentavano la base della civilt\u00e0 greca, sono presenti anche in tutte le aree in cui i greci si espansero.\nEt\u00e0 arcaica.\nIl periodo arcaico vide la codificazione degli ordini classici, in particolare il dorico e lo ionico, mentre il corinzio, che pu\u00f2 essere considerato una derivazione dello ionico, ebbe fortuna soprattutto presso i romani.\nDi questi due ordini, il dorico venne largamente utilizzato anche nelle colonie della Magna Grecia, mentre lo ionico, di carattere pi\u00f9 orientale, soprattutto in Asia Minore.\nL'origine degli ordini classici \u00e8 controversa. Fra le ipotesi pi\u00f9 accreditate, anche da fonti antiche, si suppone che gli elementi decorativi dell'ordine dorico fossero in origine elementi funzionali di una struttura di legno. Ad esempio i triglifi sembrano derivare dalla testata delle travature della copertura, mentre le metope non sarebbero altro che l'evoluzione dei tamponamenti fra una trave e l'altra. Ci\u00f2 sarebbe confermato anche dalla posizione dei triglifi, posti in corrispondenza di ciascuna colonna e quindi razionali dal punto di vista strutturale; inoltre i triglifi sono vincolati ad occupare l'angolo dell'edificio, di conseguenza nasce il \"conflitto angolare\", che si presentava ogni qual volta le necessit\u00e0 di rispettare la posizione del triglifo sull'asse della colonna e contemporaneamente sull'angolo dell'edificio venivano in contrasto.\nL'origine dell'ordine dorico dall'architettura in legno \u00e8 anche confermata da fonti letterarie come Pausania, che descrive l'antico tempio di Hera a Olimpia con ancora presenti alcune colonne di legno, che venivano progressivamente sostituite da colonne in marmo man mano che si deterioravano.\nNon bisogna trascurare anche l'influsso delle altre culture mediterranee. In particolare molti elementi che compongono l'architettura greca erano gi\u00e0 presenti in quella egiziana. Solo che nell'architettura greca trovano per\u00f2 quella sintesi fra monumentalit\u00e0 e armonia e quella coerenza logica cos\u00ec caratteristica.\nEt\u00e0 classica.\nL'architettura dell'et\u00e0 classica ha il suo apice negli edifici che coronano l'Acropoli di Atene, espressioni degli ordini architettonici dorico e ionico.\nIl Partenone \u00e8 l'edificio maggiore per dimensioni ed importanza. Edificato in ordine dorico ma con proporzioni che si avvicinano allo ionico, ha rapporti dimensionali perfetti fra le diverse parti e il tutto. L'equilibrio e i rapporti modulari che ne costituiscono la geometria di base non sono applicati rigidamente, bens\u00ec con l'introduzione di correzioni ottiche nelle colonne (\"entasi\") e nello stilobate per ovviare agli effetti della forte luce mediterranea ed evitare effetti di schiacciamento dovuti alle grandi dimensioni dell'edificio.\nL'et\u00e0 classica sul finire del periodo si caratterizza anche per una razionalizzazione della struttura e disposizione della citt\u00e0, gettando cos\u00ec le basi dell'urbanistica.\nEt\u00e0 ellenistica.\nL'architettura ellenistica non \u00e8 pi\u00f9 l'arte della \"polis\", ma diviene il linguaggio delle citt\u00e0 e delle capitali delle monarchie di cultura greca e orientale. L'et\u00e0 ellenistica vede la diffusione dell'architettura greca anche al di fuori della Grecia e delle colonie, a seguito dell'unificazione politica e culturale di vaste aree del mondo antico, sotto l'impero di Alessandro Magno e dei regni ellenistici costituiti dai suoi successori.\nGli ordini architettonici vengono mantenuti e anche la struttura di base di alcuni edifici tradizionali, come i templi, ma a questi si aggiungono edifici pi\u00f9 complessi e articolati, come biblioteche, magazzini, empori, portici urbani, residenze private ecc. Fra i complessi pi\u00f9 significativi di questo periodo abbiamo l'acropoli di Pergamo, capitale dell'omonimo regno ellenistico, che comprende anche l'Altare di Pergamo (ora a Berlino) elevato per celebrare la vittoria dei Greci dell'Asia Minore sui Galati."}
{"id": "1931719", "revid": "132266", "url": "https://it.wikipedia.org/wiki?curid=1931719", "title": "Pulizia etnica dei georgiani in Abkhazia", "text": ""}
{"id": "1931721", "revid": "149727", "url": "https://it.wikipedia.org/wiki?curid=1931721", "title": "Sesto Cremonese", "text": ""}
{"id": "1931722", "revid": "767487", "url": "https://it.wikipedia.org/wiki?curid=1931722", "title": "L'uomo che sorride", "text": "L'uomo che sorride \u00e8 un film del 1936 diretto da Mario Mattoli.\nTrama.\nErcole Piazza, un ricco vedovo cerca in tutti i modi di trovare un marito alla bisbetica figlia Adriana per poter vivere liberamente. L'unico disposto ad accettare la mano della capricciosa ragazza \u00e8 il sorridente e paziente Pio.\nProduzione.\nIl film \u00e8 stato realizzato negli stabilimenti Pisorno-Tirrenia."}
{"id": "1931725", "revid": "765341", "url": "https://it.wikipedia.org/wiki?curid=1931725", "title": "Nuoto ai Giochi della XXIX Olimpiade - Staffetta 4x100 metri misti maschile", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento sono stati migliorati i seguenti record:\nBatterie.\nSi sono svolte 2 batterie di qualificazione. Le prime 8 squadre si sono qualificate direttamente per la finale."}
{"id": "1931735", "revid": "174925", "url": "https://it.wikipedia.org/wiki?curid=1931735", "title": "Viperinae", "text": "Viperinae \u00e8 una sottofamiglia di serpenti velenosi, appartenenti alla famiglia Viperidae.\nDescrizione.\nQuesti serpenti sono caratterizzati da una testa di forma triangolare, con un corpo tozzo ed una corta coda.\nI viperidi possiedono una ghiandola situata nella regione posteriore e laterale del capo che produce un veleno formato da un'alta percentuale d'acqua, diverse albumine ad alta tossicit\u00e0 e altre proteine enzimatiche che agiscono sui tessuti, sulla coagulazione del sangue e, a volte, sul sistema nervoso. Per inoculare questo veleno utilizzano delle lunghe zanne mobili canalicolate che, quando il serpente apre la bocca, formano un angolo di 90\u00b0 con la mascella ed in caso di morso penetrano nella cute della preda e iniettano il veleno attraverso i canali; quando chiudono la bocca le zanne vengono ruotate contro il palato.\nI loro occhi hanno pupille verticali, simili a quelle dei gatti. Questo carattere, per le specie italiane, contribuisce a distinguerle dagli altri serpenti presenti negli stessi habitat, come le innocue bisce, che hanno pupilla rotonda. Altri caratteri che tipicamente permettono di distinguere una vipera da un colubride non velenoso italiano sono la testa triangolare e la coda che si restringe in modo brusco, mentre gli altri ofidi presentano testa ovale e coda che si restringe gradualmente. \nTassonomia.\nLa sottofamiglia Viperinae comprende i seguenti generi:\nVeleno.\nLe vipere sono una famiglia di serpenti velenosi, il loro veleno ha un fattore LD50 che varia da medio a elevato; in breve, ci sono vipere con un veleno di media potenza e vipere dal morso molto velenoso (letale per gli uomini)."}
{"id": "1931736", "revid": "599013", "url": "https://it.wikipedia.org/wiki?curid=1931736", "title": "Nuoto ai Giochi della XXIX Olimpiade - 10 km maschili", "text": "Alla gara presero parte 25 atleti. L'oro and\u00f2 all'olandese Maarten van der Weijden.\nLa gara si \u00e8 svolta il 18 agosto."}
{"id": "1931739", "revid": "105911", "url": "https://it.wikipedia.org/wiki?curid=1931739", "title": "Stazione di Roma San Filippo Neri", "text": "La stazione di Roma San Filippo Neri \u00e8 la fermata ferroviaria a servizio dell'omonimo ospedale della citt\u00e0 di Roma e delle zone limitrofe. La fermata \u00e8 ubicata lungo la ferrovia Roma - Capranica - Viterbo ed \u00e8 servita dalla linea regionale FL3.\nStoria.\nLa fermata venne aperta il 27 dicembre 1970, prolungandovi contemporaneamente il servizio ferroviario urbano, fino ad allora attestato alla stazione di Roma Monte Mario.\nStrutture e impianti.\nLa sfermata dispone di un fabbricato viaggiatori completamente rinnovato in occasione del Giubileo del 2000, che ospita le banchine coperte e la biglietteria automatica.\n\u00c8 dotata di due binari passanti utilizzati per il servizio viaggiatori.\nDal 2021 all'esterno della stazione \u00e8 presente un murale dipinto in memoria di Luciano Quaglieri, infermiere dell'ospedale morto a causa del COVID-19 ed eletto a simbolo degli operatori sanitari caduti sul lavoro durante la pandemia.\nMovimento.\nVi fermano tutti i treni regionali per Bracciano, Cesano, Roma e Viterbo. La tipica offerta nelle ore di morbida dei giorni lavorativi \u00e8 di un treno ogni 15 minuti per Roma Ostiense e Cesano, un treno ogni 30 minuti per Bracciano e un treno ogni ora per Viterbo.\nServizi.\nLa fermata dispone di:"}
{"id": "1931740", "revid": "298229", "url": "https://it.wikipedia.org/wiki?curid=1931740", "title": "Scherma ai Giochi della XXVIII Olimpiade - Sciabola individuale maschile", "text": "Hanno partecipato 39 atleti; si \u00e8 svolto un turno preliminare per ridurre gli atleti a 32."}
{"id": "1931745", "revid": "287204", "url": "https://it.wikipedia.org/wiki?curid=1931745", "title": "Ledesma", "text": ""}
{"id": "1931746", "revid": "767487", "url": "https://it.wikipedia.org/wiki?curid=1931746", "title": "Tolomeo (Pok\u00e9mon)", "text": ""}
{"id": "1931750", "revid": "1186766", "url": "https://it.wikipedia.org/wiki?curid=1931750", "title": "Bagnoli (vino)", "text": "Il Bagnoli di Sopra, o pi\u00f9 semplicemente Bagnoli, \u00e8 un vino DOC della provincia di Padova che prende il nome dall'omonimo comune, una delle zone di produzione originaria pi\u00f9 antica.\nViene prodotto inoltre nei comuni di Agna, Arre, Battaglia Terme, Bovolenta, Candiana, Due Carrare, Cartura, Conselve, Monselice, Pernumia, San Pietro Viminario, Terrassa Padovana e Tribano.\nTipologie.\nTra questi, i vini ottenuti con uve provenienti dal territorio comunale di Bagnoli di Sopra possono inoltre fregiarsi della qualificazione \"classico\" accanto al nome.\nBagnoli Friularo.\nDal 2011 il vino Bagnoli Friularo o Friularo di Bagnoli ha ottenuto il riconoscimento DOCG "}
{"id": "1931751", "revid": "767487", "url": "https://it.wikipedia.org/wiki?curid=1931751", "title": "Rock On", "text": "Rock On \u00e8 il secondo album del gruppo statunitense dei Raydio, pubblicato dalla Arista Records nel 1979.\nIl disco.\nSeppur il successo del precedente \"Raydio\" sia stato consistente, Jerry Knight e Vincent Bonham decidono di lasciare la band, rifiutando l'offerta di incidere un secondo album. A sostituirli egregiamente ci penseranno Darren Carmichael, cantante, Charles Fearing, chitarrista, e Larry Tolbert, batterista. \nIn questo caso, un \"sound\" pulito e cristallino permette alla batteria del neo-Raydio Tolbert e alle percussioni di Ollie E. Brown di sottolineare ancor di pi\u00f9 la componente Disco che contaminava la \"black music\" del periodo, facendo di \"Rock On\" una lunga collezione di \"ballabili\". Il disco, di per s\u00e9, riscuote solo un discreto successo, negli States, raggiungendo il 45\u00ba posto nella classifica generale, al contrario del singolo \"You Can't Change That\", 3\u00ba classificato nella classifica R&amp;B. Il secondo singolo estratto \u00e8 \"More Than One Way to Love A Woman\" (#25 US R&amp;B)."}
{"id": "1931752", "revid": "57872", "url": "https://it.wikipedia.org/wiki?curid=1931752", "title": "Chiesa di Santa Maria (Carasco)", "text": "La chiesa di Santa Maria di Sturla (detta anche chiesa di San Pellegrino) \u00e8 un luogo di culto cattolico situato nella frazione di Santa Maria di Sturla, in via San Pellegrino, nel comune di Carasco nella citt\u00e0 metropolitana di Genova. La chiesa \u00e8 sede della parrocchia omonima del vicariato di Sturla e Graveglia della diocesi di Chiavari.\nStoria.\nLa parrocchia di Santa Maria di Sturla \u00e8 situata sulla sponda sinistra del torrente Sturla col titolo di rettoria. Le sue origini si possono far risalire da un atto di vendita di Gerardo Brilato del 30 marzo 1283 che testimonia la vendita di un terreno presso il torrente confinante con la terra Ecclesia S. Mariae de Sturla. Ulteriore conferma dell\u2019esistenza della chiesa \u00e8 l'atto del 7 agosto 1308 dove Guglielmo Bego figlio di Bonaparte di Santa Maria di Sturla, dettando il suo testamento, dichiarava volere la sua sepoltura presso la chiesa di Santa Maria di Sturla o presso quella di San Giovanni Battista di Chiavari.\nI parroci della chiesa dei Santi Quirico e Giulitta di Rivarola, che l'avevano a succursale, nell\u2019assumere il possesso del loro Benefizio, si portavano a prenderlo ugualmente di quella di Santa Maria di Sturla, bench\u00e9 Giuseppe Gaetano Podest\u00e0, parroco di Rivarola, asseveri che di essa non \u00e8 fatta alcuna menzione nelle Bolle di conferimento.\nIntitolata alla Nativit\u00e0 di Maria Vergine - e parrocchia gi\u00e0 nel XIV secolo - le diverse epidemie di peste che infierirono nel 1443, 1493 e 1528, con la decimazione pure del clero, portarono all'affidamento ad un solo sacerdote di pi\u00f9 parrocchie. Questa chiesa, infatti, nei tempi si trov\u00f2 unita ora a Rivarola, ora a San Nicol\u00f2 di Paggi, ora a San Colombano di Cogorno. In particolare, per quanto riguarda Paggi, a testimonianza della sua unione con questo paese, i registri di Paggi menzionano i seguenti fatti: 10 maggio 1783: battezzata Camilla Sturla, figlia di Lazzaro Antonio e di Caterina Descalzo, padrino Domenico Descalzo della parrocchia di Santa Maria di Sturla annessa alla parrocchia di Rivarola; 7 giugno 1794: registrato un battesimo la cui madrina \u00e8 Maria Bacigalupo della parrocchia di Santa Maria di Sturla annessa a Rivarola; 1801: registrato il matrimonio di Stefano Devoto e Antonia, i testimoni sono Francesco Sturla e Leonardo Sconnio della parrocchia di Santa Maria di Sturla.\nDurante la sua sudditanza a Rivarola il custode pro tempore vi compiva, ab immemorabili, tutte le funzioni parrocchiali ad eccezione dei matrimoni e della benedizione pasquale delle case. Non poche furono le vertenze per questa dipendenza verso la chiesa di Rivarola, dalla quale gli abitanti di Sturla distavano circa 3 km di strada, resa pi\u00f9 difficile dalle acque interposte del torrente Lavagna. Non mancarono perci\u00f2 i ricorsi all'arcivescovo di Genova per avere nuovamente l\u2019autonomia parrocchiale nel 1746 e poi, post 1826, appoggiati dall'arciprete di Chiavari Antonio Maria Gianelli in qualit\u00e0 di vicario foraneo del Levante. Fu l'arcivescovo genovese Salvatore Magnasco, propenso all'erezione di nuove parrocchie, ad istituire la parrocchia di Sturla col decreto datato al 6 giugno 1882 e civilmente riconosciuta con regio decreto in data 16 novembre 1885.\nDescrizione.\nLa chiesa antica era molto piccola, visitata da monsignor Francesco Bossio nel 1582, venne rifabbricata e ingrandita dal 1690 al 1700: nel 1889, per opera di quella laboriosa e buona popolazione, fu prolungato di due metri il muro della facciata per accomodarvi, internamente, l\u2019orchestra con un organo dei Paoli. La facciata, finita a stucco lucido, con un quadro sull\u2019arricciato che rappresenta Maria Santissima con san Sebastiano. La moderna \u00e8 ad una navata alta e sfogata con misura: 18,50 metri compreso presbitero e il coro, larga 7 metri e alta 11 metri.\nNel 1735 aveva quattro altari; cinque nel 1746, di cui tre in marmo e due in cotto. Il primo a destra di chi entra, \u00e8 in marmo, dedicato a san Sebastiano ed \u00e8 proveniente dal santuario di Nostra Signora della Guardia in Gavi e fu comprato per 400 lire dal Rev. D. Benedetto Sturla, che lo don\u00f2 alla chiesa; nella nicchia sovrastante allo stesso \u00e8 presente la statua lignea di \"San Sebastiano\" che vi fu trasportata dall\u2019antica cappella, che esisteva nella frazione di Colla, e poi abbandonata circa il 1670. II secondo altare, in marmo e al lato opposto, \u00e8 dedicato al contitolare san Pellegrino - figlio di un re di Scozia - cui \u00e8 dovuta la festa principale nella seconda domenica d'agosto; nella nicchia \u00e8 conservata la lignea statua del santo. II terzo procedendo a destra, \u00e8 in cotto e dedicato al Santissimo Crocifisso. II quarto dirimpetto, pure in cotto, \u00e8 sacro alla Madonna dell'Uva e non alla Madonna del Rosario, come inizialmente era stata attribuita l'effige della statua marmorea. Osservando, infatti, la mano della Vergine si pu\u00f2 scorgere tra le dita un grappolo d'uva. II quinto \u00e8 l\u2019altare maggiore dedicato alla Nativit\u00e0 di Maria Vergine, in marmo, ed \u00e8 dono del reverendo Antonio Sturla, che offici\u00f2 la chiesa per oltre 50 anni; a ricordarlo, nella porta sotto il tabernacolo, vi \u00e8 lo stemma della famiglia Sturla in bassorilievo (un ponte con sopra una torre). II fonte battesimale, il pulpito, le balaustre e il pavimento, sono di marmo. Alla chiesa sono contigui il campanile, rialzato nel 1844, su cui posano campane, fuse in Genova dalla Ditta Fratelli Boero nel 1880, la sacristia ed una casa canonicale sistemata nel 1876. II piazzale \u00e8 tutto coperto di pietruzze a vari colori, tolte dalla vicina marina di Lavagna: il lavoro, grazioso nei suoi disegni venne eseguito tra il 1871 e il 1875 col concorso dei parrocchiani che con entusiasmo andavano a raccogliere le pietre colorate e le facevano trasportare in loco. Nel 1861 si fece il coro in legno ad opera del signor Badaracco Domenico di Levaggi. Il 21 settembre 1887 furono iniziati i lavori di allungamento della chiesa e di ricostruzione della nuova facciata; iI lavoro fin\u00ec nel luglio 1889. La facciata porta la dedica: ACTUM VIRGINI DEIPARAE SACRUM - 1889. I lavori furono eseguiti dal capomastro Paolo Sanguineti di Chiavari, su disegno da lui presentato. Nella spesa per detti lavori concorsero con mano d\u2019opera e qualche offerta i parrocchiani e il R. Rettore D. Angelo Campanella, nonch\u00e9 i fratelli cav. dottor Stefano Sturla e D. Benedetto, i quali ultimi sostennero la maggior parte della spesa occorsa. Si costru\u00ec, subito dopo, la nuova orchestra, in cui venne collocato un bell'organo della Ditte Paoli, (dono del cav. dott. Stefano Sturla).\nSul lato destro della chiesa, quasi attiguo, si trova il cimitero parrocchiale.\nDa una ricerca sui registri dell\u2019archivio si \u00e8 constatato che col passare degli anni la chiesa sub\u00ec altre trasformazioni. Nel febbraio 1922 inizi\u00f2 la demolizione dell'unica scala centrale del piazzale di fronte alla porta della chiesa, sostituendola con due scalinate, una a nord e l\u2019altra a sud, per esigenze di viabilit\u00e0. II lavoro \u00e8 compiuto nei primi di agosto. Secondo le note riportate dal sacerdote l\u2019opera incontra la soddisfazione di tutti e d\u00e0 un aspetto pi\u00f9 decoroso al piazzale, grazie anche alla costruzione di una ringhiera in ferro. Il 19 agosto 1923, giorno di san Pellegrino, si inaugurano i lavori di pittura del presbiterio eseguiti dal pittore prof. Luigi Agretti di Arcola e dall'intagliatore e indoratore Agostino Castagnino di Chiavari. Contemporaneamente venne anche completamente rifatto l'affresco della facciata sempre ad opera del prof. Agretti che manifesta la sua genialit\u00e0 e bravura, Il lavoro al completo, compreso l'affresco della facciata cost\u00f2 28.000 lire.\nFestivit\u00e0.\nLa festa della Nativit\u00e0 di Maria Bambina si festeggia l\u20198 di settembre, anche per questo viene conosciuta come la \"Madonna degli 8\". Soprattutto negli ultimi anni, questa festivit\u00e0 ha perso un poco della sua importanza per lasciarne di pi\u00f9 a san Pellegrino che si festeggia la seconda domenica di agosto. La festa venne sempre celebrata a parte un anno, nel 1894, in cui a causa dell\u2019infierire del colera, dietro l'ordinanza dell\u2019arcivescovo di Genova, la celebrazione venne sospesa e fu poi festeggiata la terza domenica di ottobre."}
{"id": "1931755", "revid": "287204", "url": "https://it.wikipedia.org/wiki?curid=1931755", "title": "Dumka", "text": " \nDumka \u00e8 una suddivisione dell'India, classificata come \"municipality\", di 44.917 abitanti, capoluogo del distretto di Dumka, nello stato federato del Jharkhand. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 24\u00b0 16' 0 N e 87\u00b0 15' 0 E e ha un'altitudine di 136 .\nSociet\u00e0.\nEvoluzione demografica.\nAl censimento del 2001 la popolazione di Dumka assommava a 44.917 persone, delle quali 24.341 maschi e 20.576 femmine. I bambini di et\u00e0 inferiore o uguale ai sei anni assommavano a 5.457, dei quali 2.873 maschi e 2.584 femmine. Infine, coloro che erano in grado di saper almeno leggere e scrivere erano 34.151, dei quali 19.580 maschi e 14.571 femmine."}
{"id": "1931757", "revid": "198277", "url": "https://it.wikipedia.org/wiki?curid=1931757", "title": "Pallacanestro Varese 1999-2000", "text": "Giocatori tagliati.\nHead Coach: Valerio Bianchini\nHead Coach: Massimo Galli"}
{"id": "1931758", "revid": "1305772", "url": "https://it.wikipedia.org/wiki?curid=1931758", "title": "Mad Hatter", "text": ""}
{"id": "1931759", "revid": "1305772", "url": "https://it.wikipedia.org/wiki?curid=1931759", "title": "Ovoledo", "text": "Ovoledo (\"Dovol\u00eat\" in friulano standard, \"Dovoleit\" in friulano occidentale) \u00e8 una frazione situata nella zona settentrionale del comune di Zoppola (PN), in Friuli-Venezia Giulia.\nGeografia fisica.\nOvoledo confina con Zoppola e con le frazioni di Murlis e Castions; \u00e8 situato sulla sinistra idrografica del torrente Meduna nella zona centro-occidentale del Friuli-Venezia Giulia, a circa 13\u00a0km da Pordenone. Il confine con la frazione di Murlis \u00e8 in parte corrispondente con il corso del fiume Brentella.\nStoria.\nIl toponimo \"Ovoledo\" deriva dal latino \"opulus\" cio\u00e8 l'arbusto che veniva usato per sostenere le viti fino al secolo scorso, che ha dato l'antico nome di \"Ovoleto\".\nGli \"homines de Ovoleto\" si insediarono attorno alla chiesetta di S. Michele Arcangelo (seconda met\u00e0 del '400), in prossimit\u00e0 della quale fu costruito un follatore, un antico attrezzo che doveva servire per la gestione delle vinacce e del mosto.\nEconomia.\nAttualmente Ovoledo \u00e8 conosciuto per la produzione della patata; le particolari caratteristiche del terreno, costituito prevalentemente da sabbie depositate dal Meduna, hanno favorito lo sviluppo della coltivazione di diverse qualit\u00e0 del tubero, nonch\u00e9 la nascita di un'importante cooperativa di produttori.\nEventi.\nLa Sagra delle Patate.\nDal 1978, ogni mese di luglio viene organizzata la tradizionale Sagra delle Patate.\nIn quella occasione si svolge un importante convegno trattante i temi della coltivazione della patata e dell'agricoltura in generale, al quale partecipano anche relatori e personalit\u00e0 di livello regionale e nazionale. Completa la manifestazione la Mostra-Mercato della patata, dove i produttori possono esporre il loro raccolto che viene esaminato e giudicato da una giuria di esperti agronomi.\nIl sito ufficiale della Sagra delle Patate \u00e8 http://www.ovoledo.it"}
{"id": "1931760", "revid": "371529", "url": "https://it.wikipedia.org/wiki?curid=1931760", "title": "Episodi di Doctor Who (dodicesima stagione)", "text": "La dodicesima stagione della serie TV Doctor Who \u00e8 la prima interpretata da Tom Baker nel ruolo del Quarto Dottore.\n\u00c8 composta da 20 episodi, andati in onda nel Regno Unito dal 28 dicembre 1974 al 10 maggio 1975. Alcuni sono stati trasmessi in Italia su Rai Uno nel febbraio del 1980 e sono tuttora gli unici episodi della serie originale - insieme a parte della stagione successiva - a essere stati trasmessi in Italia. \nCome per tutte le stagioni della serie classica, gli episodi vengono suddivisi in \"macrostorie\" (in inglese, \"serial\") con una propria continuit\u00e0 narrativa e un proprio titolo, qui indicato nella colonna \"Titolo serial\" della tabella.\nRobot.\nTrama.\nDopo la sua rigenerazione, il Dottore inizia a comportarsi in modo strano. Affidato alle cure di Harry, cerca di scappare nel suo TARDIS, ma viene fermato da Sarah e il Brigadiere per indagare sul furto dei piani di un'arma disintegratrice. Sarah scopre che la Societ\u00e0 per la Riforma Scientifica, meglio conosciuta come \"Think Thank\" sta costruendo un prototipo robot, K1.\nArca spaziale.\nTrama.\nIl Dottore, Sarah e Harry arrivano su un satellite artificiale. Al suo interno sono presenti degli umani in stato di ibernazione, in questo stato da millenni a causa di un sabotaggio di un grosso insetto, la regina dei Wirrn. Il Dottore deve ora trovare il modo di distruggere le sue numerose larve prima che prendano possesso degli esseri umani.\nEsperimento Sontaran.\nTrama.\n10.000 anni nel futuro, la Terra \u00e8 apparentemente disabitata. Il Dottore, Sarah e Harry si trovano nella futura Piccadilly Circus, dove scoprono un equipaggio di astronauti alieni, i Sontaran, che si preparano a invadere il pianeta.\nGenesis of the Daleks.\nTrama.\nIl Dottore torna su Skaro, pianeta natale dei Dalek, per svolgere un'importante missione assegnatagli dai Signori del Tempo. Qui ha la possibilit\u00e0 di distruggere i Dalek prima che si evolvano per opera di Davros, ma si trova di fronte a un dilemma. Cos\u00ec facendo salverebbe numerose vite future, ma causerebbe il genocidio di una intera specie.\nLa vendetta dei Ciberniani.\nTrama.\nIl Dottore, Sarah e Harry arrivano alla stazione spaziale Nerva, che ha il compito di avvisare dell'esistenza di un nuovo satellite orbitante attorno a Giove. Un virus ha ucciso gran parte dell'equipaggio, e il Dottore sospetta sia opera dei Cybermen."}
{"id": "1931764", "revid": "287204", "url": "https://it.wikipedia.org/wiki?curid=1931764", "title": "Dhanbad", "text": " \nDhanbad \u00e8 una suddivisione dell'India, classificata come \"municipality\", di 198.963 abitanti, capoluogo del distretto di Dhanbad, nello stato federato del Jharkhand. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 23\u00b0 48' 0 N e 86\u00b0 27' 0 E e ha un'altitudine di 221 .\nSociet\u00e0.\nEvoluzione demografica.\nAl censimento del 2001 la popolazione di Dhanbad assommava a 198.963 persone, delle quali 108.400 maschi e 90.563 femmine. I bambini di et\u00e0 inferiore o uguale ai sei anni assommavano a 24.544, dei quali 12.805 maschi e 11.739 femmine. Infine, coloro che erano in grado di saper almeno leggere e scrivere erano 147.420, dei quali 86.170 maschi e 61.250 femmine."}
{"id": "1931770", "revid": "1906976", "url": "https://it.wikipedia.org/wiki?curid=1931770", "title": "Stemma di Montserrat", "text": "Lo stemma di Montserrat, adottato per la prima volta nel 1909, consiste in uno scudo recante l'immagine di una donna vestita di verde: rappresenta Erin, personificazione dell'Irlanda, derivata dalla dea mitologica \u00c9riu. La donna tiene un'arpa dorata, altro riferimento all'Irlanda riportato anche sullo stemma di quest'ultima. La croce simboleggia la Cristianit\u00e0.\nLo stemma intende cos\u00ec ricordare che gli attuali abitanti di Montserrat discendono da un gruppo di coloni irlandesi esiliati nell'isola da Oliver Cromwell nel XVII secolo.\nLo stemma compare anche nella bandiera di Montserrat."}
{"id": "1931771", "revid": "1543377", "url": "https://it.wikipedia.org/wiki?curid=1931771", "title": "Scorrimento", "text": "In cristallografia, lo scorrimento \u00e8 il processo attraverso il quale avviene il movimento delle dislocazioni, producendo una deformazione plastica. Le deformazioni plastiche possono essere prodotte da altri meccanismi diversi dallo scorrimento, ad esempio dalla geminazione.\nPiani, direzioni e sistemi di scorrimento.\nLo scorrimento avviene nei solidi cristallini in risposta all'azione di un carico esterno che, provocando uno sforzo di taglio all'interno del cristallo, determina lo slittamento di particolari piani cristallografici (detti piani di scorrimento) gli uni sugli altri, che avviene lungo delle determinate direzioni (dette direzioni di scorrimento).\nOgni particolare combinazione di piani di scorrimento e direzioni di scorrimento \u00e8 detta sistema di scorrimento. Tali piani e direzioni di scorrimento vengono indicati attraverso la notazione degli indici di Miller.\nI piani di scorrimento corrispondono ai piani di massimo addensamento atomico, i quali contengono il pi\u00f9 piccolo vettore di Burgers.\nSistemi di scorrimento nel reticolo cubico a facce centrate.\nIl reticolo cubico a facce centrate (FCC) ha 12 sistemi di scorrimento dati dalla combinazione dei quattro piani equivalenti a (111) e dalle tre direzioni equivalenti a [110].\nPer un reticolo FCC \u00e8 possibile calcolare il modulo del vettore di Burgers \"b\":\nin cui \"a\" \u00e8 la costante di reticolo (ovvero la lunghezza del lato della cella unitaria).\nSistemi di scorrimento nel reticolo cubico a corpo centrato.\nIl reticolo cubico a corpo centrato (BCC) ha 12 sistemi di scorrimento dati dalla combinazione fra 6 piani {110} e 2 direzioni &lt;111&gt;.\nLo scorrimento \u00e8 favorito nella struttura FCC rispetto alla struttura BCC, perch\u00e9 il reticolo BCC richiede maggior calore per essere attivato e quindi \u00e8 pi\u00f9 resistente alla deformazione plastica. Nel reticolo BCC ci sono anche dei sistemi di \"quasi scorrimento\" nei quali la probabilit\u00e0 di attivazione \u00e8 alta, e sono {112} &lt;111&gt; e {123} &lt;111&gt;.\nSistemi di scorrimento nel reticolo esagonale compatto.\nIl reticolo esagonale compatto (HCP) contiene un numero minore di sistemi di scorrimento rispetto ai reticoli FCC e BCC, per cui lo scorrimento avviene con maggior difficolt\u00e0. Ci\u00f2 determina una minor facilit\u00e0 di deformazione plastica e una maggior probabilit\u00e0 di frattura fragile, visto che si deformano pi\u00f9 facilmente i reticoli con maggior numero di sistemi cristallografici a maggior densit\u00e0 di costituenti."}
{"id": "1931772", "revid": "1305772", "url": "https://it.wikipedia.org/wiki?curid=1931772", "title": "Passetto", "text": ""}
{"id": "1931775", "revid": "287204", "url": "https://it.wikipedia.org/wiki?curid=1931775", "title": "Deoghar", "text": " \nDeoghar \u00e8 una suddivisione dell'India, classificata come \"municipality\", di 98.372 abitanti, capoluogo del distretto di Deoghar, nello stato federato del Jharkhand. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 24\u00b0 28' 60 N e 86\u00b0 42' 0 E e ha un'altitudine di 253 .\nSociet\u00e0.\nEvoluzione demografica.\nAl censimento del 2001 la popolazione di Deoghar assommava a 98.372 persone, delle quali 53.760 maschi e 44.612 femmine. I bambini di et\u00e0 inferiore o uguale ai sei anni assommavano a 11.824, dei quali 6.258 maschi e 5.566 femmine. Infine, coloro che erano in grado di saper almeno leggere e scrivere erano 74.654, dei quali 43.890 maschi e 30.764 femmine.\nMonumenti e luoghi d'interesse.\nBaidyanath Dham.\nIl tempio di \"Baidyanath Dham\" (talvolta scritto anche \"Vaidyanath Dham\") \u00e8 uno dei dodici santuari \"Jyotirlinga\" dedicati a Shiva. \nSecondo la leggenda, il dio Shiva, accecato dal dolore per la morte della sua sposa Sati (una delle incarnazioni della dea Parvati), si caric\u00f2 il corpo sulle spalle ed inizi\u00f2 una terribile danza di morte, distruggendo tutto al suo passaggio. Per fermare questa sventura, il dio Vishnu lanci\u00f2 il suo magico disco contro Sati, il cui corpo si smembr\u00f2 e le varie parti caddero in punti diversi della terra. Si dice che qui cadde il suo cuore."}
{"id": "1931776", "revid": "339392", "url": "https://it.wikipedia.org/wiki?curid=1931776", "title": "Targhe automobilistiche dell'Abkhazia", "text": ""}
{"id": "1931780", "revid": "287204", "url": "https://it.wikipedia.org/wiki?curid=1931780", "title": "Chatra", "text": " \nChatra \u00e8 una suddivisione dell'India, classificata come \"municipality\", di 41.990 abitanti, capoluogo del distretto di Chatra, nello stato federato del Jharkhand. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 24\u00b0 13' 0 N e 84\u00b0 52' 0 E e ha un'altitudine di 426 .\nSociet\u00e0.\nEvoluzione demografica.\nAl censimento del 2001 la popolazione di Chatra assommava a 41.990 persone, delle quali 22.331 maschi e 19.659 femmine. I bambini di et\u00e0 inferiore o uguale ai sei anni assommavano a 7.086, dei quali 3.600 maschi e 3.486 femmine. Infine, coloro che erano in grado di saper almeno leggere e scrivere erano 27.409, dei quali 15.950 maschi e 11.459 femmine."}
{"id": "1931782", "revid": "287204", "url": "https://it.wikipedia.org/wiki?curid=1931782", "title": "L'uccello che girava le viti del mondo", "text": " \u00e8 un romanzo del 1994-1995 di Haruki Murakami. Per questo romanzo, Murakami ha vinto il prestigioso Premio Yomiuri-bungaku, conferitogli da uno dei suoi acerrimi critici precedenti, il Premio Nobel Kenzabur\u014d \u014ce.\nIl romanzo, ambientato principalmente a Tokyo tra il 1984 e 1985, \u00e8 scritto in prima persona, e contiene numerose interruzioni in cui viene raccontata la storia precedente dei vari personaggi. Nella terza parte del romanzo, la narrazione lineare lascia il posto ad una serie di capitoli frammentari per stile e cronologia.\nTrama.\nIl romanzo segue la vita del protagonista, il trentenne Toru Okada, da quando riceve una strana telefonata da una donna che non conosce, la quale, per\u00f2, conosce lui molto bene. Oltre a questa strana situazione, la scomparsa del gatto domestico segna il momento in cui la vita di Toru prende una piega imprevista, fitta di difficolt\u00e0, che lo porta ad incontrare vari personaggi, la maggior parte femminili. Alla fine della prima parte, viene lasciato misteriosamente dalla moglie, e le successive due parti sono dedicate al suo tentativo di ritrovarla.\nUno degli snodi principali \u00e8 l'improvvisa comparsa del tenente Mamiya, un anziano signore che racconta a Toru le vicissitudini della sua terribile esperienza in Mongolia durante la seconda guerra sino-giapponese, tra cui quella di esser stato gettato a morire in un pozzo prosciugato. Per Toru il pozzo asciutto che si trova nel suo quartiere di Tokyo diventa il tramite per accedere ad un mondo parallelo attraverso cui \u00e8 convinto di poter ritrovare la moglie.\nPersonaggi.\nQuesto romanzo ha molti personaggi; i principali sono:\nEdizioni.\nDe \"L'uccello che girava le viti del mondo\" esistono almeno tre versioni: l'edizione originale giapponese, l'edizione inglese 'tagliata' dal traduttore Jay Rubin su richiesta dell'editrice americana Knopf e il tascabile giapponese, per il quale Murakami ha apportato tagli ulteriori rispetto alle altre edizioni."}
{"id": "1931785", "revid": "37401", "url": "https://it.wikipedia.org/wiki?curid=1931785", "title": "Hair (musical)", "text": ""}
{"id": "1931786", "revid": "36426", "url": "https://it.wikipedia.org/wiki?curid=1931786", "title": "Lanificio fratelli Cerruti", "text": ""}
{"id": "1931794", "revid": "14691", "url": "https://it.wikipedia.org/wiki?curid=1931794", "title": "Provincia occidentale (Kenya)", "text": ""}
{"id": "1931795", "revid": "14691", "url": "https://it.wikipedia.org/wiki?curid=1931795", "title": "Provincia orientale (Kenya)", "text": ""}
{"id": "1931797", "revid": "14691", "url": "https://it.wikipedia.org/wiki?curid=1931797", "title": "Provincia nordorientale (Kenya)", "text": ""}
{"id": "1931813", "revid": "124226209", "url": "https://it.wikipedia.org/wiki?curid=1931813", "title": "Rio Ave Futebol Clube", "text": "Il Rio Ave Futebol Clube, meglio noto come Rio Ave, \u00e8 una societ\u00e0 calcistica portoghese con sede nella citt\u00e0 di Vila do Conde. Milita nella Segunda Liga, seconda divisione del campionato portoghese di calcio.\nDisputa le partite casalinghe allo stadio municipale dos Arcos, che ospita 12 820 spettatori.\nStoria.\nIl club \u00e8 stato fondato il 10 maggio 1939 ed ha inizialmente preso parte alle competizioni di zona. Nel 2013-2014 disputa la sua 50\u00aa stagione nei campionati nazionali, la maggior parte dei quali (18) trascorsi in Primeira Liga.\nHa conquistato la prima promozione della sua storia nella stagione 1976-1977, quando \u00e8 stato campione nazionale di Terceira Divis\u00e3o. Due anni dopo, arrivando secondo nel campionato cadetto, ha conquistato la promozione in Primeira Divis\u00e3o per la prima volta nella sua storia, anche se dopo una sola stagione (1979-1980) il Rio Ave \u00e8 retrocesso. Nel 1980-1981 ha vinto il gruppo settentrionale della Segunda Divis\u00e3o, tornando in Primeira e nel 1981-1982 si \u00e8 classificato al 5\u00ba posto, ancora oggi il miglior risultato della sua storia in massima serie. Nel 1983-1984 disputa la finale di Ta\u00e7a de Portugal contro il Porto, venendo sconfitta 4-1, ma solo l'anno seguente retrocede in Segunda Divis\u00e3o.\nVittorioso nel campionato cadetto 1985-1986, il Rio Ave retrocede nuovamente nel 1987-1988 e passeranno otto anni prima di poter festeggiare il ritorno in massima divisione. Nel frattempo, complice la creazione della Liga de Honra, il club si ritrova al 3\u00ba livello del campionato nazionale: nel 1990-1991 ottiene la promozione nella nuova Liga de Honra grazie alla vittoria del gruppo settentrionale di Segunda Divis\u00e3o.\nLa vittoria della Liga de Honra 1995-1996 riporta il Rio Ave in Primeira Liga. Da allora, la squadra di Vila do Conde \u00e8 stata tra le pi\u00f9 presenti del massimo campionato portoghese, retrocedendo in Liga de Honra nel 1999-2000 ma ritornando in Primeira Liga tre anni dopo; ancora pi\u00f9 breve la permanenza in cadetteria seguita alla retrocessione del 2005-2006: dopo due stagioni, il Rio Ave \u00e8 tornato in Primeira Liga. Dal 2008-2009 gioca stabilmente in massima serie.\nNella stagione 2013-2014 dopo aver chiuso il campionato all'undicesimo posto, approda in entrambe le finali delle coppe nazionali, venendo, per\u00f2, sconfitta in ambedue le situazioni, e sempre dal Benfica, capace di imporsi per 2-0 in Ta\u00e7a da Liga e, qualche giorno pi\u00f9 tardi, 1-0 in Ta\u00e7a de Portugal. Nonostante i due insuccessi, il secondo posto nella Ta\u00e7a de Portugal gli ha garantito, per la prima volta nella sua storia, di accedere direttamente alla fase a gironi della UEFA Europa League.\nNella stagione 2019-2020 chiude il campionato al quinto posto, qualificandosi ai preliminari di UEFA Europa League 2020-2021; entra in gioco dal secondo turno eliminando i bosniaci del Borac Banja Luka avanzando al terzo turno dove estromette ai calci di rigore il Be\u015fikta\u015f e si guadagna l'accesso ai play-off dove viene per\u00f2 eliminato ai rigori dal Milan per 9-8 (11-10 includendo il pareggio per 2-2 maturato nel 120 minuti).\nStrutture.\nStadio.\nLo Stadio municipale dos Arcos, che ospita le gare interne della squadra, \u00e8 stato costruito nel 1984 ed inaugurato il 13 ottobre di quell'anno. Pu\u00f2 contenere un massimo di 10 660 spettatori.\nLa misura del terreno di gioco \u00e8 di 105 per 65 metri.\nColori e simboli.\nI colori sociali sono il bianco ed il verde.\nLo stemma rappresenta una caravella e, sullo sfondo, un pallone da calcio. L'imbarcazione \u00e8 un simbolo tradizionale del Portogallo ed \u00e8 anche un'allusione alla vocazione marinara della citt\u00e0 di Vila do Conde, essendo presente anche nello stemma cittadino.\nStatistiche e record.\nStatistiche di squadra.\nStatistiche nelle competizioni UEFA.\nTabella aggiornata alla fine della stagione 2018-2019.\nOrganico.\nRosa 2018-2019.\n\"Rosa aggiornata al 30 gennaio 2019.\"\nRosa 2017-2018.\n\"Rosa aggiornata al 2 gennaio 2018.\"\nRosa 2016-2017.\n\"Rosa aggiornata al 2 settembre 2016.\"\nRosa 2015-2016.\n\"Rosa aggiornata al 13 maggio 2016.\""}
{"id": "1931815", "revid": "599013", "url": "https://it.wikipedia.org/wiki?curid=1931815", "title": "Chiesa di Sant'Eufemiano", "text": "La chiesa prioria di Sant'Eufemiano \u00e8 un luogo di culto cattolico situato nella frazione di Graveglia, in via don Giuseppe Sannazzari, nel comune di Carasco nella citt\u00e0 metropolitana di Genova. La chiesa \u00e8 sede della parrocchia omonima del vicariato di Sturla e Graveglia della diocesi di Chiavari.\nStoria e descrizione.\nLa chiesa fu costruita dai monaci colombaniani dell'abbazia di San Colombano di Bobbio, intitolandola al santo Eufemiano, nella frazione di Graveglia.\nIn zona vi era inoltre il monastero di Comorga, sempre gestito dagli stessi monaci che come prioria amministrava il territorio.\nNel XIII secolo la propriet\u00e0 delle terre di Graveglia passarono dai monaci di Bobbio ai Benedettini, subentrati ai colombaniani nell'abbazia di Borzone (Borzonasca), che gestirono anche le sue pertinenze a Breccanecca di Cogorno e Sanguineto e Maxena di Chiavari.\nLa sua prioria fu data in commenda, all'inizio del XVI secolo, alla Santa Sede che con breve del 6 novembre 1519 concedette il patronato alla famiglia locale dei Ravaschieri.\nEredita in seguito dalla famiglia Solari, la curia arcivescovile di Genova decise di sospendere il giuspatronato familiare e, nel 1873, di conferire il beneficio priorale mediante un apposito concorso ecclesiastico. L'attuale chiesa fu eretta nel 1866 e consacrata il 12 maggio del 1868 dall'arcivescovo genovese monsignor Andrea Charvaz."}
{"id": "1931818", "revid": "287204", "url": "https://it.wikipedia.org/wiki?curid=1931818", "title": "Bokaro Steel City", "text": " \nBokaro Steel City \u00e8 una citt\u00e0 dell'India di 394.173 abitanti, capoluogo del distretto di Bokaro, nello stato federato del Jharkhand. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 23\u00b0 29' N e 86\u00b0 09' E e ha un'altitudine di 210 .\nSociet\u00e0.\nEvoluzione demografica.\nAl censimento del 2001 la popolazione di Bokaro Steel City assommava a 394.173 persone, delle quali 213.044 maschi e 181.129 femmine. I bambini di et\u00e0 inferiore o uguale ai sei anni assommavano a 46.447, dei quali 24.479 maschi e 21.968 femmine. Infine, coloro che erano in grado di saper almeno leggere e scrivere erano 289.296, dei quali 173.639 maschi e 115.657 femmine."}
{"id": "1931823", "revid": "124614373", "url": "https://it.wikipedia.org/wiki?curid=1931823", "title": "Lucille Bremer", "text": "Biografia.\nLucille Bremer nacque nella cittadina di Amsterdam, presso New York, dove inizi\u00f2 a lavorare in piccoli spettacoli. Nel 1933, all'et\u00e0 di sedici anni, fece il suo debutto al prestigioso Radio City Music Hall come ballerina di fila nel gruppo delle \"Rockette\", di cui facevano parte anche le future star del \"musical\" Vera Ellen e June Allyson.\nLa breve carriera a Hollywood.\nNel 1940, mentre era impegnata nello spettacolo \"Hattie Panama\", uno dei tanti musical popolari all'epoca a Broadway, la Bremer fu notata da un impresario cinematografico che le propose un contratto a Hollywood presso la casa produttrice MGM. Il debutto sul grande schermo avvenne nel 1944 nel film \"Incontriamoci a Saint Louis\" (1944) di Vincente Minnelli, uno dei pi\u00f9 celebri \"musical\" di tutti i tempi, nel quale la Bremer fu protagonista nel ruolo di una delle sorelle Smith, accanto a Judy Garland e Margaret O'Brien.\nNonostante la bellezza e il talento espresso nella danza e nella recitazione, la carriera cinematografica della Bremer fu assai breve. Partner di Fred Astaire in \"Jolanda e il re della samba\" (1945), ancora di Minnelli, e in \"Ziegfeld Follies\" (1945), apparve inoltre in \"Nuvole passeggere\" (1946), biografia del compositore Jerome Kern. Dopo soli quattro anni trascorsi presso gli \"studios\" MGM, l'attrice recit\u00f2 ancora nel melodramma in costume \"Il dominatore di Wall Street\" (1948) di Edgar G. Ulmer.\nDopo Hollywood.\nDelusa dalla sua carriera che non riusciva a decollare anche per il poco interesse mostrato dalla MGM, alla scadenza del contratto prefer\u00ec non rinnovarlo e decise di abbandonare il cinema. Nel frattempo si era innamorata di Abelardo Luis Rodriguez, figlio dell'omonimo presidente messicano che spos\u00f2 nell'estate del 1948. La coppia cre\u00f2 nella regione della Bassa California un piccolo paradiso che grazie alle loro conoscenze divenne la meta dei divi del cinema oltre che di numerose altre personalit\u00e0.\nDopo il divorzio avvenuto del 1963 ritorn\u00f2 in California dove gest\u00ec un negozio di abbigliamento per bambini.\nMor\u00ec nel 1996 a causa di un infarto e le sue ceneri vennero sparse parte nel Golfo di California e parte nei pressi della chiesa del Ranch Las Cruces che lei e il marito avevano fatto erigere nella loro propriet\u00e0."}
{"id": "1931828", "revid": "70137", "url": "https://it.wikipedia.org/wiki?curid=1931828", "title": "Big Whoop", "text": ""}
{"id": "1931833", "revid": "73843", "url": "https://it.wikipedia.org/wiki?curid=1931833", "title": "Ordine reale vittoriano", "text": "L'Ordine reale vittoriano (RVO) \u00e8 un ordine cavalleresco dinastico del Regno Unito e del Commonwealth delle nazioni. Creato dalla regina Vittoria il 21 aprile 1896, con il motto latino \"Victoria\" e il 20 giugno come data ufficiale di commemorazione, l'ordine venne stabilito per dare pubblica riconoscenza a coloro che avessero servito il monarca con distinzione.\nCreazione.\nQuando l'Ordine reale vittoriano venne creato sul finire del XIX secolo, gran parte degli onori venivano concessi su suggerimento del primo ministro o di altri ministri.\nGli ordini pi\u00f9 importanti erano l'Ordine della Giarrettiera e quello del Cardo che venivano concessi come onorificenza personale sin dal medioevo, ma avevano il difetto di essere limitati secondo antichi regolamenti a soli 40 membri, limite che nessuno era intenzionato a infrangere per non far perdere il prestigio all'ordine ed ai suoi insigniti, sminuendone l'esclusivit\u00e0.\nIl senso di questo nuovo ordine non era quindi solo quello di creare nuove onorificenze, ma di ampliare il numero degli aderenti, in un momento storico in cui l'Impero britannico era al suo zenit. L'ordine venne celebrato in occasione del Giubileo di Diamante della regina Vittoria.\nComposizione.\nIl monarca era il Sovrano supremo dell'ordine e aveva il compito di nominare tutti gli altri membri. A seguire, si trovava il Gran Maestro: questa carica, fu tra l'altro, ricoperta dalla Regina Madre, dal 1935 alla di lei morte nel 2002, momento in cui sua figlia, la Regina Elisabetta II, nomin\u00f2 a tale carica la propria figlia, la Principessa Anna, nel 2007.\nSotto queste personalit\u00e0, si trovavano cinque grandi ufficiali dell'ordine: il cancelliere (titolo ricoperto dal lord ciambellano), il segretario (occupato dal tesoriere), il registratore (occupato dal segretario della Cancelleria centrale degli ordini cavallereschi), il cappellano (occupato dal cappellano della Queen's Chapel of the Savoy), e il genealogista.\nGradi.\nVi sono cinque gradi di onorificenza nell'Ordine reale vittoriano, in ordine di precedenza:\nIndividualmente, ciascun membro pu\u00f2 ottenere la medaglia reale vittoriana, per speciali meriti. Prima del 1984, i gradi di luogotenente e membro erano classificati come membri di quarta e quinta classe, rispettivamente. Dal 31 dicembre di quell'anno, la regina Elisabetta II dichiar\u00f2 queste due classi ufficialmente divise e ne mut\u00f2 i nomi.\nI membri onorari dell'Ordine ricevono il titolo di \"accoliti\". \nI luoghi di ritrovo dell'Ordine sono la cappella di San Giorgio a Windsor e l'abbazia di Westminster.\nInsegne e vesti.\nL'Ordine reale vittoriano dispone di un gran numero di insegne e distintivi, ma la medaglia ufficiale \u00e8 contraddistinta essenzialmente da una croce maltese con al centro un medaglione raffigurante le lettere \"VRI\" (\"Victoria regina imperatrix\", \"Vittoria, regina e imperatrice\"), oro su sfondo rosso, sormontate da una corona e circondate da una fascia blu con inciso il motto dell'ordine a lettere dorate. Cavalieri e dame di gran croce vestono anche una fascia che attraversa il busto dalla spalla destra al fianco sinistro; i cavalieri di commenda e commendatori portano un collare con medaglia, mentre i luogotenenti e i membri indossano la medaglia sul lato sinistro del busto; le donne indossano la medaglia portata al braccio sinistro.\nI collari dell'ordine sono portati esclusivamente dai cavalieri e dalle dame di gran croce e sono fatti d'oro, consistenti in sezioni ottagonali alternate a fiamme ottagonali.\nOrdine di precedenza nel Commonwealth.\nDal momento che l'Ordine reale vittoriano \u00e8 aperto ai cittadini di sedici differenti Paesi, ciascuno col proprio sistema di onorificenze, decorazioni e medaglie, esso varia in precedenza da Paese a Paese. Di seguito vengono schematizzati i casi principali:\nNel Regno Unito le mogli dei membri maschi di tutte le classi cos\u00ec come i figli dal secondogenito in poi, le figlie, le nuore o i cognati non hanno particolari ordini di precedenza sugli altri, purch\u00e9 ovviamente non siano stati insigniti loro stessi di specifici ordini cavallereschi."}
{"id": "1931847", "revid": "1305772", "url": "https://it.wikipedia.org/wiki?curid=1931847", "title": "Don't Look Back", "text": "Don't Look Back (\"non guardare/te indietro\" in lingua inglese) pu\u00f2 riferirsi a:"}
{"id": "1931848", "revid": "18315286", "url": "https://it.wikipedia.org/wiki?curid=1931848", "title": "Juilliard", "text": ""}
{"id": "1931850", "revid": "834", "url": "https://it.wikipedia.org/wiki?curid=1931850", "title": "Don't look back", "text": ""}
{"id": "1931855", "revid": "834", "url": "https://it.wikipedia.org/wiki?curid=1931855", "title": "Toledo, Ohio", "text": ""}
{"id": "1931863", "revid": "228587", "url": "https://it.wikipedia.org/wiki?curid=1931863", "title": "James Papez", "text": "Laureatosi presso la facolt\u00e0 di medicina e chirurgia dell'universit\u00e0 del Minnesota, divenne famoso per aver descritto nel 1937 un circuito cerebrale di connessione tra il subiculum dell'ippocampo e l'isocorteccia del cingolo, che prese il nome di circuito di Papez."}
{"id": "1931867", "revid": "125395658", "url": "https://it.wikipedia.org/wiki?curid=1931867", "title": "Figliola", "text": "Figliola \u00e8 una frazione del comune di Crognaleto, in provincia di Teramo, esposto verso la catena del Gran Sasso e la sottostante valle del Vomano. \nGeografia fisica.\nIl borgo \u00e8 sito alle pendici dei Monti della Laga, nel territorio della Comunit\u00e0 Montana Gran Sasso e del Parco Nazionale del Gran Sasso e Monti della Laga. \nSi trova tra Crognaleto, San Giorgio e Aiello e si raggiunge per mezzo di una strada, da poco asfaltata, che si dirama dalla Provinciale nei pressi di San Giorgio (Crognaleto) e di Rocca Roseto (1258). \nOrigini del nome.\nL'origine del nome secondo il Palma, deriverebbe da \"Filiola\" ossia filoncini di acqua. \nLe case sono in gran parte in pietra, alcune sono state ristrutturate come abitazioni estive. \nStoria.\nIn passato il paese faceva parte dello Stato della Montagna di Roseto appartenente al ducato di Atri. \nNel 1813 fu annesso al comune di Crognaleto.\nIl 22 aprile 1684, ai tempi del brigantaggio, alcuni di questi si recarono nel castello di San Giorgio dove per\u00f2 sostarono solo i capi, Titta Colranieri e Santuccio Di Froscia con pochi altri, mentre il resto della banda si sparpagliava per i paesi di Figliola, Aielli (oggi Aiello), Macchia (Macchia Vomano), Crognaleto, Cesacastina, Cervaro, Valle Vaccaro e Frattoli, con l'intenzione di recarsi in seguito a Poggio Umbricchio. \nMa il rumore dei cannoni dei soldati regolari che avanzavano, fecero scappare i briganti che cercarono rifugio sulle montagne dello Stato Pontificio. \nIl primo maggio 1684 i soldati entrarono in Poggio Umbricchio. Ma appena i soldati se ne andarono i briganti raggiunsero di nuovo questi territori. \nNel 1804 gli abitanti erano 36 come si legge nel \"Dizionario topografico della Provincia di Teramo\" pubblicato nel 1804 da Luigi Ercole. Figliola apparteneva alla parrocchia di Macchia (Macchia Vomano) insieme con Aiello che nel 136 contava 254 anime totali. La chiesa \u00e8 dedicata a S. Maria Maddalena."}
{"id": "1931875", "revid": "1498232", "url": "https://it.wikipedia.org/wiki?curid=1931875", "title": "Canon EOS", "text": "Canon EOS (acronimo di \"Electro-Optical System\") \u00e8 una serie di fotocamere reflex e mirrorless prodotta da Canon.\nIntrodotta da Canon nel 1987 e realizzata per funzionare con l'attacco EF, sostituto del precedente FD, la serie EOS comprende principalmente fotocamere SLR a pellicola 35 mm e digitali con sensori di formati pieno, APS-H e APS-C. \nIl primo modello messo in commercio \u00e8 stato la EOS 650.L'acronimo fu scelto anche in riferimento alla divinit\u00e0 greca Eos, dea dell'aurora. \u00c8 spesso pronunciato come un'unica parola, sebbene sia ugualmente corretto scandire le singole lettere, dal momento che anche quest'ultima pronuncia ha senso logico.\nDal punto di vista commerciale, la serie Canon EOS \u00e8 in diretta competizione con la serie F della Nikon e le sue successive evoluzioni, nonch\u00e9 con i sistemi reflex con autofocus prodotti da Olympus, Pentax, Sony/Minolta e Panasonic/Leica. In molti paesi, le fotocamere EOS hanno conquistato una fetta di mercato pi\u00f9 ampia rispetto ai concorrenti.\nCanon EF.\nL'innesto a baionetta EF \u00e8 il cuore delle fotocamere EOS. Nato per sostituire il precedente FD, con il quale non \u00e8 retrocompatibile, l'EF fu progettato in modo che non vi fossero collegamenti meccanici tra le parti mobili della lente e quelle del corpo macchina. L'apertura e la messa a fuoco vengono controllate esclusivamente tramite contatti elettrici e corrette tramite motori installati nell'obiettivo stesso. Questa soluzione ha apportato diversi benefici rispetto al precedente sistema: l'innesto \u00e8 pi\u00f9 semplice e durevole, ciascun obiettivo \u00e8 dotato di un motore autofocus appositamente progettato e, in caso di guasto ad un motore, \u00e8 il singolo obiettivo a dover essere sostituito o riparato, mentre tutti gli altri continuano a funzionare. Se invece il motore autofocus \u00e8 collocato nel corpo macchina e si guasta, l'autofocus smetter\u00e0 di funzionare per tutti gli obiettivi.\nUno dei motivi per cui si ritenne necessario riprogettare il sistema degli obiettivi Canon fu l'introduzione dell'autofocus, avvenuta nella seconda met\u00e0 degli anni ottanta. Questa nuova tecnologia, lanciata sul mercato da Pentax nel 1981 con il modello ME F, indusse Canon ad implementarla realizzando un attacco ex novo invece di modificare l'innesto FD, in modo simile a quanto gi\u00e0 fatto da Minolta nel 1985 e diversamente da Nikon che, al contrario, decise di aggiornare il gi\u00e0 esistente innesto F. Tale scelta, per quanto rischiosa, fu dettata dal fatto che chi acquistava una EOS era costretto a rivedere il proprio parco macchine e aveva grosse difficolt\u00e0 ad accedere al mercato dell'usato. Scelte progettuali come il motore incorporato nell'obiettivo (un omaggio al primo AF di Pentax) permisero un maggiore margine d'utilizzo sui corpi macchina rispetto ad altri marchi, consentendo maggiori investimenti pubblicitari, tanto che, tra la fine degli anni ottanta e gli anni novanta del Novecento, la maggioranza dei fotografi pass\u00f2 al sistema Canon. Alla fine del XX secolo, la filosofia progettuale inaugurata da Canon con la serie EOS era ormai diventata lo standard anche tra tutti gli altri produttori di reflex 35\u00a0mm.\nLe sigle.\nSin dall'introduzione, la serie EF si \u00e8 espansa fino a coprire tutti i tipi di lenti e le applicazioni fotografiche. I vari modelli di obiettivi Canon EF si identificano, oltre che per la lunghezza focale, per una serie di caratteristiche spesso indicate come sigle nella nomenclatura dell'obiettivo stesso. Ne vengono di seguito elencate alcune.\nFlash.\nIl flash delle fotocamere EOS ha sub\u00ecto, sin dalla sua nascita, una serie di evoluzioni. Il sistema di base, in realt\u00e0, non era stato neppure progettato per la prima fotocamera EOS, piuttosto per l'ultima fotocamera con attacco FD di fascia alta, la T90, presentata nel 1986. Fu la prima macchina Canon dotata di misurazione flash TTL, nonostante altri marchi avessero adottato qualcosa di simile gi\u00e0 da tempo. Con il primo sistema fu introdotto anche il cosiddetto A-TTL (Advanced TTL) per una pi\u00f9 corretta esposizione del flash in modalit\u00e0 programmata, che utilizzava dei lampi pre-flash e un illuminatore a raggi infrarossi per calibrare bene la distanza dal soggetto.\nQuesto sistema fu utilizzato nelle prime fotocamere EOS ma non venne accolto con molto favore, e fu rimpiazzato ben presto dal sistema E-TTL (Evaluative TTL). L'E-TTL utilizzava un pre-flash per una misurazione accurata della luminosit\u00e0, e il preesistente sistema autofocus per valutare dove si trovasse il soggetto, in maniera da esporre nella maniera pi\u00f9 accurata possibile rispetto ad esso. Il sistema E-TTL II, che \u00e8 di fatto un miglioramento dell'E-TTL realizzato a livello software nel firmware delle fotocamere, lo ha sostituito dal 2004.\nI flash Canon Speedlite si sono evoluti di pari passo con le fotocamere. \u00c8 possibile realizzare tra essi svariate combinazioni, sia via cavo che senza fili, utilizzando impulsi visibili o infrarossi per la sincronizzazione.\nFotocamere.\nAd agosto 2008, la serie EOS contava pi\u00f9 di 55 modelli nella gamma di fotocamere reflex, a iniziare dalla EOS 650 introdotta nel marzo 1987. Negli anni novanta Canon avvi\u00f2 una collaborazione con Kodak al fine di produrre i primi corpi macchina digitali, che si concretizz\u00f2 con la EOS DCS3 introdotta nel 1995. La prima fotocamera reflex digitale interamente progettata e prodotta da Canon fu la EOS D30, presentata nel 2000.\nNel 1991 ha prodotto una fotocamera a fuoco manuale, con la restante tecnologia condivisa con il sistema EOS, compreso il sistema a baionetta EF, ma ufficialmente non appartenente alla stessa linea, la Canon EF-M. \u00c8 dotata di tutte le funzioni di esposizione automatica e manuale ma mancando di sistema autofocus \u00e8 equipaggiata con un vetrino di messa a fuoco \"split-screen\" che permette di ottenere un fuoco manuale preciso.\nNel 1996 durante parallelamente alla vendita di camere digitali Canon ha anche realizzato due fotocamere EOS progettate per utilizzare la pellicola formato APS, la EOS IX e la EOS IX Lite.\nNel 2018 ha lanciato la EOS R con l'attacco RF, differente dall'attacco EF ma compatibile con questo tramite adattatore ad anello.\nMessa a fuoco \"Eye Control\".\nLe fotocamere EOS dotate di messa a fuoco \"Eye Control\" (\"eye-controlled focusing\", ECF) sono in grado di selezionare automaticamente il corretto punto di autofocus seguendo i movimenti oculari dell'utente, tracciandoli mentre guarda attraverso il mirino. L'ECF si \u00e8 dimostrato particolarmente utile nella fotografia sportiva, nella quale il soggetto pu\u00f2 spostarsi molto rapidamente all'interno dell'inquadratura.\nHa da sempre riscosso pareri contrastanti: alcuni fotografi, ad esempio, non lo ritengono sufficientemente affidabile per un uso quotidiano mentre altri dichiarano di essere in grado di utilizzarlo con grande precisione. Molto dipende, quindi, dall'approccio del singolo utente. Sembra comunque che l'utilizzo di occhiali ne riduca l'accuratezza in certi casi.\nI corpi macchina EOS equipaggiati con ECF sono EOS 5, EOS 3, EOS 50e, EOS 30 ed EOS 30V.\nGhiera di controllo rapido.\nQuasi tutte le fotocamere EOS di fascia professionale o semi-professionale presentano sul retro una ghiera di controllo rapido (\"quick control dial\", QCD). La QCD permette un rapido accesso alle funzioni della fotocamera usando il pollice della mano destra, ed \u00e8 utilizzata per le funzioni di uso comune che richiederebbero altrimenti lunghe e complicate procedure per attraversare le voci di menu.\nI modelli dotati di ghiera di controllo rapido possono dunque facilmente essere utilizzati con una sola mano (indice sulla ghiera principale, pollice sulla QCD) senza staccare l'occhio dal mirino.\nAlcune utili funzioni per le quali \u00e8 programmata la QCD comprendono l'impostazione della compensazione dell'esposizione, l'apertura del diaframma durante l'impiego della modalit\u00e0 manuale, lo scorrimento delle immagini memorizzate e dei menu (nelle fotocamere EOS digitali).\nSistema di autofocus a pi\u00f9 punti.\nLe fotocamere EOS di fascia alta hanno fino a 45 punti di autofocus (AF), il numero pi\u00f9 alto nella loro categoria prima che venissero sorpassate dalle reflex digitali Nikon D3 e D300. Un numero elevato di punti di autofocus aumenta le possibilit\u00e0 di ottenere fotografie nitide in situazioni in cui il soggetto si muova molto velocemente nell'inquadratura, per esempio nella fotografia sportiva o naturalistica. \u00c8 probabile che numero, caratteristiche e prestazioni dei sistemi autofocus a pi\u00f9 punti continueranno ad evolversi costantemente: a maggio 2017 la fotocamera digitale con il pi\u00f9 alto numero di punti di autofocus \u00e8 la \u03b19 prodotta da Sony.\nPoter disporre di cos\u00ec tanti punti di autofocus serve anche a sollevare il fotografo dall'essere costretto ad utilizzare il metodo di inquadratura basato sul blocco della messa a fuoco, poich\u00e9 il soggetto finir\u00e0 molto probabilmente dall'essere \"coperto\" da pi\u00f9 di un punto di messa a fuoco anche durante la ricomposizione dell'inquadratura. Sebbene il sistema sia in grado di selezionare automaticamente il punto di messa a fuoco corretto, la fotocamera consente comunque all'utente di selezionare manualmente quello preferito.\nLa famiglia EOS-3, EOS-1v e EOS-1D presenta un sistema autofocus a 45 punti, mentre la maggioranza delle fotocamere EOS pi\u00f9 recenti ha un sistema a 7 o 9 punti distribuiti a croce. Le EOS 20D e 400D presentano invece un sistema AF a 9 punti disposti a diamante. La EOS 5D ha migliorato ulteriormente il sistema a 9 punti introducendone sei aggiuntivi \"invisibili\" (ovvero non selezionabili dall'utente) che aiutano la fotocamera a mettere a fuoco pi\u00f9 velocemente un soggetto in movimento.\nNelle prime generazioni del sistema AF a 45 punti, la colonna centrale larga 1 o 2 sensori (7 in tutto, fino alla EOS-1Ds Mark II o alla EOS-1D Mark II N) \u00e8 formata dai pi\u00f9 precisi sensori \"a croce\". La pi\u00f9 recente EOS-1Ds Mark III presenta 19 sensori a croce per una maggiore accuratezza, alcuni dei quali sono disposti in maniera da rendere pi\u00f9 agevole l'applicazione della regola dei terzi.\nNomenclature dei modelli.\nLo schema adottato da Canon per la nomenclatura delle fotocamere EOS non \u00e8 molto intuitivo, di conseguenza il segmento di mercato a cui un particolare modello \u00e8 indirizzato pu\u00f2 non essere immediatamente comprensibile per il consumatore. Il fatto che un determinato modello sia commercializzato con nomi diversi in differenti parti del mondo pu\u00f2 generare ulteriore confusione: ad esempio, il modello che in Europa e nel resto del mondo \u00e8 noto come EOS 300, in America \u00e8 denominato EOS Rebel 2000 e in Giappone EOS Kiss III.\nCanon utilizza inoltre un trattino sui modelli di fascia alta e non su quelli di fascia media e medio-bassa: ad esempio la EOS-1Ds ha il trattino mentre la EOS 10D no. In questo, \"EOS-1\" \u00e8 impresso sul corpo macchina in un punto ben separato da \"Ds\", come se la prima etichetta identificasse la \"fascia\" e la seconda il \"tipo\", o comunque due entit\u00e0 ben separate. Non c'\u00e8 per\u00f2 spazio tra le due sezioni quando il nome \u00e8 scritto con caratteri standard, da cui EOS-1Ds. Ma, come nel caso citato sopra, non in tutte le regioni del mondo questa regola \u00e8 applicata alla stessa maniera: la EOS-3 statunitense diventa EOS 3 nel vecchio Continente. In quest'ultimo caso, l'etichetta indica chiaramente EOS 3, entrambi separati e privi di trattino; tuttavia Canon utilizza il nome EOS-3 (quindi con il trattino) sul proprio sito ufficiale.\nLa seguente tabella sintetizza i segmenti di mercato a cui i vari modelli di fotocamera EOS, con relative denominazioni, sono indirizzati.\nFotocamere analogiche.\nLista delle fotocamere EOS analogiche (35 mm e APS) in ordine di introduzione:\nFotocamere digitali.\nProdotte in collaborazione con Kodak.\nPrima della EOS D30, furono prodotte, in collaborazione con Kodak, quattro reflex digitali basate sul modello analogico EOS-1N. Questi quattro modelli avevano un corpo EOS e montavano quindi obiettivi EF, ma il sensore d'immagine e l'elettronica erano progettati e realizzati da Kodak. Le quattro fotocamere erano le seguenti:\nNel 2004, inoltre, fu realizzata la reflex digitale Kodak DCS Pro SLR/c, compatibile con gran parte degli obiettivi EF ma non prodotta in collaborazione con Canon.\nEOS M.\nCanon \u00e8 entrata, a partire da luglio 2012, nel settore di mercato delle EVIL con la linea EOS M, che viene classificata con la denominazione alternativa Compact System Camera. Su alcuni modelli \u00e8 disponibile come accessorio opzionale il mirino elettronico da montare sulla staffa del flash. Questa serie condivide parte dell'elettronica con la serie EOS ma utilizza un attacco a baionetta pi\u00f9 stretto denominato EF-M. Gli obiettivi EOS sono comunque utilizzabili tramite un adattatore.\nCronologia.\nLe reflex digitali nella seguente tabella, a partire dalla EOS D30, hanno corpi ed elettronica interamente progettati da Canon e, diversamente dalla gran parte degli altri produttori di reflex digitali, sono dotate di sensore CMOS (progettati sempre da Canon). Fa eccezione la Canon EOS-1D, che utilizza un sensore CCD prodotto da Panasonic."}
{"id": "1931877", "revid": "125425698", "url": "https://it.wikipedia.org/wiki?curid=1931877", "title": "Lorraine Baines McFly", "text": "Lorraine McFly, nata Baines, \u00e8 un personaggio immaginario protagonista di \"Ritorno al futuro\", madre di Marty McFly e moglie di George McFly, interpretato da Lea Thompson.\nBiografia del personaggio.\nLorraine nasce nel 1938 a Hill Valley, California.\nNel 1985 originale \u00e8 una donna imbruttita, alcolizzata e fumatrice, non sopporta Jennifer Parker e il fatto che lei telefoni a suo figlio, perch\u00e9 dice che ai suoi tempi \"erano i ragazzi che andavano a cercare le ragazze e non il contrario\".\nNel 1985 modificato \u00e8 una bella donna, abbastanza magra, non fuma, non beve e dichiara che Jennifer le piace molto.\nLorraine nel 1955.\nQuando Marty arriva nel 1955, vede George McFly (che sarebbe in seguito diventato suo padre) essere investito dall'auto del padre di Lorraine, e lo salva, finendo per essere investito al suo posto. Soccorso dalla famiglia di Lorraine (che invece nel 1955 originario aveva soccorso George, di cui Lorraine aveva finito per innamorarsi), viene cos\u00ec portato in casa, e la madre da ragazza, il cui aspetto stupisce Marty dal momento che \u00e8 molto snella, lo chiama Levi Strauss (nelle edizioni italiana e spagnola; Calvin Klein nell'edizione in lingua originale, Pierre Cardin in quella francese) per via dell'etichetta presente sugli abiti del ragazzo, che lei crede sia il suo nome. Lorraine si innamora di lui e Marty deve fare di tutto per sistemare gli eventi, in modo che i suoi genitori si fidanzino (se ci\u00f2 non avvenisse Marty e i suoi fratelli non nascerebbero mai). Ad ostacolare i fatti ci pensa Biff Tannen, innamorato di Lorraine. Alla fine per\u00f2 Marty riuscir\u00e0 a far innamorare i futuri genitori e ritorna da \"Doc\" Emmett Brown non prima di aver detto loro: \u00ab\"Se doveste avere un figlio e quello a otto anni desse fuoco al tappeto, siate buoni con lui\"\u00bb .\nLorraine nel 1985 alternativo.\nNel 1985 alternativo, dove Biff \u00e8 ricchissimo grazie alle scommesse sugli eventi di cui sapeva in anticipo i risultati, piazzate grazie all'almanacco sportivo comprato nel 2015 da Marty, Lorraine \u00e8 sua moglie ed \u00e8 stata soggetta a interventi di chirurgia plastica, per ordine di Biff, dopo che quest'ultimo ha ucciso George McFly con un colpo di pistola."}
{"id": "1931881", "revid": "226458", "url": "https://it.wikipedia.org/wiki?curid=1931881", "title": "Alghero (vino)", "text": "L'Alghero \u00e8 un vino DOC che prende il nome dalla citt\u00e0 sarda nella cui zona \u00e8 prodotto. Tale vino pu\u00f2 essere prodotto in tutta la provincia di Sassari; i comuni dove viene prodotto sono, oltre Alghero, quelli di Ittiri, Olmedo, Ossi, Tissi, Uri, Usini e parte di quello di Sassari.\nProduzione.\n\"Provincia, stagione, volume in ettolitri\""}
{"id": "1931882", "revid": "1516566", "url": "https://it.wikipedia.org/wiki?curid=1931882", "title": "Alghero (disambigua)", "text": ""}
{"id": "1931885", "revid": "287204", "url": "https://it.wikipedia.org/wiki?curid=1931885", "title": "Walk On (singolo)", "text": ""}
{"id": "1931890", "revid": "113643853", "url": "https://it.wikipedia.org/wiki?curid=1931890", "title": "Victoria Cup", "text": "La Victoria Cup fu una competizione annuale di hockey su ghiaccio che vide affrontarsi una o pi\u00f9 squadre europee con una o pi\u00f9 squadre NHL. Deve il nome al \"Victoria Skating Rink\", la pista di pattinaggio di Montr\u00e9al dove si svolse il primo incontro di hockey su ghiaccio \"indoor\" documentato, il 3 marzo 1875.\nLa disputa del torneo \u00e8 stata annunciata dalla Federazione internazionale dell'hockey su ghiaccio (IIHF) nel 2007, durante i campionati mondiali e la sua prima edizione nel 2008 rientrava nell'ambito delle celebrazioni del centenario della stessa federazione. Alla squadra vincitrice va un premio di 1 milione di franchi svizzeri.\nPer l'edizione inaugurale (2008), si sono affrontati il Metallurg Magnitogorsk, campione 2007-08 della IIHF European Champions Cup (la Coppa dei campioni europea, alla sua ultima edizione con questa denominazione) ed i New York Rangers.\nDalla successiva edizione, la (o le) squadre europee proverranno dalla Champions Hockey League (la nuova coppa dei campioni) e si scontreranno contro una o pi\u00f9 squadre provenienti dalla NHL, secondo modalit\u00e0 che potranno variare da stagione a stagione.\nTrofeo.\nLa coppa, disegnata e realizzata dall'azienda italiana GDE Bertoni (la stessa che realizza la Coppa del Mondo FIFA), ed \u00e8 caratterizzata dalla presenza di 12 stecche da hockey stilizzate in perspex azzurro, sei per lato a formare una V, su cui verranno incisi i nomi delle squadre vincitrici. La silhouette del trofeo \u00e8 anche il simbolo della competizione."}
{"id": "1931893", "revid": "287204", "url": "https://it.wikipedia.org/wiki?curid=1931893", "title": "Hazaribag", "text": " \nHazaribag \u00e8 una suddivisione dell'India, classificata come \"municipality\", di 127.243 abitanti, capoluogo del distretto di Hazaribag, nello stato federato del Jharkhand. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 23\u00b0 58' 60 N e 85\u00b0 20' 60 E e ha un'altitudine di 603 .\nSociet\u00e0.\nEvoluzione demografica.\nAl censimento del 2001 la popolazione di Hazaribag assommava a 127.243 persone, delle quali 67.905 maschi e 59.338 femmine. I bambini di et\u00e0 inferiore o uguale ai sei anni assommavano a 16.091, dei quali 8.399 maschi e 7.692 femmine. Infine, coloro che erano in grado di saper almeno leggere e scrivere erano 96.520, dei quali 54.690 maschi e 41.830 femmine."}
{"id": "1931898", "revid": "486946", "url": "https://it.wikipedia.org/wiki?curid=1931898", "title": "Cingolo scapolare", "text": ""}
{"id": "1931903", "revid": "6923", "url": "https://it.wikipedia.org/wiki?curid=1931903", "title": "Stazione di Terni Dante", "text": ""}
{"id": "1931904", "revid": "18316059", "url": "https://it.wikipedia.org/wiki?curid=1931904", "title": "Televisione privata", "text": ""}
{"id": "1931910", "revid": "767487", "url": "https://it.wikipedia.org/wiki?curid=1931910", "title": "Two Places at the Same Time", "text": "Two Places at the Same Time \u00e8 il terzo album del gruppo statunitense dei Ray Parker Jr. And Raydio, pubblicato dalla Arista Records nel 1980.\nIl disco.\nIl successo di \"You Can't Change That\" porta la stella di Ray Parker Jr. a livelli talmente alti che la produzione decide addirittura di alterare il nome del gruppo, passando da \"Raydio\" a \"Ray Parker Jr. And Raydio\". La formazione, in compenso, non subisce modifiche.\nL'album in questione \u00e8 un puro esempio di quel tipo di Disco music che avrebbe portato, di l\u00ec a poco, alla pop capitanata da Michael Jackson, e si avvale, inoltre, della collaborazione dello storico jazzista Herbie Hancock, per il quale Ray Parker Jr. ha lavorato pi\u00f9 volte, in passato.\nNelle vendite, il disco riesce a superare il suo predecessore \"Rock On\", giungendo al 33\u00ba posto della classifica generale statunitense. Il singolo di maggior successo \u00e8 \"Two Places at the Same Time\", 6\u00b0 nella classifica R&amp;B."}
