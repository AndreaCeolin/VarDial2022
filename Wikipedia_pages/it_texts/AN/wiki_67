{"id": "1913426", "revid": "287204", "url": "https://it.wikipedia.org/wiki?curid=1913426", "title": "Unione Sportiva Arbor (pallavolo)", "text": "L'Unione Sportiva Arbor \u00e8 una societ\u00e0 pallavolistica femminile di Reggio nell'Emilia.\nStoria della societ\u00e0.\nLa squadra fu fondata nel 1964, nello stesso periodo della nascita della squadra femminile di pallacanestro (oggi Juvenilia), all'interno della polisportiva \"U.S. Arbor\" (sorta nel 1957).\nEsord\u00ec in Serie A nella stagione 1967-68; a partire da quell'annata prese il via il dualismo tra l'Arbor e l'altra squadra reggiana, La Torre (poi Pallavolo Reggio Emilia), che dur\u00f2 per un ventennio. Importanti novit\u00e0 societarie (nel 1975 si verific\u00f2 l'entrata dell'industria alimentare Giglio tra gli sponsor) migliorarono la situazione economica dell'Arbor, che nel 1975-76 chiuse al secondo posto e nel 1977-78 risult\u00f2 vincitrice dello scudetto dopo una lotta serrata tra cinque pretendenti.\nFu quello l'apice della storia del club, le cui quotazioni persero gradualmente quota negli anni ottanta, anche a causa dell'instabilit\u00e0 finanziaria. Le voci di una fusione (in effetti mai verificatasi) tra Pallavolo Reggio e Arbor si fecero sempre pi\u00f9 insistenti: nel 1983-84 la squadra cadde in A2 dopo diciassette anni. Al pronto ritorno in A1 (1984-85) segu\u00ec ancora una retrocessione (1985-86) che sanc\u00ec l'abbandono definitivo della massima serie. Nel 1987-88, a dieci anni dalla vittoria dello scudetto, la squadra cadde in Serie B, categoria che abbandon\u00f2 nel 1990.\nI colori sociali della Societ\u00e0 sono il nero-arancio, nel corso degli anni cambiarono pi\u00f9 volte i colori delle divise sociali, anche in relazione agli sponsor abbinati; variazioni al classico bianco-rosso, usato anche dalla squadra di pallacanestro e indossato negli anni della Burro Giglio, seguirono il bianco-blu dei primi anni Ottanta e il trittico giallo, rosso e blu delle ultime stagioni in A1 e A2.\n la squadra di pallavolo femminile con il nome di Interclays ha militato nel campionato di serie B2 ed anche per la stagione 2020/2021 ha confermato l'iscrizione al medesimo campionato. La squadra di pallacanestro maschile sponsorizzata dalla ditta Itarca partecipa al campionato di serie C2."}
{"id": "1913427", "revid": "729019", "url": "https://it.wikipedia.org/wiki?curid=1913427", "title": "Philipp von Boeselager", "text": "Biografia.\nNato a Burg Heimerzheim (Bonn), Philipp von Boeselager \u00e8 il quarto di otto figli di \"Freiherr\" Albert von Boeselager (1883-1956) e \"Freiin\" Maria-Theresia von Salis-Soglio (1890-1968).\nUfficiale della Wehrmacht a venticinque anni, assieme al fratello Georg, si un\u00ec all\"'Operazione Valchiria\", un piano di cospirazione per l'assassinio di Adolf Hitler. Una volta realizzato l'attentato, il suo compito sarebbe stato quello di coordinare truppe di cavalleria stanziate sul fronte orientale e con esse raggiungere Berlino, con l'incarico di arrestare tutti gli altri capi nazisti. Giunto nei pressi di Berlino Boeselager fu informato del fallimento dell'impresa e riusc\u00ec miracolosamente a rientrare sulle linee del fronte orientale, senza che il suo nome venisse fuori tra le liste dei cospiratori.\nSulla facciata della sua casa di Kreuzberg \u00e8 ancora incisa la frase latina \"Et si omnes, ego non\", espressione proverbiale per indicare un dissenso individuale rispetto a poteri dispotici o ingiustizie invece approvate dalle masse e dall'opinione pubblica, come nel caso dell'autorit\u00e0 nazista in Germania negli anni della dittatura (questa espressione \u00e8 rappresentata concretamente, anche se in modo diverso, da Sophie Scholl, fondatrice del movimento di resistenza anti-nazista non violenta La Rosa Bianca e dal comportamento di Clemens von Galen, vescovo di M\u00fcnster, fiero avversario del nazismo)."}
{"id": "1913436", "revid": "76963", "url": "https://it.wikipedia.org/wiki?curid=1913436", "title": "Fred Ott", "text": "\u00c8 ricordato per essere apparso nel primo film protetto da copyright negli Stati Uniti d'America, \"Fred Ott's Sneeze\" e in \"Fred Ott Holding a Bird\", entrambi del 1894."}
{"id": "1913444", "revid": "110157", "url": "https://it.wikipedia.org/wiki?curid=1913444", "title": "Clam Dip &amp; Other Delights", "text": "Clam Dip &amp; Other Delights \u00e8 un EP dei Soul Asylum uscito il 14 aprile 1989. Sia il titolo che la copertina sono una parodia dell'album di Herb Alpert and The Tijuan Brass, \"Whipped Cream and Other Delights\". L'EP fu l'ultimo dei Soul Asylum ad uscire presso la Twin/Tone Records."}
{"id": "1913445", "revid": "1414688", "url": "https://it.wikipedia.org/wiki?curid=1913445", "title": "Olimpiadi degli scacchi del 1974", "text": "Le Olimpiadi degli scacchi del 1974 si svolsero a Nizza, in Francia, dal 6 al 30 giugno. Furono la ventunesima edizione della competizione; al contrario di quella precedente, le Olimpiadi \"open\" furono distinte da quelle femminili, la cui sesta edizione si svolse in Colombia, tre mesi dopo.\nTorneo.\nAl torneo parteciparono 75 squadre nazionali da sei giocatori (quattro titolari e due riserve), per un totale di 445 giocatori. La competizione si svolse in due fasi: le squadre furono divise in otto gruppi da nove o dieci squadre, e in seguito in cinque diverse finali.\nPer protesta contro l'apartheid, l'Iraq e l'Algeria rifiutarono di giocare contro la Rhodesia, la quale fu espulsa, insieme al Sudafrica, dalla competizione prima degli ultimi tre turni.\nPrima fase.\nNella tabella seguente sono elencati i gruppi in cui vennero divise le squadre. In grassetto sono evidenziate le qualificate alla finale A, mentre per le altre viene indicata tra parentesi la finale a cui hanno partecipato.\nNel primo gruppo, dietro l'Unione Sovietica, a contendersi il passaggio alla finale furono la Polonia, la Scozia e il Galles: quest'ultima vinse per 2,5-1,5 lo scontro diretto con gli scozzesi, riuscendo a qualificarsi perch\u00e9 i polacchi batterono Porto Rico solo per 2,5-1,5; il Brasile, possibile loro avversario, non fu al loro livello a causa di contrasti tra il loro capitano e il giovane Grande maestro Henrique Mecking. L'Inghilterra, battendo il Canada 3-1, si assicur\u00f2 la qualificazione alla finale nel gruppo 2 alle spalle degli Stati Uniti, mentre nel terzo girone la Finlandia guadagn\u00f2 il secondo posto mezzo punto davanti ai cubani.\nNel quarto gruppo, ridotto da dieci a nove squadre dopo il ritiro del Nicaragua, che si present\u00f2 con soli due giocatori, dopo una sola partita, Ungheria e Spagna passarono facilmente, cos\u00ec come Germania Ovest e Svezia nel quinto girone. Romania e Cecoslovacchia passarono dal gruppo 6, nonostante le proteste della Norvegia che protest\u00f2 sostenendo che il pareggio tra le due squadre fosse stato concordato. Le Filippine superarono Israele nella corsa al secondo posto nel gruppo 7, mentre nell'ultimo girone i Paesi Bassi, malgrado un inizio sfavorevole, si qualific\u00f2 a pari merito con l'Argentina.\nSeconda fase.\nAl contrario delle ultime due edizioni, la finale principale fu dominata dall'Unione Sovietica, che concluse con 8,5 punti di vantaggio sulla Jugoslavia (arrivata seconda), vincendo tutti gli incontri ad eccezione di due, quando il loro vantaggio era gi\u00e0 di 4,5 punti. Gli Stati Uniti, senza Bobby Fischer, giunsero terzi a pari merito con la sorprendente Bulgaria, ottenendo il bronzo per spareggio tecnico, mentre l'Ungheria, argento nelle ultime due edizioni, arriv\u00f2 sesta.\nRisultati individuali.\nFurono assegnate medaglie ai giocatori di ogni scacchiera con le tre migliori percentuali di punti per partita."}
{"id": "1913447", "revid": "287204", "url": "https://it.wikipedia.org/wiki?curid=1913447", "title": "Ronieliton Pereira Santos", "text": ""}
{"id": "1913448", "revid": "110157", "url": "https://it.wikipedia.org/wiki?curid=1913448", "title": "And the Horse They Rode in On", "text": "And the Horse They Rode in On \u00e8 il quinto album di studio dei Soul Asylum, uscito il 4 settembre 1990, prodotto da Steve Jordan e Joe Blaney.\nTracce.\n\"Tutte le canzoni sono scritte da Dave Pirner eccetto la 4 e la 6.\""}
{"id": "1913449", "revid": "179980", "url": "https://it.wikipedia.org/wiki?curid=1913449", "title": "Roni\u00e9liton dos Santos", "text": ""}
{"id": "1913451", "revid": "81224975", "url": "https://it.wikipedia.org/wiki?curid=1913451", "title": "Cavalli fiscali", "text": ""}
{"id": "1913460", "revid": "287204", "url": "https://it.wikipedia.org/wiki?curid=1913460", "title": "Grave Dancers Union", "text": "Grave Dancers Union \u00e8 il sesto album in studio del gruppo musicale statunitense Soul Asylum, pubblicato il 6 ottobre 1992. \u00c8 senza dubbio l'album di maggior successo del gruppo, tanto che il singolo \"Runaway Train\" conquist\u00f2 le classifiche di Billboard e vinse un Grammy come Miglior canzone rock. L'artwork dell'album \u00e8 del fotografo erotico Jan Saudek."}
{"id": "1913461", "revid": "1305772", "url": "https://it.wikipedia.org/wiki?curid=1913461", "title": "Provincia di Morobe", "text": "La provincia di Morobe \u00e8 una provincia della Papua Nuova Guinea appartenente alla regione di Momase.\nSuddivisione amministrativa.\nLa provincia \u00e8 suddivisa in distretti, che a loro volta sono suddivisi in aree di governo locale (\"Local Level Government Areas\")."}
{"id": "1913462", "revid": "125397752", "url": "https://it.wikipedia.org/wiki?curid=1913462", "title": "Comunit\u00e0 montana del Taburno", "text": "La Comunit\u00e0 montana del Taburno \u00e8 una comunit\u00e0 montana della provincia di Benevento, che comprende 12 comuni. La comunit\u00e0 raggruppa i comuni ai piedi del massiccio del Taburno Camposauro, pi\u00f9 altri limitrofi, e comprende, in tutto o in parte, 3 valli: la Valle Caudina, la Valle Telesina e la Valle Vitulanese. I centri abitati sorgono tra i 220 e i 750 m d'altezza. \u00c8 prevista la sua trasformazione in Unione di comuni, in una transizione guidata dall'Unisannio."}
{"id": "1913468", "revid": "110157", "url": "https://it.wikipedia.org/wiki?curid=1913468", "title": "Provincia di Madang", "text": "La provincia di Madang \u00e8 una provincia della Papua Nuova Guinea appartenente alla regione di Momase.\nSuddivisione amministrativa.\nLa provincia \u00e8 suddivisa in distretti, che a loro volta sono suddivisi in aree di governo locale (\"Local Level Government Areas\")."}
{"id": "1913469", "revid": "287204", "url": "https://it.wikipedia.org/wiki?curid=1913469", "title": "Festa del grano (Foglianise)", "text": "La festa del grano di Foglianise, comune italiano della provincia di Benevento, \u00e8 un festival che si svolge ogni anno dall'8 al 18 agosto; essa ha probabili origini pagane ed \u00e8 legata al culto di san Rocco, patrono del paese.\nElemento caratterizzante della manifestazione \u00e8 la sfilata dei carri di grano la mattina del 16 agosto, riproduzioni in miniatura di monumenti famosi, di strumenti agricoli riguardanti la mietitura, oppure opere scaturite dalla fantasia dei \"carristi\", realizzate mediante tecniche differenti di intreccio di steli di grano sfilano per il paese. Gli \"artisti della paglia\" danno vita a \"trecce\", \"laccetti\", raffinate lavorazioni che sembrano trame intessute.\nNel corso del tempo, accanto alle tecniche conosciute e diffuse, altre sono state sperimentate e applicate agli impalcati di legno o ferro, denotando una continua evoluzione della manifestazione; i modelli vengono resi con realismo, mediante la realizzazione di bifore, trilobi, archi rampanti, colonne tortili. La sfilata dei carri, trainati da trattori o da animali, lungo il \"tracciato della tradizione\", attrae numerosi turisti.\nNel 2012 il presidente della Repubblica Giorgio Napolitano ha conferito a Foglianise il titolo di citt\u00e0, donando la medaglia della presidenza della Repubblica \nA causa della pandemia di Covid-19 l'edizione del 2020 \u00e8 stata rimodulata eliminando il programma civile e modificando quello religioso per misure di sicurezza. Si tratta della prima interruzione dell'evento da almeno 4 secoli.\nLa festa di Foglianise, insieme a manifestazioni simili dei comuni di Fontanarosa, Flumeri, Mirabella Eclano, Villanova del Battista, San Marco dei Cavoti e Jelsi, \u00e8 parte della \"comunit\u00e0 patrimoniale\" delle feste del grano, nel cui ambito \u00e8 in corso un progetto di patrimonializzazione UNESCO vincitore di bando e finanziato dalla regione Campania dal titolo \"Rituali e carri artistici del grano. Ricerche e studi finalizzati all\u2019elaborazione di un dossier di candidatura di rete per l\u2019iscrizione nella Lista Rappresentativa dei Patrimoni Culturali Immateriali dell\u2019Umanit\u00e0 UNESCO\".\nStoria.\nIl primo documento certo sulla presenza della festa in onore di san Rocco risale al 1730 ed \u00e8 il cosiddetto \"Libro del Cannaruto\", un manoscritto contenente i conti dell'evento dal 1730 al 1761. Secondo la tradizione, il primo carro \u00e8 stato il \"palio\", una sorta di campanile, alto pi\u00f9 di 25 metri, a pi\u00f9 registri, realizzato dai vari casali che costituivano il paese.\nLe origini pagane.\nGli storici, gli antropologi ed altri esperti delle scienze sociali, hanno investigato al fine di precisare l'origine della festa del grano. Le ipotesi formulate sulla fase incipiente di questo evento catalizzante, sono varie. La maggior parte, comunque, concorda nel fatto che, da rito pagano, di epoca romana, la festa si sarebbe trasformata, successivamente, nei secoli, in un culto cristiano. Tale ipotesi \u00e8 supportata dal fatto che, gi\u00e0 nel 1482, il popolo di Foglianise si recava, agli inizi di agosto, in una chiesa del paese, dove esistevano ancora i resti di un antico tempio, per ringraziare Dio dell'abbondanza del raccolto ed offrire dei donativi, per lo pi\u00f9 grano.\nSi suppone che tale usanza derivi dalle \"Feriae Augusti\", dalle quali nasce l'attuale festa di Ferragosto, istituite nel 18 a.C. da Ottaviano Augusto, primo imperatore romano, come festeggiamenti in suo onore. In quest'occasione si celebrava anche la fine del raccolto dei cereali nelle campagne. Si trattava di feste non limitate al solo giorno 15, come oggi, in cui si ricorda l'Assunzione della Vergine Maria, ma che si protraevano per l'intero mese e durante le quali venivano omaggiate varie divinit\u00e0, con riti solenni. Del resto, i riti di Foglianise, come pure quelli di altri comuni dell'Italia centro-meridionale, che presentano feste in cui il grano \u00e8 l'elemento centrale, richiamano, nella loro fenomenologia, le precristiane \"Consualia\" (21 agosto) e \"Opiconsivia\" (25 agosto).\nIl culto di san Rocco.\nCome detto in precedenza, oggi la festa del grano \u00e8 legata alla figura di san Rocco.\nAl Pellegrino di Montpellier, protettore dalla peste, i fedeli si sarebbero rivolti per debellare questo grave male, propagatosi nel Regno di Napoli nel 1656. Sconfitta la pestilenza, gli abitanti di Foglianise, inizialmente, donarono alla chiesa di San Rocco delle grosse somme di danaro, come risulta dagli inventari della cappella degli anni 1687, 1697, 1711 e 1727.\nUna vera festa in onore di san Rocco sarebbe nata dopo l'arrivo a Foglianise della reliquia del Pellegrino di Dio, nel 1727. Tale evento fu la scintilla che infiamm\u00f2 la devozione verso il Santo; nacquero, infatti, racconti di miracoli, prodigi, guarigioni miracolose avvenute per intercessione di san Rocco. In occasione della sua commemorazione, cominciarono ad essere offerte delle grandi quantit\u00e0 di grano. Inizialmente erano le giovinette del paese che, disposte in fila, portavano il frumento, in covoni, al Santo, comportando la messa in atto di una processione del grano. In seguito, con l'aumento, testimoniato, delle offerte di grano, \u00e8 possibile che venissero riempiti uno o pi\u00f9 carri, che seguivano le ragazze durante il tragitto fino alla chiesa. Questo rito, che avveniva il 16 agosto, giorno in cui si celebra san Rocco, univa la festa dell'abbondanza attestata nel 1482 al consolidarsi di una devozione profonda verso il santo dei miracoli, presente nella zona gi\u00e0 dal Cinquecento.\nL'evoluzione della festa.\nCon il trascorrere degli anni, i semplici carri trainati dai buoi, riempiti di grano, cominciarono ad essere arricchiti, con ghirlande di spighe e fili di paglia intrecciati. Nel corso dell'Ottocento, la manifestazione sub\u00ec un'evoluzione e fecero la comparsa le prime riproduzioni di quadri e altari votivi, in cui l'arte dell'intreccio si fondeva con l'immagine di san Rocco. Agli inizi del Novecento, la processione si imprezios\u00ec di opere pi\u00f9 raffinate, divenendo un museo itinerante. Gli artisti dell'intreccio si cimentarono nella riproduzione di note basiliche, di cattedrali, di elementi architettonici sempre pi\u00f9 complessi, sfruttando tecniche di lavorazione sempre pi\u00f9 ricercate.\nLa sagra del grano, che dal 1990 ha assunto la denominazione di \"festa del grano\", si \u00e8 evoluta per tutto il secolo, fino a raggiungere le caratteristiche attuali.\nNel 2007 si \u00e8 introdotto l'uso di realizzare i carri di grano, legandoli ad un tema specifico, in particolar modo ad una Regione italiana.\nDal 2008, la Giunta Regionale della Campania ha inserito la festa del grano nei \"grandi eventi di rilevanza nazionale ed internazionale\", per il suo fascino particolare, frutto della fusione tra fede, artigianato e folclore e per l'originalit\u00e0 delle opere realizzate in paglia intrecciata.\nA causa della pandemia del covid 19 l'edizione del 2020 \u00e8 stata riorganizzata nel rispetto delle norme di sicurezza, nessun evento di intrattenimenti \u00e8 stato inserito nella programmazione, che si limita alle funzioni religiose in onore di San Rocco.\nSvolgimento.\nLa festa ha inizio l'8 agosto, giorno di San Ciriaco, protettore del paese. Durante le serate si alternano spettacoli musicali, comici e teatrali, esposizioni e mostre aperte anche durante le ore mattutine. la programmazione termina il 18 agosto con un grande concerto in piazza Fiamme Gialle.\nla tipica sfilata dei carri di grano del 16 agosto, giorno di San Rocco, inizia solitamente intorno alle 9 partendo dal deposito in cui i carri vengono assemblati la sera prima. percorre parte della via consortile vitulanese giungendo in piazza santa maria, dove attendono centinaia di turisti. il corteo percorre una strada provinciale e giunge alla cappella di San Rocco intorno alle 11. Qui il Vescovo di Benevento (o il parroco di Foglianise), attorniato dai sacerdoti e dai religiosi originari di Foglianise e delle parrocchie della provincia di Benevento, dal sindaco, dai membri della giunta municipale, dalle autorit\u00e0 militari e dai sindaci della Valle Vitulanese, benedice i carri partecipanti alla sfilata.\nOltre ai carri di grano, durante l'annuale sfilata, \u00e8 possibile osservare i paggi gonfalonieri, i cavalieri e, soprattutto, i caratteristici gruppi folcloristici, che danno un tocco di colore alla manifestazione. Essi si aggiungono al complesso dei Fortuna Folianensis, che, solitamente, partecipa alla sfilata con danze e musiche tradizionali del paese. il corteo viene aperto ogni anno dall'antichissimo carro di San Rocco, una struttura di paglia e pali di legno con una statua del santo interamente realizzata in grano. trainata da due buoi come nell'antichit\u00e0.\nCiascun gruppo presenta un particolare tema, che pu\u00f2 essere legato a quello della sfilata oppure religioso o richiamante la tradizione di Foglianise. In questa categoria rientra il \"gruppo delle ceste\", organizzato da Cosimo Iadanza. Tale gruppo \u00e8 costituito da fanciulle e donne che, vestite con il costume tradizionale di \"pacchiane\", portano sul capo delle ceste con all'interno delle spighe di grano lavorate ad intreccio, le cosiddette \"gregne\" (nel dialetto foglianesaro, il termine \"gregna\" indica il covone, ossia un fascio di spighe di grano tagliate e legate insieme), che si rifanno alle origini della festa. Altro gruppo storico \u00e8 quello della famiglia De Filippo, che ogni anno presenta un tema differente, facendo sfilare un gruppo di bambini in costume, i quali portano in mano degli oggetti realizzati con le tecniche dell'intreccio della paglia.\nLe opere artistiche riprendono il cammino, proseguendo per via Umberto I e per un disagevole tratto di stradine strette. I carri, giunti di nuovo davanti alla chiesa di Santa Maria di Costantinopoli, proseguono per piazza Fiamme Gialle, dove vengono lasciati in esposizione, mentre il gruppo delle ceste e le autorit\u00e0, con centinaia di fedeli, accompagnano la statua di san Rocco all'interno dell'antico convento carmelitano dove rester\u00e0 fino alla fine della festa.\nil 18 agosto viene premiato il carro vincitore della manifestazione, scelto dai turisti e dai cittadini, e riceve in premio una spiga di cristallo, e segue un concerto di chiusura dell'evento. "}
{"id": "1913470", "revid": "31886", "url": "https://it.wikipedia.org/wiki?curid=1913470", "title": "Miturgidae", "text": "Miturgidae , 1895 \u00e8 una famiglia di ragni appartenente all'infraordine Araneomorphae.\nEtimologia.\nIl nome deriva dal greco ', \"m\u00ectos\" cio\u00e8 \"filo della trama\", e ', \"\u00e8rgon\", cio\u00e8 \"lavoro, opera\", per le elaborate ragnatele che questi ragni riescono a tessere, ed il suffisso \"-idae\", che designa l'appartenenza ad una famiglia.\nCaratteristiche.\nQuesta famiglia fa parte dei cosiddetti \"ragni-sacco\", i quali hanno l'opistosoma a forma di sacco pi\u00f9 o meno allungato, ed ha una storia tassonomica alquanto travagliata e sicuramente non ancora terminata. All'inizio comprendeva disparate forme di ragni, purch\u00e9 avessero otto zampe sistemate in due file, le filiere anteriori e coniche; e costruissero tele a forma di sacco fra le piante o sotto le pietre e altri caratteri generici comuni che rendevano questa famiglia un guazzabuglio di diversit\u00e0.\nTipiche sono le ragnatele del genere \"Cheiracanthium\", la cui appartenenza, secondo alcuni aracnologi, oscilla fra questa famiglia e quella degli Eutichuridae (dal 2014, a seguito di un lavoro di Ramirez, viene attribuito a quest'ultima famiglia).\nCol passare degli anni gli aracnologi hanno concordato nello staccare alcuni generi perch\u00e9 pi\u00f9 simili ai Lycosidae e per altri generi, aventi caratteristiche comuni pi\u00f9 precipue hanno deciso di formare famiglie a s\u00e9 stanti come i Corinnidae, Anyphaenidae, Tengellidae, Zorocratidae, Clubionidae e Liocranidae.\nDescrizione.\nI grossi cheliceri secernono una tossina che pu\u00f2 provocare necrosi locale dei tessuti. Il genere \"Syspira\" ha diverse affinit\u00e0 con gli appartenenti alla famiglia Lycosidae. Il genere \"Teminius\" nella parte inferiore dei tarsi possiede un caratteristico velcro.\nComportamento.\nSono eccellenti predatori e per questo motivo sono ben visti dagli agricoltori in quanto fanno man bassa di insetti dannosi alla colture.\nDistribuzione.\nPressoch\u00e9 cosmopoliti, ad eccezione del Canada, della Siberia settentrionale e dei deserti dell'Arabia Saudita.\nTassonomia.\nUn recente lavoro di Ram\u00edrez del 2014, sulla base di considerazioni filogenetiche accurate ed approfondite, ha portato a precise caratterizzazioni nell'ambito dei Dionycha, con la costituzione di tre nuove famiglie (Eutichuridae, Phrurolithidae e Trachelidae) e la ristrutturazione di altre quattro (Miturgidae, Corinnidae, Clubionidae e Liocranidae).\nPer quanto riguarda questa famiglia, le modifiche pi\u00f9 importanti hanno riguardato la ex-sottofamiglia \"Eutichurinae\" elevata al rango di famiglia con la denominazione di Eutichuridae e l'assorbimento dei generi appartenenti all'ex-famiglia \"Zoridae\".\nAttualmente, a novembre 2020, si compone di 29 generi e 136 specie:"}
{"id": "1913471", "revid": "339392", "url": "https://it.wikipedia.org/wiki?curid=1913471", "title": "FK Ba\u010dka 1901 Subotica", "text": ""}
{"id": "1913473", "revid": "1543377", "url": "https://it.wikipedia.org/wiki?curid=1913473", "title": "Provincia del Sepik Orientale", "text": "Il Sepik Orientale \u00e8 una provincia della Papua Nuova Guinea appartenente alla Regione di Momase. Il territorio comprende buona parte del corso del Sepik, principale fiume della Nuova Guinea, dal quale la provincia prende il nome.\nSuddivisione amministrativa.\nLa provincia \u00e8 suddivisa in distretti, che a loro volta sono suddivisi in aree di governo locale (\"Local Level Government Areas\")."}
{"id": "1913475", "revid": "1305772", "url": "https://it.wikipedia.org/wiki?curid=1913475", "title": "Sivapithecus", "text": "Il Sivapithecus (precedentemente noto anche come Ramapithecus) \u00e8 un genere estinto di primati. Resti fossili attribuiti a questo genere, databili da 12,5 a 8,5 milioni di anni fa (Miocene), sono stati rinvenuti sin dal XIX secolo nello Shivalik, regione montuosa situata tra India e Pakistan. Ognuna delle specie incluse in questo genere potrebbe essere stata la diretta antenata dei moderni orangutan.\nRitrovamenti.\nLe specie rinvenute nello Shiwalik e un tempo assegnate al genere \"Ramapithecus\" sono oggi considerate appartenere, dalla maggioranza dei ricercatori, ad una o pi\u00f9 specie di \"Sivapithecus\". Il \"Ramapithecus\" non \u00e8 pi\u00f9 ritenuto un possibile antenato del genere umano.\nIl primo rinvenimento incompleto di \"Ramapithecus\" avvenne in Nepal, sulle rive del fiume Tenau, nel 1932. Lo scopritore (G. Edward Lewis) sostenne che la mascella era pi\u00f9 simile a quella umana di ogni altro fossile di scimmia allora conosciuto. Negli anni Sessanta queste affermazioni furono resuscitate e la teoria maggiormente considerata al tempo faceva risalire la separazione fra la linea evolutiva umana e quella delle altre scimmie a circa 15 milioni di anni fa. Successivi studi biochimici hanno incrinato questa valutazione, suggerendo che vi fu prima una separazione tra gli antenati degli orangutan e quelli di scimpanz\u00e9, gorilla e umani. Al momento si ritiene che la specie umana si sia separata definitivamente dalle altre scimmie africane circa 5 milioni di anni fa, non 15 o 25.\nIntanto, esemplari pi\u00f9 completi di \"Ramapithecus\" sono stati rinvenuti nel 1975 e nel 1976, tutti con molte meno caratteristiche \"umane\" di quanto pensato fino ad allora. La somiglianza aumentava invece con il \"Sivapithecus\" (il cui nome tassonomico, essendo pi\u00f9 vecchio, prese la priorit\u00e0), ed erano sicuramente membri dello stesso genere. Secondo alcuni, i resti di \"Ramapithecus\" non sarebbero altro che esemplari femmina di \"Sivapithecus\". \u00c8 probabile che queste specie si fossero gi\u00e0 separate dai comuni antenati di scimpanz\u00e9, gorilla e umani, anche se i resti fossili di questo presunto antenato comune non sono stati ancora rinvenuti.\nCaratteristiche.\nIl \"Sivapithecus\" raggiungeva circa 1,5 metri di lunghezza, una dimensione paragonabile a quella dei moderni orangutang; l'aspetto complessivo era simile a quello degli scimpanz\u00e9, ad esclusione della faccia, pi\u00f9 simile all'orango. La forma del polso e le proporzioni generali del corpo indicano che suddivideva il suo tempo tra la vita a terra e quella sugli alberi.\nI grandi canini e i robusti molari suggeriscono una dieta a base di cibi duri, come i semi e le erbe della savana.\nSpecie.\nAl momento sono tre le specie generalmente riconosciute. I fossili di \"Sivapithecus indicus\" datano da circa 12,5 milioni a 10,5 milioni di anni fa, mentre il \"Sivapithecus sivalensis\" visse tra 9,5 e 8,5 milioni di anni fa. Nel 1988 fu rinvenuta una terza specie, significativamente pi\u00f9 grande, e le venne assegnato il nome di \"Sivapithecus parvada\" (databile a circa 10 milioni di anni fa).\nNel 1982 David Pilbeam pubblic\u00f2 la descrizione di una significativa scoperta fossile, parte della faccia e della mascella di un \"Sivapithecus\". L'esemplare mostrava molte similarit\u00e0 con il cranio degli orangutan e rafforz\u00f2 la teoria (precedentemente suggerita da altri) che il Sivapithecus fosse strettamente imparentato con queste moderne grandi scimmie."}
{"id": "1913479", "revid": "1444345", "url": "https://it.wikipedia.org/wiki?curid=1913479", "title": "Let Your Dim Light Shine", "text": "Let Your Dim Shine \u00e8 il settimo album di studio del gruppo musicale statunitense Soul Asylum, pubblicato il 6 giugno 1995.\nQui \u00e8 contenuto il singolo \"Misery\".\nNel videoclip di \"Just Like Anyone\" \u00e8 presente l'attrice Claire Danes.\nTracce.\nNella versione giapponese dell'album \u00e8 stata aggiunta una traccia in pi\u00f9, una cover della canzone \"Hope\" dei Descendents.\nPosizione in classifica.\nAlbum - Billboard (Nord America)\nSingoli - Billboard (Nord America)"}
{"id": "1913480", "revid": "1543377", "url": "https://it.wikipedia.org/wiki?curid=1913480", "title": "Provincia di Sandaun", "text": "La provincia di Sandaun o Sepik Ovest \u00e8 una provincia della Papua Nuova Guinea appartenente alla Regione di Momase.\nSuddivisione amministrativa.\nLa provincia \u00e8 suddivisa in distretti, che a loro volta sono suddivisi in aree di governo locale (\"Local Level Government Areas\")."}
{"id": "1913481", "revid": "1714743", "url": "https://it.wikipedia.org/wiki?curid=1913481", "title": "Eva Cristina di W\u00fcrttemberg", "text": "Biografia.\nVenne data in sposa a Giovanni Giorgio del Brandeburgo, secondo figlio maschio dell'Elettore Gioacchino Federico di Brandeburgo. Il matrimonio venne celebrato a J\u00f6gerndorf il 13 giugno 1610 e la rese duchessa di J\u00e4gerndorf, titolo che mantenne fino al 16 dicembre 1577, giorno in cui mor\u00ec il marito.\nDal matrimonio nacquero cinque figli:\nSolo l'ultimo figlio riusc\u00ec per\u00f2 a raggiungere l'et\u00e0 adulta."}
{"id": "1913482", "revid": "6923", "url": "https://it.wikipedia.org/wiki?curid=1913482", "title": "Volvo PV36", "text": "La PV36 \u00e8 un'automobile introdotta dalla Volvo Personvagnar AB nel 1935 e rimasta in produzione sino al 1938. \u00c8 chiamata anche \"Carioca\" per una danza in voga in quegli anni in Svezia. \nIl contesto.\nLa linea della PV36 \u00e8 un notevole passo avanti rispetto a quella delle precedenti Volvo. La novit\u00e0 pi\u00f9 importante \u00e8 la forma aerodinamica della carrozzeria, ispirata a quella della Chrysler Airflow. Comunque la Volvo montava una carrozzeria a telaio separato, invece che monoscocca come l'americana. \u00c8 stata la prima Volvo a montare delle sospensioni anteriori indipendenti, ma il motore rimaneva quello delle PV51, che affiancavano la pi\u00f9 moderna e lussuosa Carioca. \nA causa dell'alto prezzo (8.500 Corone Svedesi) all'uscita sul mercato, le vendite andarono a rilento e la produzione venne interrotta nel 1938. La Volvo forn\u00ec ai carrozzieri anche un telaio, dal quale derivarono delle cabriolet. Il motore era un 6 cilindri in linea da 3670 cm3 con valvole laterali e che sviluppava 84cv."}
{"id": "1913485", "revid": "110157", "url": "https://it.wikipedia.org/wiki?curid=1913485", "title": "Provincia Centrale (Papua Nuova Guinea)", "text": "La Provincia Centrale \u00e8 una provincia della Papua Nuova Guinea appartenente alla Regione di Papua.\nSuddivisione amministrativa.\nLa provincia \u00e8 suddivisa in distretti, che a loro volta sono suddivisi in aree di governo locale (\"Local Level Government Areas\")."}
{"id": "1913488", "revid": "125859305", "url": "https://it.wikipedia.org/wiki?curid=1913488", "title": "Bruno Caneo", "text": "Carriera.\nGiocatore.\nCresciuto nel Thiesi, squadra sarda di Serie D, viene ingaggiato dalla Roma nell'estate del 1976 dove tuttavia non riesce mai a debuttare in campionato. A fine stagione si trasferisce in Serie C nel mentre l'anno dopo passa al dove ottiene subito la promozione in Serie B e con cui esordisce tra i cadetti nella stagione 1979-80, terminata per\u00f2 con una retrocessione.\nLa sua buona stagione attira l'interesse del Genoa con cui gioca il campionato cadetto conclusosi con la promozione in Serie A. La stagione 1981-82 \u00e8 quella del debutto nella massima serie che avviene il 20 settembre in Como-Genoa (1-1). Ma la gioia dura poco perch\u00e9 Caneo con il grifone riesce a collezionare solo 3 presenze. A ottobre del 1981 torna infatti in Serie B per vestire la maglia del Palermo. Resta tra i cadetti anche nelle tre successive stagioni, militando dal 1982 al 1984 nel e, dalla stagione seguente, nel con cui a fine torneo conquista la promozione in Serie A.\nCoi toscani gioca in totale quattro campionati, due dei quali in Serie A, con una nuova promozione arrivata nella stagione 1986-87. Il Pisa \u00e8 anche la squadra con cui Caneo ha giocato di pi\u00f9 nella sua carriera, vincendo pure la Mitropa Cup. Segue poi una nuova esperienza al Sud con la maglia del , fresco promosso tra i cadetti dopo ventiquattro anni di assenza. Con la formazione calabrese, allenata da Bruno Giorgi, sfiora la promozione in Serie A nella stagione 1988-89, annata in cui Caneo realizza 5 gol. Viene confermato anche nell'annata successiva dove in 28 presenze realizza 1 solo gol.\nAllenatore.\nHa lavorato con il dal 1991 al 1994, come allenatore in seconda, con cui ha ottenuto nel 1993 una promozione in Serie C1, poi nel 1995 ha guidato il in Serie C2. Dal 1996 al 2000 ha allenato in Serie D rispettivamente Messina (1996-97), Savona (1997-98) e Rende (1998-2000).\nDal 2001 al 2003 ha allenato la formazione Primavera del , mentre dal 2006 al novembre 2010 \u00e8 stato allenatore in seconda di Gian Piero Gasperini al Genoa; nel 2011 segue l'allenatore piemontese all'Inter con il ruolo di assistente. Con Gasperini che viene esonerato e che rescinde il contratto, lascia anche lui l'Inter ma resta sotto contratto con la societ\u00e0 meneghina.\nIl 10 giugno 2016 viene annunciato come nuovo allenatore della Civitanovese, formazione neopromossa in serie D, per la stagione 2016-2017.\nIl 5 dicembre 2017 \u00e8 ingaggiato dal come vice allenatore di Cavasin, \u00e8 sollevato dall'incarico il successivo 27 marzo 2018 con l'esonero di Cavasin per i risultati negativi.\nIl 20 ottobre 2019 viene chiamato sulla panchina del dopo l'interim di Lorenzo Pezzotti.\nL'11 dicembre 2019 viene sollevato dall'incarico. Il 24 febbraio 2020 viene richiamato sulla panchina del club, con al squadra all'ultimo posto in classifica.\nIl 22 febbraio 2021 viene nominato nuovo tecnico della ..Riesce a condurre la squadra alla salvezza e viene confermato anche per la stagione successiva.\nStatistiche da allenatore.\n\"Statistiche aggiornate al 22 febbraio 2021.\""}
{"id": "1913490", "revid": "32428", "url": "https://it.wikipedia.org/wiki?curid=1913490", "title": "Il catenaccio", "text": ""}
{"id": "1913493", "revid": "110157", "url": "https://it.wikipedia.org/wiki?curid=1913493", "title": "Provincia del Golfo", "text": "La provincia del Golfo \u00e8 una provincia della Papua Nuova Guinea appartenente alla Regione di Papua.\nSuddivisione amministrativa.\nLa provincia \u00e8 suddivisa in distretti, che a loro volta sono suddivisi in aree di governo locale (\"Local Level Government Areas\")."}
{"id": "1913496", "revid": "1924342", "url": "https://it.wikipedia.org/wiki?curid=1913496", "title": "Animal X", "text": "Gli Animal X sono un gruppo di musica dance romena fondata nel 1999 composto da \u015eerban Copot, Alexandru Salaman e Lauren\u0163iu Penca, originari di Costanza.\nLa loro prima apparizione in televisione fu in un programma di una televisione privata (TV Neptun) intitolato Ore Verzi (ore verdi).\nNell'estate del 2000 incisero il loro primo album Animal X., che raggiunse il primo posto in Romania e Moldavia cos\u00ec come il singolo N-am crezut."}
{"id": "1913497", "revid": "767487", "url": "https://it.wikipedia.org/wiki?curid=1913497", "title": "Minami-ke", "text": " \u00e8 un manga scritto e illustrato da Coharu Sakuraba nel 2004, anno in cui inizio la sua pubblicazione sulla rivista giapponese \"Young Magazine\" della K\u014ddansha. I singoli capitoli sono poi pubblicati periodicamente in volumi formato \"tank\u014dbon\".\nNel 2007 il manga \u00e8 stato trasposto in un'omonima serie anime, curata dallo studio Daume e della durata di 13 episodi, trasmessa tra l'ottobre e il dicembre dello stesso anno. La produzione animata rispecchia i primi due volumi cartacei. A partire dal gennaio 2008 \u00e8 iniziata in patria una seconda serie, intitolata , la cui produzione venne affidata ad un differente studio, Asread, con un conseguente cambio di stile, nonostante siano rimasti inalterati i doppiatori dei personaggi. Anche questa serie consta di 13 episodi, trasmessi tra gennaio e marzo dello stesso anno. Essa racconta le vicissitudini delle tre ragazze della famiglia Minami presenti in originale nel terzo e quarto \"tank\u014dbon\".\nTrama.\nIl manga tratta della storia di tre sorelle, Chiaki, Kana e Haruka, illustrando la loro vita tra situazioni casalinghe e scolastiche. La storia viene nel corso dei capitoli riempita con l'aggiunta di vari personaggi, tra i molti compagni di classe e i familiari delle ragazze.\nManga.\n\"Minami-ke\" \u00e8 ideato e disegnato da Coharu Sakuraba. Viene pubblicato nello \"Young Magazine\" dal 2004 da parte della K\u014ddansha. Fino all'ottobre 2019, sono stati messi in vendita diciannove volumi della serie, con oltre 356 capitoli pubblicati. Dei volumi 2, 3 dal 5 all'11, 13 e 15, oltre la tradizionale versione, \u00e8 stata pubblicata anche una versione in edizione limitata, con varie tavole aggiuntive e interviste all'autore.\nAnime.\nAl 2008 \"Minami-ke\" \u00e8 stato adattato in anime due volte, da due studi di animazione differenti. Il primo, prodotto col titolo originale della serie, \u00e8 stato prodotto dallo studio Daume e venne trasmesso dalla TV Tokyo dal 7 ottobre 2007. Le sigle di apertura e chiusura sono e , cantate da Rina Sat\u014d, Marina Inoue e Minori Chihara.\nAl termine della prima stagione, ne \u00e8 iniziata una seconda, dal 6 gennaio 2008, prodotta dallo studio Asread con il titolo \"Minami-ke: Okawari\". Le sigle di apertura e chiusura sono rispettivamente e , cantata da Rina Sat\u014d, Marina Inoue e Minori Chihara."}
{"id": "1913498", "revid": "110157", "url": "https://it.wikipedia.org/wiki?curid=1913498", "title": "Provincia della Baia di Milne", "text": "La provincia della Baia di Milne \u00e8 una provincia della Papua Nuova Guinea appartenente alla Regione di Papua. La popolazione \u00e8 di 276.512 persone (2011).\nSuddivisione amministrativa.\nLa provincia \u00e8 suddivisa in distretti, che a loro volta sono suddivisi in aree di governo locale (\"Local Level Government Areas\")."}
{"id": "1913499", "revid": "110157", "url": "https://it.wikipedia.org/wiki?curid=1913499", "title": "Candy from a Stranger", "text": "Candy from a Stranger \u00e8 l'ottavo album di studio dei Soul Asylum, uscito il 12 maggio 1998.\nTracce.\nTutte le canzoni sono scritte da Dave Pirner, eccetto la sesta e la settima.\nClassifiche.\nAlbum - Billboard (Nord America)\nSingoli - Billboard (Nord America)"}
{"id": "1913501", "revid": "111433", "url": "https://it.wikipedia.org/wiki?curid=1913501", "title": "Alta Corte di Londra", "text": ""}
{"id": "1913506", "revid": "599013", "url": "https://it.wikipedia.org/wiki?curid=1913506", "title": "Gary Shaw", "text": "Carriera.\nTra le \"bandiere\" dell', debutt\u00f2 in squadra nel 1978 rimanendovi quasi ininterrottamente, salvo un breve prestito al , per un intero decennio. Pur a fronte della giovane et\u00e0, nei primi anni 1980 partecip\u00f2 da protagonista \u2014 nonch\u00e9 da unico giocatore nativo della citt\u00e0, Birmingham \u2014 al maggior ciclo di successi dei \"Villans\" dalla seconda guerra mondiale, contribuendo coi suoi gol alla vittoria del campionato di First Division 1980-1981, affermazione che mancava al club da ben settantuno anni, nonch\u00e9 ai primi trionfi continentali dello stesso con la Coppa dei Campioni e la Supercoppa UEFA messe in bacheca nel 1982, aprendo nell'ultimo caso le marcature nella finale di ritorno contro il .\nEletto Giovane dell'anno in patria dalla Professional Footballers' Association (PFA) nel 1981 e, l'anno dopo, insignito dalla rivista italiana \"Guerin Sportivo\" del Trofeo Bravo quale miglior giovane calciatore europeo, la sua promettente carriera fu minata da un serio infortunio al ginocchio rimediato in occasione di una sfida con il .\nUna volta conclusa la lunga militanza con l'Aston Villa nel 1988, spese gli ultimi anni da calciatore in formazioni minori della Gran Bretagna come , e , inframezzandovi tre esperienze all'estero coi danesi del , l' e l'Ernest Borel di Hong Kong, dove chiuse la carriera nel 1992. In precedenza, tra il 1981 e il 1982 raccolse 7 convocazioni con 2 reti nell'."}
{"id": "1913507", "revid": "1305772", "url": "https://it.wikipedia.org/wiki?curid=1913507", "title": "Provincia di Oro", "text": "La provincia di Oro o Provincia Settentrionale \u00e8 una provincia della Papua Nuova Guinea appartenente alla regione di Papua.\nSuddivisione amministrativa.\nLa provincia \u00e8 suddivisa in distretti, che a loro volta sono suddivisi in aree di governo locale (\"Local Level Government Areas\")."}
{"id": "1913508", "revid": "253269", "url": "https://it.wikipedia.org/wiki?curid=1913508", "title": "John Patrick Amedori", "text": "Biografia.\nHa iniziato la sua attivit\u00e0 da bambino, interpretando varie pellicole per il grande schermo, oltre che lavorare in numerose serie televisive.\nTra i ruoli che l'attore ha ricoperto nel corso della sua carriera giovanile, vi \u00e8 quello di Evan (a 13 anni) nel film \"The Butterfly Effect\".\nInsieme ad altri giovani attori quali Jay Baruchel, Michael Angarano e Patrick Fugit ha fatto parte del cast di \"Quasi famosi\", nel 2000 (ha ottenuto il ruolo inviando al direttore del film una videocassetta in cui suonava la chitarra elettrica).\nAmedori \u00e8 anche apparso in diversi spot pubblicitari, realizzando tra l'altro una pubblicit\u00e0 per la Coca-Cola."}
{"id": "1913510", "revid": "115615980", "url": "https://it.wikipedia.org/wiki?curid=1913510", "title": "Episodi di Minami-ke", "text": "Questo \u00e8 l'elenco degli episodi di \"Minami-ke\", serie televisiva anime prodotta dallo studio D\u014dmu e trasmessa in Giappone nel 2007 su TV Tokyo. In totale la serie consta di tredici episodi, trasmessi dal 7 ottobre 2007 al 30 dicembre 2007. Una seconda stagione, intitolata \"Minami-ke: Okawari\", \u00e8 stata prodotta dallo studio Asread e trasmessa nel 2008 sempre su TV Tokyo. In totale la serie consta di tredici episodi, trasmessi dal 6 gennaio al 30 marzo 2008."}
{"id": "1913511", "revid": "1543377", "url": "https://it.wikipedia.org/wiki?curid=1913511", "title": "Provincia Occidentale (Papua Nuova Guinea)", "text": "La Provincia Occidentale \u00e8 una provincia della Papua Nuova Guinea appartenente alla Regione di Papua.\nSuddivisione amministrativa.\nLa provincia \u00e8 suddivisa in distretti, che a loro volta sono suddivisi in aree di governo locale:"}
{"id": "1913512", "revid": "767487", "url": "https://it.wikipedia.org/wiki?curid=1913512", "title": "Kenny Swain", "text": ""}
{"id": "1913517", "revid": "599013", "url": "https://it.wikipedia.org/wiki?curid=1913517", "title": "Ken McNaught", "text": "Carriera.\nCon l'Aston Villa ha vinto la Coppa dei Campioni 1982."}
{"id": "1913518", "revid": "1305772", "url": "https://it.wikipedia.org/wiki?curid=1913518", "title": "Distretto della Capitale Nazionale", "text": "Il distretto della Capitale Nazionale \u00e8 l'area incorporata attorno alla capitale nazionale della Papua Nuova Guinea, Port Moresby. Appartiene alla regione di Papua."}
{"id": "1913521", "revid": "547034", "url": "https://it.wikipedia.org/wiki?curid=1913521", "title": "Costipamento (calcestruzzo)", "text": "Il costipamento o costipazione del calcestruzzo ha la funzione di garantire al conglomerato fresco la maggior compattezza, omogeneit\u00e0 e densit\u00e0 possibile.\nLa resistenza finale del calcestruzzo \u00e8 assai influenzata dal grado di costipazione raggiunto durante la messa in opera.\nUn buon costipamento \u00e8 legato alla lavorabilit\u00e0 del calcestruzzo fresco, la quale deve essere garantita mediante lo studio di un idoneo progetto di miscela, che deve garantire un impasto che abbia la classe di consistenza richiesta dal progettista.\nCriteri.\nL'energia di costipamento pu\u00f2 essere trasmessa al calcestruzzo mediante due criteri diversi, che possono essere utilizzati contemporaneamente:\nDifetti.\nUn calcestruzzo mal compattato pu\u00f2 presentare al suo interno vuoti e altri difetti, come i nidi di ghiaia, che aumentando la permeabilit\u00e0 della matrice cementizia agli agenti aggressivi, col rischio di comprometterne la durabilit\u00e0.\nInoltre la presenza dei vuoti interni alla massa pu\u00f2 causare una riduzione dell'aderenza calcestruzzo-acciaio poich\u00e9 le armature metalliche risulterebbero non completamente avvolte dal conglomerato.\nInfine la mancanza di compattezza del calcestruzzo determina anche un abbattimento delle propriet\u00e0 meccaniche del materiale.\nPost-costipazione.\nLa post-costipazione consiste nell'effettuare una costipazione con vibratori esterni, 15 - 45 min dopo la prima costipazione.\nCon questo trattamento si aumenta di molto la resistenza meccanica del calcestruzzo.\nGrado di compattazione.\n \nIl grado di compattazione del calcestruzzo \u00e8 definito come il rapporto fra la densit\u00e0 \u03c1v0 di un provino cubico (o cilindrico) prelevato durante il getto del calcestruzzo, e quella \u03c1v di una carota estratta dalla struttura:\nIl grado di compattazione permette di stabilire l'entit\u00e0 del costipamento conseguito dal calcestruzzo in opera rispetto a quella ideale che \u00e8 rappresentato dal cubetto in calcestruzzo confezionato in corso d'opera, il quale di norma viene costipato a rifiuto (compattazione completa) e stagionato in condizioni standard (20 \u00b0C e UR\u226595%) che di norma sono diverse da quelle riscontrabili in cantiere.\nCome \u00e8 evidente il valore massimo che pu\u00f2 raggiungere gc \u00e8 1, situazione che si verifica quando il costipamento del calcestruzzo in opera viene effettuato con la stessa efficienza con cui si compatta lo stesso conglomerato dei provini.\nIl valore del grado di compattazione influenza la resistenza meccanica del materiale, minore \u00e8 il suo valore, pertanto maggiore \u00e8 il volume dei vuoti per difetto di costipamento del calcestruzzo in opera, maggiore \u00e8 la riduzione della resistenza meccanica della struttura rispetto a quella del calcestruzzo fornito in cantiere ma non ancora posato.\nInoltre all'aumentare del volume di vuoti diminuisce anche il grado di durabilit\u00e0 del materiale.\nPer verificare il rispetto del valore di Rck del calcestruzzo fornito in cantiere si \u00e8 sempre fatto riferimento alla resistenza a rottura di provini cubici Rc di calcestruzzo, confezionati come prescritto in precedenza (gc = 1), ed applicando i seguenti controlli di accettazione proposti dalla normativa vigente:\n\u00c8 evidente che in realt\u00e0 queste verifiche, anche se soddisfatte, non garantiscono che la resistenza del calcestruzzo in opera sia conforme a quella prevista negli allegati progettuali poich\u00e9 di norma in questo caso gc &lt; 1, perch\u00e9 in cantiere \u00e8 difficile ottenere una compattazione a rifiuto e le condizioni ambientali non sono quasi mai quelle standard.\nA tal proposito le NTC 2008 richiedono anche che il valore della resistenza meccanica fc in opera ottenuta da carote estratte dalla struttura debba essere non minore dell'85% del valore teorico stabilito dal progettista.\nDi tutto questo, il progettista, per una completa progettazione strutturale, dovrebbe tenere conto in fase di progetto.\nEsistono formule che permettono di considerare il valore di gc nell'individuazione della resistenza caratteristica a compressione Rck.\nUna di queste formule \u00e8:\ndove \nPertanto si pu\u00f2 agire nel seguente modo:\nSupponiamo che il progettista, per rispettare le condizioni statiche e le condizioni di durabilit\u00e0 del materiale, abbia bisogno di un valore della resistenza in opera pari a Rcak; il progettista fissa un valore gc, in base alla classe di consistenza:\nSostituendo i valori cos\u00ec ottenuti nella formula precedente si ricava il valore di Rck\ndel calcestruzzo che dovr\u00e0 essere fornito in cantiere.\nPertanto per consentire la verifica della qualit\u00e0 del calcestruzzo da fornire in cantiere il progettista deve indicare:\nIl rispetto di queste prescrizioni \u00e8 una responsabilit\u00e0 del fornitore del calcestruzzo e comunque il Direttore dei lavori \u00e8 tenuto a controllare la conformit\u00e0 alle prescrizioni progettuali mediante:\nMa il rispetto di queste prescrizioni garantisce solo la bont\u00e0 del calcestruzzo fornito in cantiere ma non pu\u00f2 garantire che nella struttura sia presente il conglomerato con le caratteristiche di resistenza e durabilit\u00e0 prescritte dal progettista.\nA tal fine \u00e8 necessario indicare negli allegati progettuali anche le seguenti prescrizioni:\nIl rispetto di tutte queste prescrizioni garantiscono sia la buona qualit\u00e0 del calcestruzzo in opera, anche ai fini della durabilit\u00e0, che il rispetto del valore Rcak richiesto dal progettista.\nVibratore ad immersione.\nIl vibratore ad ago \u00e8 un apparecchio elettrico utilizzato per la vibrazione puntuale del calcestruzzo.\nL'ago vibrante \u00e8 costituito da una parte immersa (con motore elettrico ad alta frequenza) di forma cilindrica, da un tubo di manovra in gomma e da un cavo di alimentazione con spina ed interruttore manuale\nIl campo di applicazione \u00e8 facile da individuare poich\u00e9 si genera intorno all'apparecchio una superficie di malta di forma pressoch\u00e9 circolare di raggio r dal quale fuoriescono le bolle d'aria.\nUna buona vibrazione del getto deve essere effettuata con una batteria di vibratori ad ago posti ad interasse di 2r.\nPer una buona costipazione con i vibratori ad ago, il getto va eseguito per strati uniformi di spessore non troppo elevato (es. 50\u00a0cm).\n\u00c8 possibile riconoscere quando un getto \u00e8 sufficientemente costipato poich\u00e9 dopo un certo tempo dall'inizio della vibrazione, sulla superficie del getto si forma una poltiglia di malta fine, di aspetto lucido, inoltre le bolle d'aria che risalgono si fanno pi\u00f9 rare.\nA questo punto si pu\u00f2 ritenere completato il costipamento.\nContinuando la vibrazione si rischia la segregazione del calcestruzzo con la separazione in superficie in misura crescente della frazione fine e dell'acqua e accumulo sul fondo della frazione pi\u00f9 pesante.\nQuesto fenomeno \u00e8 pi\u00f9 marcato nei calcestruzzi fluidi.\nIn ogni caso \u00e8 preferibile una vibrazione pi\u00f9 prolungata ad una di breve durata.\nDurata della vibrazione.\nLa durata dell'azione del vibratore ad ago \u00e8 funzione della classe di consistenza del calcestruzzo da compattare.\nLa seguente tabella mette in relazione il tempo di vibrazione con la relativa classe di consistenza. "}
{"id": "1913523", "revid": "729019", "url": "https://it.wikipedia.org/wiki?curid=1913523", "title": "Aeroporto Internazionale di Keflav\u00edk", "text": "LAeroporto Internazionale di Keflav\u00edk (in islandese: \"Keflav\u00edkurflugv\u00f6llur\") \u00e8 il principale aeroporto internazionale dell'Islanda; \u00e8 situato vicino alla citt\u00e0 di Keflav\u00edk, circa 50 km dalla capitale Reykjav\u00edk. L'aeroporto ha due piste ed occupa un'area di circa 25 km\u00b2. Fino al 2006 \u00e8 stato sede della Naval Air Station Keflavik della United States Navy e parte integrante della struttura di difesa aerea della NATO.\nKeflav\u00edk \u00e8 l'hub principale delle compagnie aeree islandesi Icelandair e WOW air. L'aeroporto \u00e8 solo per voli internazionali, ad eccezione di alcuni voli estivi da e per Akureyri collegati con altri voli di Icelandair; tutti gli altri voli interni vengono operati dall'aeroporto di Reykjav\u00edk, a breve distanza dalla capitale. L'aeroporto internazionale di Keflav\u00edk \u00e8 gestito da Leifur Eiriksson Air Terminal Ltd., una societ\u00e0 governativa.\nStoria.\nAeroporto.\nL'aeroporto fu costruito dall'Esercito degli Stati Uniti durante la Seconda guerra mondiale. Gi\u00e0 nel dicembre 1941 la United States Army Air Force aveva pianificato la costruzione di un aeroporto a Keflavik per bombardieri pesanti e caccia. I fondi per l'opera furono predisposti nel gennaio 1942 e la costruzione inizi\u00f2 a maggio con la pista per i caccia (soprannominata Patterson Field). A luglio, all'inizio dell'Operazione Bolero, erano operative due piste per i caccia e operai civili e militari avevano iniziato la costruzione di quella per i bombardieri, pista che fu completata dai battaglioni Seabee del genio militare della Marina degli Stati Uniti nel marzo 1943.\nDurante la guerra il complesso aeroportuale serv\u00ec solo a scopi militari ma subito dopo il conflitto divent\u00f2 uno scalo di rifornimento per gli aerei civili che effettuavano voli transatlantici. Dopo un primo ritiro nel 1947, le forze armate statunitensi ritornarono a Keflav\u00edk nel 1951 e, per la sua posizione strategica continuarono ad utilizzare l'aeroporto sino al 30 settembre 2006, quando la struttura fu ceduta al governo islandese.\nDurante gli anni sessanta e settanta, si tennero molti cortei di protesta per la presenza militare statunitense in Islanda (ed in particolare a Keflav\u00edk); ogni anno centinaia, talvolta migliaia di persone percorrevano i 50\u00a0km di strada tra la capitale Reykjav\u00edk e Keflav\u00edk intonando slogan come \"\u00cdsland \u00far NATO, herinn burt\" (letteralmente: \"Islanda fuori dalla NATO, via l'esercito\"). Tra i partecipanti alle proteste c'era anche Vigd\u00eds Finnbogad\u00f3ttir, che successivamente diventer\u00e0 la prima donna presidente dell'Islanda.\nLa base ha ospitato mezzi aerei delle varie forze armate statunitensi, e anche se nominalmente era una base aerea della marina militare, vi stazionavano reparti dell'USAF, United States Marine Corps e United States Coast Guard; periodicamente vi venivano rischierati velivoli da pattugliamento marittimo canadesi CP-140 Aurora, P-3 della Royal Netherlands Navy, Breguet Atlantique della Bundesmarine e Hawker Siddeley Nimrod MR2 della Royal Air Force.\nTerminal aereo Leifr Eir\u00edksson.\nCon la ricostituzione della base militare a Keflav\u00edk negli anni cinquanta il terminal aeroportuale fu inglobato in essa. I viaggiatori internazionali dovevano cos\u00ec accedere ai check point militari per imbarcarsi. Nel 1987 il terminal passeggeri fu spostato in una nuova struttura nell'area civile chiamata \"Terminal aereo Leifr Eir\u00edksson\" (\"Flugst\u00f6\u00f0 Leifs Eir\u00edkssonar\" o \"Leifsst\u00f6\u00f0\" in islandese), intitolata all'esploratore islandese che fu probabilmente il primo europeo a mettere piede nell'America settentrionale. Il complesso venne esteso con l'apertura dell\"edificio meridionale\" nel 2001 per aderire ai requisiti degli accordi di Schengen. L\"edificio settentrionale\" fu allargato e ultimato nel 2007. Il terminal \u00e8 uno dei pochi al mondo ad avere duty-free shop sia nella sala partenze che in quella arrivi."}
{"id": "1913524", "revid": "110157", "url": "https://it.wikipedia.org/wiki?curid=1913524", "title": "Provincia degli Altopiani Orientali", "text": "La provincia degli Altopiani Orientali, in inglese Eastern Highlands Province, \u00e8 una provincia della Papua Nuova Guinea appartenente alla Regione delle Terre Alte.\nGeografia fisica.\nLa provincia comprende una zona montuosa centro-orientale dell'isola Nuova Guinea e confina con le province di Chimbu, Madang, Golfo e Morobe.\nSuddivisione amministrativa.\nLa provincia \u00e8 suddivisa in distretti, che a loro volta sono suddivisi in aree di governo locale (\"Local Level Government Areas\")."}
{"id": "1913525", "revid": "767487", "url": "https://it.wikipedia.org/wiki?curid=1913525", "title": "GuitArt Quartet", "text": "Il GuitArt Quartet \u00e8 stato un quartetto di chitarristi classici di rilievo internazionale che hanno nel virtuosismo estremo uno dei tratti stilistici salienti.\nIl GuitArt Quartet \u00e8 stato costituito da quattro musicisti campani: Lucio Matarazzo, Maria Giovanna Siciliano Iengo, Gianvito Pulzone e Gianluca Allocca.\nTra le esperienze pi\u00f9 prestigiose vanno ricordate soprattutto quella con Angelo Gilardino e con Leo Brouwer.\nRimarchevoli anche le esibizioni teatrali al fianco degli attori Alessandro Haber e Michele Placido.\nGrazie al sodalizio artistico con la cantante italiana Antonella Ruggiero hanno proposto un vasto repertorio di musiche latino-americane. Gi\u00e0 nel 2007 Guitart Quartet aveva collaborato con la cantante genovese nella realizzazione dell'album \"Genova, la Superba\".\nIl GuitArt Quartet si \u00e8 sciolto nel 2011"}
{"id": "1913526", "revid": "200568", "url": "https://it.wikipedia.org/wiki?curid=1913526", "title": "Melasso", "text": ""}
{"id": "1913530", "revid": "1305772", "url": "https://it.wikipedia.org/wiki?curid=1913530", "title": "Provincia di Enga", "text": "La provincia di Enga, in inglese Enga Province, \u00e8 una provincia della Papua Nuova Guinea appartenente alla Regione delle Terre Alte.\nGeografia fisica.\nLa provincia comprende una zona montuosa centro-orientale dell'isola Nuova Guinea e confina con le province di Sepik Est, Madang, Altopiani Occidentali e Altopiani del Sud.\nSuddivisione amministrativa.\nLa provincia \u00e8 suddivisa in distretti, che a loro volta sono suddivisi in aree di governo locale (\"Local Level Government Areas\")."}
{"id": "1913532", "revid": "1543377", "url": "https://it.wikipedia.org/wiki?curid=1913532", "title": "Provincia di Chimbu", "text": "La provincia di Chimbu o Simbu, in inglese Chimbu Province, \u00e8 una provincia della Papua Nuova Guinea appartenente alla Regione delle Terre Alte.\nGeografia fisica.\nLa provincia comprende una zona montuosa centro-orientale dell'isola Nuova Guinea e confina con le province di Altopiani Orientali, Madang, Altopiani Occidentali, Golfo e Altopiani del Sud.\nSuddivisione amministrativa.\nLa provincia \u00e8 suddivisa in distretti, che a loro volta sono suddivisi in aree di governo locale (\"Local Level Government Areas\")."}
{"id": "1913538", "revid": "1543377", "url": "https://it.wikipedia.org/wiki?curid=1913538", "title": "Provincia degli Altopiani del Sud", "text": "La provincia degli Altopiani del Sud, in inglese Southern Highlands Province, \u00e8 una provincia della Papua Nuova Guinea appartenente alla Regione delle Terre Alte.\nSuddivisione amministrativa.\nLa provincia \u00e8 suddivisa in distretti, che a loro volta sono suddivisi in aree di governo locale (\"Local Level Government Areas\").\nAree di governo locale.\nElenco delle aree di governo locale:"}
{"id": "1913540", "revid": "1573940", "url": "https://it.wikipedia.org/wiki?curid=1913540", "title": "Alexander Grimm", "text": "Ai campionati mondiali 2006 si \u00e8 classificato in decima posizione. Ai mondiali 2007, invece, \u00e8 giunto primo nella gara della categoria K-1 a squadre.\nHa preso parte ai Giochi Olimpici di Pechino 2008 dove ha vinto l'oro nella gara del K-1 slalom, grazie ad un'ottima manche conclusiva dopo il quarto tempo nelle semifinali e in qualificazione."}
{"id": "1913541", "revid": "1543377", "url": "https://it.wikipedia.org/wiki?curid=1913541", "title": "Provincia degli Altopiani Occidentali", "text": "La provincia degli Altopiani Occidentali \u00e8 una provincia della Papua Nuova Guinea appartenente alla Regione delle Terre Alte.\nSuddivisione amministrativa.\nLa provincia \u00e8 suddivisa in distretti, che a loro volta sono suddivisi in aree di governo locale (\"Local Level Government Areas\")."}
{"id": "1913542", "revid": "767487", "url": "https://it.wikipedia.org/wiki?curid=1913542", "title": "The Fathomless Mastery", "text": "The Fathomless Mastery \u00e8 il terzo album del gruppo death metal svedese Bloodbath.\nL'album \u00e8 cantato da Mikael \u00c5kerfeldt di ritorno nei Bloodbath dopo l'abbandono avvenuto nel 2004, se si esclude la sua prova nel precedente EP \"Unblessing the Purity\". \u00c8 anche il primo album con i Bloodbath per Per 'Sodomizer' Eriksson che ha preso il posto di Dan Swan\u00f6 precedente chitarrista fino al 2006 e prima ancora alla batteria nello stesso progetto."}
{"id": "1913547", "revid": "31886", "url": "https://it.wikipedia.org/wiki?curid=1913547", "title": "Specie di Miturgidae", "text": "Di seguito sono elencate tutte le 158 specie di ragni della famiglia Miturgidae note a giugno 2014\nArgoctenus.\n\"Argoctenus\" L. Koch, 1878\nDiaprograpta.\n\"Diaprograpta\" \nElassoctenus.\n\"Elassoctenus\" Simon, 1909\nEupograpta.\n\"Eupograpta\" \nHestimodema.\n\"Hestimodema\" Simon, 1909\nHoedillus.\n\"Hoedillus\" Simon, 1898\nIsrazorides.\n\"Israzorides\" Levy, 2003\nMituliodon.\n\"Mituliodon\" \nMiturga.\n\"Miturga\" \nMitzoruga.\n\"Mitzoruga\" \nNuliodon.\n\"Nuliodon\" \nOdo.\n\"Odo\" Keyserling, 1887\nOdomasta.\n\"Odomasta\" Simon, 1909\nPacificana.\n\"Pacificana\" \nPalicanus.\n\"Palicanus\" \nParapostenus.\n\"Parapostenus\" \nParavulsor.\n\"Paravulsor\" \nProchora.\n\"Prochora\" \nPseudoceto.\n\"Pseudoceto\" \nSimonus.\n\"Simonus\" Ritsema, 1881\nSyrisca.\n\"Syrisca\" \nSyspira.\n\"Syspira\" \nSystaria.\n\"Systaria\" \nTamin.\n\"Tamin\" \nTeminius.\n\"Teminius\" \nThasyraea.\n\"Thasyraea\" L. Koch, 1878\nTuxoctenus.\n\"Tuxoctenus\" Raven, 2008\nVoraptus.\n\"Voraptus\" Simon, 1898\nXantharia.\n\"Xantharia\" \nXenoctenus.\n\"Xenoctenus\" Mello-Leit\u00e3o, 1938\nZealoctenus.\n\"Zealoctenus\" \nZora.\n\"Zora\" C. L. Koch, 1847\nZoroides.\n\"Zoroides\" Berland, 1924"}
{"id": "1913548", "revid": "1086846", "url": "https://it.wikipedia.org/wiki?curid=1913548", "title": "Aston Villa Football Club 1986-1987", "text": "Questa voce raccoglie le informazioni riguardanti l'Aston Villa Football Club nelle competizioni ufficiali della stagione 1986-1987.\nStagione.\nLa campionato si concluse con la retrocessione dell'Aston Villa in Second Division: la squadra, affidata dopo un difficile avvio di campionato a Billy McNeill in sostituzione dell'esonerato Graham Turner, si posizion\u00f2 infatti all'ultimo posto, totalizzando 36 punti.\nCapocannoniere della stagione fu Allan Evans con 8 reti."}
{"id": "1913550", "revid": "1543377", "url": "https://it.wikipedia.org/wiki?curid=1913550", "title": "Personaggi di Torchwood", "text": "Questa voce contiene un elenco dei personaggi presenti nella serie televisiva Torchwood.\nPersonaggi principali.\nJack Harkness.\nJack Harkness (John Barrowman) \u00e8 un capitano, leader e comandante in capo della squadra. Per tutta la prima stagione i collaboratori di Jack sono all'oscuro della sua natura immortale, eccetto Gwen che ha scoperto la cosa accidentalmente, ma nel finale di stagione il suo segreto viene rivelato. Jack \u00e8 un uomo deciso che arriva pure a compiere i gesti pi\u00f9 spregevoli pur di raggiungere il suo risultato, questa parte del suo carattere spesso lo fa allontanare dai suoi amici, nonostante spesso provi rimorso per le sue scelte. Anche se tiene ai suoi compagni \u00e8 spesso severo con loro e non sopporta che la sua autorit\u00e0 venga minata. Ha una figlia di nome Alice, avuta da una sua precedente relazione, dalla quale ha avuto un nipote di nome Steven: il piccolo muore quando Jack sceglie, con grande dolore, di sacrificarlo pur di sconfiggere gli alieni \"456\".\nGwen Cooper.\nGwen Cooper (Eve Myles) \u00e8 una poliziotta, si intromette in un caso di omicidio a cui lavora il Torchwood nel primo episodio, e quando scopre che la colpevole \u00e8 una degli agenti di Torchwood, Jack fa integrare Gwen nell'organizzazione intravedendo del potenziale in lei. Ha un fidanzato di nome Rhys, nonostante lo ami per un po' di tempo lo tradisce con Owen, ma i due decidono di chiudere la storia. Lei ama Jack (in una circostanza ha ammesso di amarlo pi\u00f9 di Rhys). Lei e Rhys alla fine si sposano, e dopo un po' di tempo Gwen diventa madre della piccola Anwen. Gwen probabilmente possiede una memoria eidetica, in quanto ricorda molto bene le cose, riuscendo perfino a contrastare l'effetto delle pillole della memoria.\nOwen Harper.\nOwen Harper (Burn Gorman) \u00e8 un medico, secondo in comando, dimostra di possedere anche una discreta conoscenza delle tecnologie aliene. Owen \u00e8 un donnaiolo, sono molte le donne che nel corso della serie sono cadute vittima del suo fascino. Cinico e arrogante, ma anche carismatico, forse anche pi\u00f9 di Jack visto che nel finale della prima stagione tutti scelsero di seguire Owen invece che il loro capitano. Nella seconda stagione Owen viene ucciso, ma Jack lo riporta in vita con il guanto della resurrezione facendolo diventare un morto vivente, il medico non riesce pi\u00f9 a mangiare e a bere, inoltre non guarisce dalle ferite e non pu\u00f2 nemmeno godere dell'intimit\u00e0 con una donna. Owen muore definitivamente nel finale della seconda stagione in una centrale nucleare quando viene immerso nel liquido di raffreddamento.\nToshiko Sato.\nToshiko Sato (Naoko Mori) \u00e8 un'esperta di computer. Ha sempre amato Owen, anche se lui non l'ha mai contraccambiata, \u00e8 una ragazza molto timida e riservata, diversamente dai suoi colleghi Toshiko \u00e8 pi\u00f9 emotiva e impressionabile. Muore nel finale della seconda stagione, uccisa dal fratello di Jack, Grey, ma prima di morire parla con Owen per l'ultima volta e il ragazzo le esprime il suo dispiacere per non averle mai concesso una possibilit\u00e0.\nIanto Jones.\nIanto Jones (Gareth David-Lloyd) \u00e8 un assistente tuttofare. La sua fidanzata, Lisa, venne trasformata in un Cyberman, per questo Jack, Owen, Gwen e Toshiko si sono veduti costretti a ucciderla. Molti ironizzano su Ianto e del suo lavoro al Torchwood definendolo la \"donna dei servizi\", ma nella seconda stagione diventa un operativo. Ianto \u00e8 un uomo introverso, timido e a tratti anche goffo, per molti versi lui \u00e8 l'esatto opposto di Owen. Ianto \u00e8 bisessuale, e lui e Jack intraprendono una sorta di relazione non molto seria; infatti quando Martha Jones chiede a Ianto cosa ci sia fra lui e Jack, l'uomo risponde: \"giochiamo\".\nIanto muore nella terza stagione, per mano degli alieni noti con il nome di \"456\", tra le braccia di Jack confessandogli di amarlo.\nRhys Williams.\n\u00c8 il convivente di Gwen, che poi sposer\u00e0 nell'episodio \"Un matrimonio memorabile\"; dirige una piccola azienda di trasporti, la Harwood's Haulage.\nDapprima ignaro del nuovo lavoro della compagna, anch'egli crede che sia stata assunta da una \"squadra speciale\" della polizia e nel corso della prima stagione mostra un'irritazione crescente per l'evasivit\u00e0 e le lunghe assenze di Gwen, senza per\u00f2 sospettare come ella lo abbia tradito con il collega Owen Harper. Lei gli confesser\u00e0 il tradimento in \"Combattimento\" ma non avendo il coraggio delle proprie azioni, lo far\u00e0 solo dopo avergli somministrato di nascosto una pillola per l'amnesia.\nIn \"La fine dei giorni\" viene pugnalato a morte da Bilis Manger e muore, ma quando la squadra apre la Fessura questo evento \u00e8 cancellato dalla storia, riportandolo in vita senza che si ricordi dell'avvenimento.\nIn \"Il ritorno\" si scopre che ha chiesto a Gwen di sposarlo, e lei in Carne \u00e8 costretta a rivelargli tutta la verit\u00e0 sul suo lavoro all'Istituto Torchwood, con il quale collabora, prendendosi una pallottola al posto della fidanzata. Terminata la missione con un relativo successo, e curato da Owen, Jack Harkness ordina a Gwen di drogarlo perch\u00e9 dimentichi tutto, ma lei rifiuta, con notevole disappunto di Jack.\nDopo che Adam riscrive la memoria di Gwen, lei dimentica Rhys, con sua grande afflizione.\nQuando Rhys e Gwen arrivano a sposarsi, la cerimonia \u00e8 quasi compromessa poich\u00e9 Gwen \u00e8 infettata da un uovo alieno, che la fa sembrare incinta di molti mesi: nonostante l'impegno, sono costretti a spiegare la verit\u00e0 ai relativi genitori, che non vi credono. Dopo avere ucciso l'alieno madre ed espiantato l'uovo dall'addome di Gwen, al ricevimento nuziale, Jack usa il Retcon per cancellare dagli invitati la memoria dell'attacco dell'alieno: pur essendo offerto anche a loro, gli sposi lo rifiutano.\nDurante gli eventi di \"Fragments\" e \"Exit Wounds\" Rhys svolge un ruolo particolare nella campagna della squadra contro il ritornato capitano John Hart e il folle Gray, aiutando Gwen a salvare gli altri dopo che sono stati feriti nell'esplosione di un edificio abbandonato e successivamente collaborando con Andy per contribuire a resistere all'assalto dei Weevil alla stazione di polizia.\nRex Matheson.\nRex Matheson (Mekhi Phifer) \u00e8 un agente della CIA molto ambizioso e dissoluto, dall'humor letale, che a un certo punto inizia a temere per la propria vita.\nEsther Drummond.\nEsther Drummond (Alexa Havins) Lavora anche lei per la CIA. \u00c8 un'amica di Rex ed \u00e8 lei a scoprire il complotto. \u00c8 quella che fa pi\u00f9 fatica di tutti ad abituarsi alla loro situazione.\nOswald Danes.\nOswald Danes (Bill Pullman) \u00e8 un pedofilo assassino che, dopo essere uscito di prigione grazie a un cavillo burocratico, diventa il rappresentante della Phicorp.\nPersonaggi secondari.\nJohn Hart.\nJohn Hart (James Marsters) \u00e8 un Agente del Tempo, rimasto senza lavoro perch\u00e9 l'Agenzia del Tempo \u00e8 stata chiusa, ed \u00e8 l'ex partner professionale e sessuale di Jack Harkness. \u00c8 stato in riabilitazione per alcool, droga, sesso e omicidio. Compare per la prima volta nella seconda stagione nell'episodio \"Il ritorno\" dalla Fessura per chiedere a Jack Harkness aiuto nell'individuare tre bombe a grappolo radioattive, seminate per Cardiff: pur non fidandosi, Jack Harkness, acconsente a che la squadra di Torchwood Tre lo aiuti. In effetti l'uomo mentiva e durante la ricerca prima cerca di uccidere Gwen tramite un lucida labbra avvelenato (Jack le aveva detto di non fidarsi dei baci dell'uomo), poi spara a Owen e alla fine, dopo una scenata di gelosia a Jack, che non vuole tornare assieme a lui, lo getta dalla terrazza di un alto edificio, uccidendolo; non sa che Jack non pu\u00f2 morire. Alla fine riesce nel suo intento reale, quello di mettere le mani su un contenitore che dovrebbe contenere un raro diamante arcadico, nascosto dalla donna che lui stesso ha ucciso: invece trova un congegno esplosivo approntato dalla donna perch\u00e9 si leghi tramite il DNA al suo assassino. Alterando superficialmente il DNA di John e usando quello della squadra di Torchwood, Jack e Owen riescono a salvarlo, e poi lo cacciano tramite la Fessura.\nIn \"Frammenti\" ritorna sotto forma di ologramma, dicendo che sta per distruggere la vita di Jack e mostrando l'immagine di Gray. Nella successiva e ultima puntata di stagione \"La fine e il principio\", si scopre che proprio lui ha ritrovato e salvato il fratello minore di Jack, scoprendo per\u00f2 troppo tardi che era impazzito per le torture subite, divenendo un sadico pericoloso. Ha installato una bomba nel polso di John per costringerlo a obbedire ai suoi ordini: minare e fare brillare quindici bombe a Cardiff), e seppellire vivo per vendetta Jack nell'anno 27 d.C. nel luogo in cui poi sorger\u00e0 Cardiff. Tuttavia John \u00e8 riuscito a ingannare Gray gettando nella tomba un anello (in realt\u00e0 dispositivo di ricerca), cos\u00ec da permettere che Jack venga recuperato dall'Istituto Torchwood e sia criogenizzato nel Nucleo, risvegliandosi giusto in tempo per arrestare suo fratello. Conservato Gray con la criogenizzazione, per niente disposto a vedere un'altra morte quel giorno, Jack offre a John il suo aiuto per aprire la Fessura e permettergli di andarsene, ma l'uomo dice di volere rimanere in questo mondo in questo periodo e viaggiare, cos\u00ec da capire che cosa Jack ci trovi di cos\u00ec affascinante. La possibilit\u00e0 che il personaggio ritorni nella terza stagione \u00e8 data anche dalla disponibilit\u00e0 di Marsters.\nIl produttore capo Chris Chibnall aveva gi\u00e0 concepito l'idea di un Agente del Tempo malvagio durante la produzione della prima stagione, ma l'idea non era stata realizzata, e non lo fu finch\u00e9 James Marsters si mise d'accordo con il produttore esecutivo Russell T Davies per apparire in \"Torchwood\". Il personaggio di John Hart inizi\u00f2 a prendere forma e Chibnall scrisse la bozza dell'episodio \"Il ritorno\" con cui introdurlo. Il personaggio ha molti punti in comune con il personaggio di Spike che Marsters aveva interpretato in \"Buffy\" e \"Angel\", come egli stesso ha affermato: \u00abSotto molti punti di vista, questo ruolo assomiglia molto a come Spike era nei miei primi tre episodi di Buffy\u00bb.\nI produttori di Torchwood hanno concepito John come classica nemesi per il capitano Jack; Chibnall ha commentato: \u00abNel vedere John vedrete il modo in cui Jack avrebbe potuto essere, e forse fu, per un breve momento\u00bb. Masters invece ha sottolineato come John sia un doppelg\u00e4nger del capitano Jack: entrambi sono viaggiatori del tempo pansessuali, con l'unica ma basilare differenza che John non \u00e8 mai mutato. Il personaggio esagera molti aspetti della personalit\u00e0 di Jack, per esempio ostentando un'attrazione zoofila verso ci\u00f2 che non \u00e8 umano. La somiglianze tra John e Jack \u00e8 anche nell'abbigliamento, poich\u00e9 ambedue paiono amare i vestiti militari: \u00abPorta una giubba militare delle guerre napoleoniche. Ha una spada proveniente dalla Corea che penso abbia ottenuto uccidendo qualcuno, i suoi stivali provengono dall'Italia del 1640 circa e le fondine delle sue pistole provengono dal Far West.\u00bb\nTommy Brockless.\nThomas \"Tommy\" Reginald Brockless (Anthony Lewis) compare nell'episodio \"Fino all'ultimo uomo\". Nato nel 1894, \u00e8 un soldato della prima guerra mondiale affetto da shock post traumatico, preso in custodia nel 1918 da Torchwood Tre e crioconservato dopo che il suo s\u00e9 stesso del futuro comunica loro di doverlo fare per prevenire un prossimo slittamento temporale. Infatti in un non specificato anno del futuro i frammenti del 1918 e il presente tenderanno a fondersi assieme, causando la distruzione del mondo. Per questo, una volta all'anno, Torchwood sveglia Tommy per controllare il suo stato e per dargli un \"giorno di libera uscita\".\nNel 2008 tutto ci\u00f2 comincia ad accadere e Tommy deve essere rispedito al suo tempo cui appartiene per ristabilire l'equilibrio e impedire gli slittamenti temporali. Tuttavia, durante il suo ultimo giorno, Tommy si innamora di Toshiko Sato, rendendo la sua decisione ancora pi\u00f9 difficile: si convince ad agire solo grazie alla ragazza, che lo incoraggia a riparare la spaccatura riferendosi a lui come suo \"eroe bello e coraggioso\" (citando le parole che Thomas le aveva rivolto), nonostante sapesse da Jack che poco dopo sarebbe stato uno delle centinaia di soldati inglesi affetti da shock post traumatico fucilati per codardia.\nGerald Carter.\nGerald Carter (Roderic Culver) compare in alcuni flashback dell'episodio nelle sequenze di \"Fino all'ultimo uomo\", dove la sua storia viene brevemente spiegata. Dopo avere fatto parte del servizio segreto dell'esercito, entr\u00f2 negli anni dieci nell'Istituto Torchwood fino a diventare il leader della sezione di Cardiff. Secondo il sito web di Torchwood fu un forte sostenitore della \"teoria della Fessura\" e quando venne posto a capo della squadra nel 1907 le diede un forte impulso, ottenendo grandi progressi. Tuttavia, in seguito alla morte di Harriet Derbyshire, Carter si sent\u00ec responsabile e si ritir\u00f2 dalla guida del gruppo per una marginale posizione di consulenza, che tenne fino alla morte nel 1942\nAaron Copley.\nAaron Copley (Alan Dale) \u00e8 il capo dell'organizzazione medica sperimentale \"The Pharm\" che compare in \"Reset\". Quando pare che coloro che si sono sottoposti alle sue cure sperimentali siano guariti da malattie medicalmente incurabili quali il diabete e il cancro, la squadra di Torchwood indaga. Martha Jones vi si introduce con l'approvazione del capitano Jack, permettendo loro di avere un accesso incondizionato a tutti i file della compagnia di Copley: scoprono cos\u00ec che tengono in vita vari tipi di alieni (tra cui una sorta di zanzara gigante e un weewil) dai cui liquidi corporei viene sviluppata la cura nota come \"Reset\"; ha in s\u00e9 il grave difetto di installare spore dell'alieno a forma di zanzare, trasformando il paziente in un'incubatrice, che al momento della nascita diventano mortali. Quando Copley scopre che Martha conosce ogni cosa e che ella stessa ha viaggiato nel tempo e nello spazio, comincia a effettuarle test medici intrusivi: la ragazza viene salvata dalla squadra, i computer della Pharm resettati e gli alieni fatti morire. Copley, prigioniero, li segue e all'esterno degli uffici tira fuori una pistola: mentre provano a calmarlo l'uomo spara uccidendo Owen Harper, e Jack gli spara a sua volta, uccidendolo.\nSuzie Costello.\nSuzie Costello (Indira Varma) viene presentata come personaggio principale nel primo episodio della serie \"Tutto cambia\": seconda nella scala gerarchica della sezione di Cardiff dell'Istituto Torchwood, appare mentre studia un oggetto di tecnologia aliena, un guanto che ha la capacit\u00e0 di resuscitare le persone morte da poco, ma soltanto per un breve periodo di tempo. Si scopre poco oltre nell'episodio che sta assassinando delle persone per avere soggetti da impiegare per studiare il guanto, oramai del tutto ossessionata dal suo lavoro. Mentre confessa i suoi crimini a Gwen, si prepara a spararle per nascondere i suoi crimini, ma Jack arriva e Suzie gli spara in fronte, ignorando che l'uomo non pu\u00f2 morire. Vistolo risorgere, senza pi\u00f9 via di scampo, si suicida.\nIn \"Continuano ad uccidere Suzie\" la squadra di Torchwood la porta di nuovo in vita usando il guanto della risurrezione (maneggiato da Gwen) perch\u00e9 sembra essere l'unica testimone possibile di una serie di omicidi: ignorano per\u00f2 che questo fa parte di un piano messo a punto da Suzie mesi prima di morire. Sembra essere resuscitata permanentemente e incapace di essere uccisa, ma solo perch\u00e9 il guanto sta continuando a trasferire l'energia vitale da Gwen a lei. Chiestole che cosa ricordava della sua condizione di defunta, dopo avere detto di non avere ricordi se non l'oscurit\u00e0, confessa a Jack che ha percepito qualcosa nel buio, qualcosa che stava venendo per lei. Suzie manipola Gwen riuscendo a farsi liberare da lei, a farsi portare al capezzale del padre morente (che uccide) e pur mostrando rincrescimento per la morte della ragazza, sempre pi\u00f9 privata dell'energia vitale, non recede assolutamente dal sacrificarla per potere rimanere viva. Mentre continua ad appropriarsi dell'energia vitale di Gwen si d\u00e0 alla fuga ma raggiunta, rimane viva anche dopo che Jack le spara svariate volte, fino a quando Toshiko non distrugge il guanto, troncando il trasferimento di energia e infine uccidendo ancora una volta Suzie. Jack dice a Ianto Jones di registrare le sue molteplici cause di morte sotto la voce \"uccisa da Torchwood\".\nPrima di tradire il Torchwood Suzie e Owen andavano a letto insieme.\nAndy Davidson.\nL'agente di polizia Andy Davidson, accreditato negli episodi come PC Andy (Tom Price), \u00e8 il poliziotto che faceva squadra con Gwen Cooper, come appare dall'episodio \"Tutto cambia\"; anche se il cognome non viene mai menzionato, \"Davidson\" \u00e8 stato utilizzato sul sito web della BBC in un audio messaggio registrato da Tom Price. Dopo che Gwen si \u00e8 unita a Torchwood, ella lo incontra fuori da un locale notturno in cui un uomo \u00e8 stato ucciso da un \"mostro sessuale\" in \"Primo giorno\": come Rhys, dapprima crede che sia stata promossa a un corpo speciale. Andy compare altre volte in seguito, per aiutare Gwen in \"La fine dei giorni\" e \"Il ritorno\".\nSolo in un secondo momento comprende che il lavoro di Gwen implica casi molto particolari, come la caccia agli extraterrestri, e mostra la propria gelosia per il salto di carriera della ragazza. In \"Alla deriva\" Andy si rivolge a lei per indagare sulle persone misteriosamente scomparse a Cardiff e le rivela il suo affetto per lei e la sua gelosia nei confronti di Rhys, vero motivo per cui non \u00e8 andato alla cerimonia nuziale.\nIn \"La fine e il principio\" lui e Rhys coordinano le forze di polizia nell'azione seguita alle bombe che Gray ha seminato per Cardiff tramite il capitano John Hart.\nHarriet Derbyshire.\nHarriet Derbyshire (Siobhan Hewlett) compare nel flashback dell'episodio \"Fino all'ultimo uomo\": reclutata direttamente dall'universit\u00e0 di Oxford (dove aveva seguito le lezioni di fisica) per Torchwood Tre, sarebbe morta l'anno successivo, nel 1919. Secondo il sito web di Torchwood, \u00e8 una dei membri importanti della squadra il cui corpo \u00e8 conservato criogenizzato nei sotterranei del Nucleo\nCharles Gaskell.\nCharles Gaskell (Cornelius Macarthy) era un membro di Torchwood Tre tra la fine del XIX secolo e l'inizio del XX, e compare solo in flashback durante l'episodio \"La fine e il principio\". Nel 1901, lui e la sua collega Alice Guppy scoprirono Jack Harkness sepolto a Cardiff e lo congelarono nella zona criogenica del Nucleo. Bench\u00e9 di colore, venne assunto da Torchwood in un periodo di forti pregiudizi razziali.\nGray.\nGray (Ethan Brooke come bambino in \"Adam\" e Lachlan Nieboer come adulto in \"Frammenti\" e \"La fine e il principio\") \u00e8 il fratello minore del capitano Jack. Dapprima menzionato alla fine di \"Il ritorno\", compare nei flashback dell'episodio \"Adam\".\nNe \"Il ritorno\" l'ex partner di Jack, il capitano John Hart, lo informa che ha \"trovato Gray\", implicando questi possa essere ancora vivo.\nIn \"Adam\" le memorie di Jack su suo fratello sono portate alla luce da un alieno che si sta intromettendo nella memoria di tutta la squadra. Jack si ricorda di quando gli sfugg\u00ec la mano del fratellino durante un'invasione aliena dove viveva ed era nato, la penisola di Boeshane, e di averne perso le tracce, un'azione che ancora non si perdona. Le ricerche del giovane Jack (impersonato da Jack Montgomery) falliscono e acuiscono il dolore di tornare a casa e trovare il padre morto.\nIn \"Frammenti\" il capitano John ritorna mostrando un ologramma di una persona ammanettata che dice essere Gray: quest'ultimo appare realmente nell'ultima puntata di stagione, ma \u00e8 una persona malvagia che ha sopportato per una vita torture inesprimibili, imparando la crudelt\u00e0 dai suoi rapitori, e divenendo un sadico vendicativo. Gray torna da Jack solo per dirgli che lo ritiene responsabile di tutti i dolori che ha subito per una vita e per vendicarsi lo seppellisce vivo in un prato nel 27 d.C., sul luogo dove sorger\u00e0 Cardiff, costringendolo cos\u00ec a un eterno ciclo di morte e risurrezione. Fatto questo, nel tempo presente scatena una serie di devastanti esplosioni a Cardiff e colpisce mortalmente Toshiko Sato, che stava tentando d'impedire un'esplosione nucleare innescata dallo stesso Gray. Ma dal Nucleo si desta Jack (che nel 1901 era stato trovato dalla squadra di allora di Torchwood, e aveva chiesto loro di criogenizzarlo fino al 2007), che porge il proprio perdono al fratello, chiedendogli di fare lo stesso. Gray rifiuta di assolvere Jack, che con estremo dolore gli fa perdere i sensi costringendolo ad annusare il cloroformio e lo trasferisce in uno scompartimento per la criogenizzazione, conscio di non poterlo mai pi\u00f9 svegliare.\nAlice Guppy.\nAlice Guppy (Amy Manson) era un'impiegata di Torchwood Tre tra la fine del XIX secolo e l'inizio del XX. Compare in flashback negli episodi \"Frammenti\" e \"La fine e il principio\". Ha un atteggiamento spiccio e aggressivo, uccidendo a sangue freddo un pesce palla giustificandosi perch\u00e9 era \u201cuna minaccia contro l'Impero\". Con uno spiccato accento scozzese, secondo il sito web di Torchwood, \u00e8 uno degli impiegati importanti i cui i corpi sono immagazzinati nel Nucleo tramite criogenizzazione. Sempre sul sito c'\u00e8 un estratto di diario che parla del suo passato: reclutata dalla futura partner Emily Holroyd, era stata in prigione per avere aggredito un'altra donna in una lavanderia. Holroyd spiegava che Guppy era stata selezionata perch\u00e9 \"le abilit\u00e0 che ha dimostrato come ladra potrebbe essere impiegate al meglio nello spionaggio; non solo per il suo carattere, ma anche per il suo atteggiamento nei confronti della violenza\".\nLisa Hallett.\nLisa Hallett (Caroline Chikezie) \u00e8 un'impiegata di 26 anni di Torchwood Uno a Londra e l'ex fidanzata di Ianto Jones. Durante la \"Battaglia di Canary Wharf\" negli ultimi due episodi della seconda stagione di \"Doctor Who\" il bisogno di Cybermen di avere molte pi\u00f9 truppe e molto pi\u00f9 velocemente fa s\u00ec che inizino direttamente a tramutare la gente piuttosto che trapiantando i loro cervelli in altri Cyberman. Lisa nel mezzo di questo processo \u00e8 salvata da Ianto, prendendo lei e un pezzo di un'unit\u00e0 di conversione come sistema di appoggio a Torchwood Tre, tenendola in uno scantinato fino a che non si possa ristabilire la sua umanit\u00e0 (\"La donna cibernetica\"). Tuttavia, liberata dall'unit\u00e0, la sua parte di Cyberman prende il sopravvento e tenta di conquistare il Nucleo per usarlo come base per un nuovo esercito di Cyberman. Vedendo fin dove Ianto si \u00e8 spinto per proteggerla, trapianta il suo cervello nel corpo della ragazza che consegna la pizza in modo da potere restare ancora insieme: dopo questo la squadra le spara e l'uccide. Quello che sembra essere il suo fantasma riappare in \"La fine dei giorni\", invitando Ianto ad aprire la Fessura.\nBeth Halloran.\nBeth Halloran, impersonata da Nikki Amuka-Bird, compare in \"L'agente dormiente\". \u00c8 uno dei quattro agenti alieni che formano a Cardiff la cellula 114, ma ne \u00e8 del tutto ignara. Lei e tre altri tre sono state creati e gli sono stati dati ricordi umani per mimetizzarsi al meglio nell'attesa dell'invasione e dell'attacco alla Terra: per scoprire tutto ci\u00f2 Torchwood ha dovuto sottoporla ad analisi abbastanza invasive che fanno scattare una sorta di \"allarme\", dando il via alla prima fase dell'invasione. Dopo avere aiutato la squadra a fermare l'ultimo agente Beth finge di volere uccidere Gwen perch\u00e9 gli altri membri di Torchwood la uccidano, in modo che un giorno non debba doversi trasformare in un alieno. Come tutti i dormienti della sua razza il braccio di Beth si pu\u00f2 trasformare in un'arma a forma di lama, pu\u00f2 fare detonare dispositivi esplosivi, possiede un campo di forza protettivo e una resistenza sovrumana. Secondo il Web site di Torchwood, il suo corpo \u00e8 immagazzinato nella zona di criogenia.\nDiane Holmes.\nDiane Holmes (Louise Delamere) appare per la prima volta nell'episodio \"Fuori dal tempo\". \u00c8 una pilota d'aereo e una femminista ante-litteram che guidando il suo aereo in un breve volo nel 1953 arriva nell'aeroporto di Cardiff nel 2007 a causa della Fessura. Inizia una relazione con Owen, di cui si innamora ricambiata, ma decide di lasciarlo, prendendo di nuovo il volo con il suo aereo verso la Fessura, con la speranza la riporti nel suo tempo. Riapparir\u00e0 in brevi flashback in \"Combattimento\", \"Il capitano Jack Harkness\" e \"La mietitrice di anime\", e infine sotto forma di visione creata da Bilis in \"La fine dei giorni\", cercando di convincere Owen a fare qualcosa che pu\u00f2 salvarla: aprire la Fessura.\nJanet.\nJanet \u00e8 un weevil tenuto prigioniero nel Nucleo di Torchwood. Chiamato cos\u00ec dal capitano Jack, Janet \u00e8 impiegata spesso per interrogare i sospetti e per studiare i suoi simili. Janet compare in molti episodi ed \u00e8 attraverso di lei che la squadra di Torchwood ha potuto conoscere meglio i Weevil, scoprendo che sono telepatici, empatici, e storditi dalle tossine. Come tutti i Weevil in Torchwood, Janet \u00e8 impersonata da Paul Kasey (tramite un costume).\nEugene Jones.\nEugene Jones (Paul Chequer) compare nell'episodio \"L'occhio alieno\". Da bambino il suo professore di scienze gli don\u00f2 un occhio alieno e crescendo si appassion\u00f2 all'argomento, riuscendo ad avvicinarsi a quelli di Torchwood pi\u00f9 volte, senza che mai lo prendessero in considerazione. Sostanzialmente \u00e8 un perdente, un fallito, un geek e un ragazzo banale.\nMuore investito da un pirata della strada e sul suo caso giunge Torchwood: resosi conto che la sua \"proiezione\" (o forse il suo fantasma) \u00e8 ancora sulla Terra, inizia a seguire Gwen, che indaga sulla sua vita. Ricordandosi del suo \"passato\" (come Eugene inizia a chiamare la sua vita trascorsa), gli sovviene che stava provando a vendere l'occhio su eBay: l'offerta era arrivata a \u00a315,005.50 sterline, ma era un prezzo finto, rialzato da due suoi colleghi di lavoro; l'offerta precedente era di sole 50 scellini pi\u00f9 bassa e Eugene era convinto che l'alieno stesse provando a comprare il suo occhio. Rimosso l'oggetto dai vestiti che indossava il cadavere, Eugene ritorna corporeo, riuscendo a salvare Gwen dall'essere investita, prima di scomparire in una luce luminosa.\nAlex Hopkins.\nAlex Hopkins (Julian Lewis Jones) \u00e8 un ex capo di Torchwood Tre, che il 31 dicembre 1999 assassin\u00f2 la sua intera squadra e in seguito si suicid\u00f2. Prima del gesto fatale rese l'agente freelance Jack Harkness il nuovo capo di Torchwood Tre, ricompensandolo di un secolo di servizio leale. Avendo visto un'immagine del futuro, Alex ritenne che la sua squadra del tutto impreparata a occuparsi di ci\u00f2 che stava venendo: le sue ultime parole furono che il mondo non era pronto per i cambiamenti che il XXI secolo stava per subire e Jack doveva tenere ben a mente questo avvertimento. Secondo il sito web ufficiale, il suo corpo \u00e8 conservato criogenizzato nel Nucleo, assieme alla sua intera squadra. Il sito inoltre gli attribuisce in una lettera la progettazione del SUV della squadra e l'idea di avere la scritta \"Torchwood\" scritta sulla fiancata, malgrado la preoccupazione di \"compromettere lo stato di organizzazione semi governativa clandestina\".\nBilis Manger.\nBilis Manger (Murray Melvin) compare negli episodi \"Il capitano Jack Harkness\" e \"La fine dei giorni\". Bilis ha la capacit\u00e0 di camminare fra il 1941 e il tempo attuale e la possibilit\u00e0 di teletrasportarsi e riesce a condurre la squadra di Torchwood in una situazione dove finiscono per aprire la Fessura e liberare la divinit\u00e0 che adora.\nNe \"Il Capitano Jack Harkness\" appare come direttore di una sala da ballo del 1941 e come il guardiano dello stabile abbandonato, che con cortesia e sollecitudine aiuta Gwen quando visita quel luogo mentre cerca Jack e Toshiko. Tuttavia sabota il tentativo di Toshiko fatto nel 1941 di trasmettere la seconda met\u00e0 completa dell'equazione necessaria per riportare al sicuro lei e Jack, graffiando via l'ultima parte dell'equazione; poi li ha fotografati, per avere la sicurezza che la squadra li individuasse nel passato e dovesse aprire la Fessura per salvarle. Ne \"La fine dei giorni\" riappare, dapprima come in un'apparizione, a Gwen, e poi nel suo negozio \"A Stitch in Time\", dove le rivela che pu\u00f2 viaggiare nel tempo. Poi appare nella base di Torchwood e pugnala Rhys, per spingere Gwen una volta di pi\u00f9 ad aprire la Fessura per salvare le vite di tutti: tuttavia questa apertura libera involontariamente il demone Abaddon. Un attimo dopo Manger compare davanti ai membri della squadra dicendo loro che il suo scopo era proprio liberare Abaddon, che era stato \"incatenato sotto la Fessura\", e subito dopo sparisce ancora una volta.\nIl sito web di Torchwood suggerisce che Bilis era gi\u00e0 entrato in contatto almeno una volta con l'Istituto Torchwood, drogando Owen con il pentathol di sodio (un siero di verit\u00e0 e un sedativo) e il retcon per ottenere informazioni sull'Istituto. In effetti sulla scrivania del 1941 si vede un foglio piegato con la scritta \"Torchwood\".\nHenry Parker.\nHenry Parker \u00e8 un avido collezionista di manufatti alieni in \"Tra la vita e la morte\". Impersonato da Richard Briers, possiede un oggetto che chiama \"pulsar\", che crede lo mantenga vivo emettendo strane onde di energie, motivo per cui Torchwood lo ritiene una sorta di bomba. Molto ricco, vive isolato da anni, venendo per questo paragonato da Toshiko a Howard Hughes.\nAdam Smith.\nAdam Smith (Bryan Dick) \u00e8 un alieno che si alimenta e sopravvive delle altrui memorie e compare nell'omonimo episodio. Precedentemente intrappolato nel vuoto extradimensionale, Adam s'intrufola nella squadra di Torchwood modificandone le memorie dopo essere uscito dalla sua prigionia tramite la Fessura. In meno di 48 ore riesce a riscrivere le memorie di tutti (gli basta toccare una persona), fino a convincerli che sia da tre anni membro di Torchwood. \u00c8 questo credere in lui che gli permette di sopravvivere.\nSeguendo l'istinto di sopravvivenza Adam mostra una tendenza a usare con inventiva e cattiveria i suoi poteri. Ribalta la situazione di Toshiko, una promiscua decisionista con cui Adam ha una relazione, e di Owen, un timido impacciato innamorato non corrisposto per Toshiko. Infine permette a Jack di riesumare le memorie represse dei suoi ultimi ricordi piacevoli con la sua famiglia prima della morte di suo padre e della scomparsa di suo fratello Gray. Tra gli effetti secondari di questo, per\u00f2, c'\u00e8 che cancella a Gwen il ricordo di Rhys.\nAdam \u00e8 scoperto dopoch\u00e9 Ianto leggendo il suo diario per trovare delle informazioni su un manufatto alieno non trova assolutamente nulla su di lui. Adam allora tenta di salvarsi torturando Ianto e instillando in lui la memoria fallace di essere un serial killer: tramite la registrazione del video Jack vede che cosa \u00e8 accaduto e lentamente comprende ogni cosa e cattura Adam. Anche se Adam prova a minacciare Jack alterando le sue poche memorie felici della sua infanzia, Jack si occupa di fare sparire Adam dando a tutta la squadra le pillole per l'amnesia affinch\u00e9 dimentichino le ultime 48 ore. Dimenticare Adam causa la sua morte e lascia la squadra che si interroga sulla perdita della memoria di quelle ore, con soltanto un mazzo di fiori mandato a Tosh da Owen per scusarsi che rimangono come piccolo indizio."}
{"id": "1913551", "revid": "1272592", "url": "https://it.wikipedia.org/wiki?curid=1913551", "title": "Richie Aprile", "text": ""}
{"id": "1913555", "revid": "110157", "url": "https://it.wikipedia.org/wiki?curid=1913555", "title": "The Silver Lining (Soul Asylum)", "text": "The Silver Lining \u00e8 il nono album di studio dei Soul Asylum, uscito l'11 luglio 2006, a otto anni di distanza da \"Candy from a Stranger\". \u00c8 l'ultimo in cui suona il bassista Karl Mueller: egli infatti, prima del decesso, avvenuto per cancro il 17 giugno 2005, registr\u00f2 tutte le partiture di basso del disco.\nTracce.\nla versione giapponese contiene la canzone \"Showtime\".\nPosizione in classifica.\nAlbum - Billboard (Nord America)"}
{"id": "1913556", "revid": "122987708", "url": "https://it.wikipedia.org/wiki?curid=1913556", "title": "Exploding Plastic Inevitable", "text": "LExploding Plastic Inevitable fu uno degli spettacoli d'arte pi\u00f9 importanti e rappresentativi degli anni sessanta, un mix di Pop art, psichedelia e cultura underground, creato e presieduto dal noto artista Andy Warhol.\nStoria.\nIl suo esordio fu nel marzo del 1966 al Trip di Los Angeles, il locale di Elmer Valentine pi\u00f9 alla moda in quel periodo; proiezioni di film underground (soprattutto dello stesso Andy Warhol), diapositive e luci stroboscopiche facevano da sfondo alle danze sessuali dei ballerini sadomaso vestiti in pelle e armati di frusta (tra cui Gerard Malanga), infuocati dal rock psichedelico dei Velvet Underground, che suonavano dal vivo insieme a Nico, e dalle droghe allucinogene come l'LSD. Andy tent\u00f2 di coinvolgere anche Frank Zappa e la sua band (The Mothers of Invention), ma il cinico e geniale chitarrista rifiut\u00f2.\nAllo spettacolo partecip\u00f2 tutto il jet-set di tendenza di Hollywood e Los Angeles: Jim Morrison, Julie Christie, Dennis Hopper, Jack Nicholson, John, Michelle Phillips e molti altri.\nL'Exploding Plastic Inevitable non ebbe per\u00f2 a Los Angeles lo stesso grande successo che avevano di solito gli show Warholiani a New York (dove era padrone di casa). Inoltre dopo pochi giorni dall'inizio il rituale fu interrotto per disturbo della quiete e circolazione di droga."}
{"id": "1913563", "revid": "18057918", "url": "https://it.wikipedia.org/wiki?curid=1913563", "title": "Say What You Will, Clarence...Everything Can Happen", "text": ""}
{"id": "1913564", "revid": "124864689", "url": "https://it.wikipedia.org/wiki?curid=1913564", "title": "Vannes Olympique Club", "text": "Il Vannes Olympique Club, meglio nota come Vannes, \u00e8 una societ\u00e0 calcistica professionistica con sede a Vannes, in Francia. Fondata nel 1892, nel 1998 si fuse con il \"V\u00e9loce Vannetais\". Milita attualmente nel Championnat National, la terza serie.\nNel 2008-2009 ha compiuto un brillante percorso in Coppa di Lega francese, dove ha eliminato squadre di Ligue 1 quali e e si \u00e8 qualificata per la finale, dove \u00e8 stata battuta dal Bordeaux.\nRosa 2012-2013.\n\"Aggiornato 10 luglio 2012\""}
{"id": "1913565", "revid": "287204", "url": "https://it.wikipedia.org/wiki?curid=1913565", "title": "Pierre-Paul Renders", "text": "Biografia.\nHa vissuto a Bruxelles dal 1989 al 2001, ma \u00e8 originario di Montigny-le-Tilleul, nella regione di Charleroi.\nAppassionato di lingue antiche (latino e greco), si laurea nel 1984 e diventa docente aggregato in filologia classica all'Universit\u00e0 Cattolica di Lovanio. Si interessa alla creazione e alla comunicazione audiovisiva e studia all'Istituto delle Arti di Diffusione (IAD) di Louvain-la-Neuve dove consegue un diploma nel 1989. \nHa realizzato documentari, scritto romanzi e diretto opere per la televisione e il cinema. \u00c8 l'autore de \"Les Sept P\u00e9ch\u00e9s capitaux\", lungometraggio collettivo belga auto-prodotto nel 1992. Nel 2006 realizza \"L'uomo medio + medio\", lungometraggio su una sceneggiatura personale scritto con Dennis Lapi\u00e8re e prodotto da Diana Elbaum. \n\u00c8 autore di diversi documentari e pellicole per Medici senza frontiere Belgio tra il 1996 e 1998.\nAttualmente vive a Hennuy\u00e8res. \u00c8 sposato e padre di Louise, Simon e Gustave. "}
{"id": "1913566", "revid": "18057977", "url": "https://it.wikipedia.org/wiki?curid=1913566", "title": "Mafia siciliana", "text": ""}
{"id": "1913567", "revid": "486946", "url": "https://it.wikipedia.org/wiki?curid=1913567", "title": "Associazione Sportiva Dilettantistica Barletta", "text": ""}
{"id": "1913570", "revid": "1442080", "url": "https://it.wikipedia.org/wiki?curid=1913570", "title": "Noel Clarke", "text": "Biografia.\nHa avuto il ruolo ricorrente di Wyman Norris nella serie inglese \"Auf Wiedersehen, Pet\" (2002\u20132004) e quello di Mickey Smith nelle prime due stagioni di \"Doctor Who\" (2005-2006); ha di nuovo indossato i panni di Mickey nell'ultimo episodio della quarta stagione. Sue altre presenze televisive sono state in \"Casualty\" e \"Metrosexuality\". Ha vinto un Laurence Olivier Awards come \"Miglior promessa\" nel 2003 per la sua interpretazione in \"Where Do We Live\" al Royal Court Theatre.\nClarke ha scritto la sceneggiatura del film \"Kidulthood\", del 2006, e diretto il seguito, \"Adulthood\" del 2008. Ha inoltre sceneggiato l'episodio \"Combattimento\" di \"Torchwood\", spin-off di Doctor Who e \"West 10 LDN\", pilot per la BBC Three.\nNel 2008 \u00e8 comparso nel video dei Prodigy \"Invaders Must Die\", nel 2013 ha avuto una piccola parte nel film \"Into Darkness - Star Trek\" e nel 2017 ha partecipato al film \"I Kill Giants\".\nFilmografia.\nAttore.\nTeatro.\n\"Where Do We Live\" al Jerwood Theatre Upstairs (2003)\nDoppiatori italiani.\nNelle versioni in italiano dei suoi lavori, Noel Clarke \u00e8 stato doppiato da:"}
{"id": "1913571", "revid": "242434", "url": "https://it.wikipedia.org/wiki?curid=1913571", "title": "Tranmere Rovers", "text": ""}
{"id": "1913573", "revid": "1310927", "url": "https://it.wikipedia.org/wiki?curid=1913573", "title": "Tours Football Club", "text": "Il Tours FC, o pi\u00f9 semplicemente Tours, \u00e8 societ\u00e0 calcistica francese con sede nella citt\u00e0 di Tours. Fondato nel 1921, milita nello Championnat National 3, quinto livello del campionato francese di calcio.\nStoria.\nFondazione.\nLa prima squadra della citt\u00e0 di Tours fu fondata nel 1921 con il nome di AS Docks du Centre. Trent'anni pi\u00f9 tardi cambi\u00f2 la denominazione in Tours FC e cominci\u00f2 a vincere i primi campionati dilettantistici delle divisioni distrettuali.\nGli anni d'oro in Ligue 1.\nRaggiunse per la prima volta nella storia la Seconda Divisione nel 1974. Dopo sei campionati consecutivi nella serie cadetta, il Tours approd\u00f2 nella massima serie francese disputando quattro stagioni (dalla 1980-1981 alla 1984-1985) nella Ligue 1.\nFurono gli anni d\u2019oro per il Tours che approd\u00f2 per ben due volte alle semifinali della Coppa di Francia dove fu eliminato entrambe le volte dal PSG.\nRetrocessioni e fallimenti.\nRetrocesso nel 1985 in Ligue 2, il Tours FC riuscir\u00e0 a stabilizzarvisi in modo da restare sempre nell'ambito del calcio professionistico fino al 1993. Nel dicembre 1993, a causa di una cattiva gestione finanziaria, la societ\u00e0 era oberata dai debiti e ne fu dichiarato il fallimento con conseguente doppia retrocessione a tavolino.\nLa societ\u00e0 venne rifondata e si trasform\u00f2 nella nuova denominazione di FC Tours disputando tornei di terza serie. Nel 2002-2003 sfior\u00f2 il ritorno in Ligue 2, quindi accadde un nuovo fallimento.\nLa rinascita con Sebag.\nNel 2003 l'arrivo alla presidenza di Fr\u00e9d\u00e9ric Sebag fu la svolta. Con pazienza e programmazione triennale la nuova societ\u00e0 riusc\u00ec a riportare il Tours in Ligue 2 nel maggio 2006.\nLa stagione successiva arriv\u00f2 il ritorno in terza serie. In seguito a questa retrocessione fu rivisto l'organigramma societario e si ebbe la nomina di Max Marty come direttore sportivo e Fr\u00e9d\u00e9ric Sebag come direttore generale. La rosa dei calciatori fu interamente rinnovata con l'arrivo di 23 atleti e fu scelto come allenatore Daniel Sanchez. La stagione 2007-2008 rivide il nuovo ritorno del Tours in Ligue 2. Nel campionato successivo la squadra ottenne un lusinghiero sesto posto.\nNelle due stagioni a seguire, la formazione di mister Sanchez ottenne delle salvezze tranquille classificandosi all'11\u00ba e al 12\u00ba posto.\nDal 2011, a seguito dell'approdo di Daniel Sanchez sulla panchina del Valenciennes, il nuovo allenatore \u00e8 Peter Zeidler il quale, alla sua prima esperienza a Tours, ha ottenuto nel 2011-2012 il sesto posto. Dopo 5 stagioni tranquille senza grosse ambizioni, il Tours si piazza all\u2019ultimo posto nella Ligue 2 2017-2018, conquistando solo 23 punti e decretando, quindi, il ritorno nella terza divisione francese\nOrganico.\nRosa 2019-2020.\n\"Aggiornato al 22 giugno 2019\"\nRosa 2018-2019.\n\"Rosa aggiornata al 2 settembre 2018.\"\nRosa 2017-2018.\n\"Rosa aggiornata al 2 settembre 2017.\"\nRosa 2016-2017.\n\"Rosa aggiornata al 2 settembre 2016.\"\nRosa 2015-2016.\n\"Rosa aggiornata al 2 febbraio 2016.\""}
{"id": "1913577", "revid": "28592", "url": "https://it.wikipedia.org/wiki?curid=1913577", "title": "Saga norrena", "text": ""}
{"id": "1913581", "revid": "892776", "url": "https://it.wikipedia.org/wiki?curid=1913581", "title": "Operazione Old Bridge", "text": "L'Operazione Old Bridge \u00e8 un'operazione di polizia, conclusasi nel febbraio del 2008, condotta dalla Polizia italiana e dall'FBI statunitense contro Cosa nostra. Ha portato all'arresto di 90 persone tra Italia e Stati Uniti stroncando inoltre il piano degli Inzerillo di riconquistare Palermo.\nBilancio.\nNell'operazione sono finiti in manette anche quattro boss, Giovanni Inzerillo, Frank Cal\u00ec, Filippo Casamento e Mario Sferrazza. Quello che sicuramente era considerato in quel momento il capo della famiglia Gambino, Nicholas Corozzo \u00e8 riuscito a fuggire grazie ad una soffiata, tuttavia si \u00e8 costituito il 29 maggio 2008 all'FBI di New York: rischia l'ergastolo per i reati a lui contestati.\nGianni Nicchi, latitante sfuggito sia a questa maxiretata che alla precedente operazione Gotha del 2006, \u00e8 stato catturato il 5 dicembre 2009 a Palermo, dalla polizia italiana. L'altro latitante, Salvatore Adelfio, \u00e8 stato invece arrestato il 12 marzo 2009."}
{"id": "1913582", "revid": "131358", "url": "https://it.wikipedia.org/wiki?curid=1913582", "title": "FC Tours", "text": ""}
{"id": "1913583", "revid": "599013", "url": "https://it.wikipedia.org/wiki?curid=1913583", "title": "Du\u0161an Tadi\u0107", "text": "Carriera.\nClub.\nGli inizi.\nTadi\u0107 gioca fino all'et\u00e0 di 14 anni con la squadra dell'AIK Ba\u010dka Topola, squadra serba della sua citt\u00e0 natale. Nel 2002 passa nelle squadre giovanili del Vojvodina, dato che si era trasferito proprio a Novi Sad con la sua famiglia. Dopo tre anni viene mandato in prestito al Podmladak. Nel 2006 torna al Vojvodina collezionando 43 presenze e 6 reti in due stagioni.\nGroningen e Twente.\nDopo due stagioni al nell'estate 2012 passa al per 7,7 milioni di euro. Alla prima giornata di campionato, il 12 agosto, segna una doppietta nella vittoria per 4-1 contro la sua ex squadra. Conclude la sua prima stagione al Twente con 36 presenze e 13 gol considerando anche i play-off per l'Europa League. La sua seconda stagione \u00e8 ugualmente positiva, visto che raccoglie ben 34 presenze condite da 16 reti.\nSouthampton.\nL'8 luglio 2014 passa al Southampton a titolo definitivo. Il 17 agosto 2014 fa il suo esordio ufficiale con la maglia dei \"Saints\", nella partita persa 2-1 sul campo del Liverpool. Il 23 settembre segna la sua prima rete ufficiale, nella vittoria esterna 2-1 sul campo dell'Arsenal, match valevole per la Capital One Cup.\nAjax.\nIl 27 giugno 2018 \u00e8 ufficializzato il suo passaggio all'Ajax, con cui firma un contratto di 4 anni. Pagato 13 milioni di euro pi\u00f9 7 milioni di bonus, rappresenta l'acquisto pi\u00f9 oneroso della storia del club olandese. In occasione del primo match di UEFA Champions League contro l' indossa anche la fascia da capitano a causa dell'assenza di Matthijs de Ligt. \u00c8 uno dei protagonisti della grande stagione dell\u2019Ajax che arriva fino alla semifinale di UEFA Champions League e vince Coppa d'Olanda e campionato, risultando determinante per la vittoria di quest'ultimo trofeo con 28 gol (capocannoniere a pari merito con Luuk de Jong del PSV) e 13 assist. In tutto segna 38 gol e fornisce 23 assist in 56 partite.\nL'8 luglio 2019 \u00e8 ufficializzato il prolungamento del suo contratto con i lancieri fino al 2026. Con la cessione di Matthijs de Ligt, la fascia da capitano della squadra passa a Tadic, che il 27 luglio vince il suo primo trofeo stagionale, la Supercoppa d'Olanda vinta contro il . Il 14 settembre seguente, andando in gol contro l' nella partita vinta per 4-1 in casa, sigla un record personale, realizzando almeno una rete in 12 partite casalinghe consecutive di Eredivisie, fatto senza precedenti nella storia del club. A dicembre riceve in patria il premio Golden Ball 2019. Diventato quindi un uomo chiave nella rosa allenata da Erik ten Hag, al marzo 2021 con 11 gol e altrettanti assist nelle competizioni europee (esclusi i preliminari) come rendimento si piazza dietro a giocatori del calibro di Robert Lewandowski, Kylian Mbapp\u00e8, Lionel Messi e Bruno Fernandes. Il 2 maggio vince la sua prima Eredivisie da capitano venendo poi premiato come giocatore dell\u2019anno dell\u2019Ajax; in questa stagione ha collezionato 22 gol e 26 assist in 51 incontri. Due mesi pi\u00f9 tardi prolunga di un anno il proprio contratto che sarebbe scaduto nel 2023.\nNazionale.\nNazionali giovanili.\nNel 2008 \u00e8 convocato per disputare il Torneo di calcio in occasione dei Giochi olimpici di Pechino 2008 con la Serbia Under-23.\nNazionale maggiore.\nDebutta con la nazionale maggiore il 14 dicembre 2008, durante l'amichevole contro la , partita vinta dai polacchi per 1-0. Il 6 febbraio 2013 segna la sua prima rete in nazionale, contro , nella partita amichevole finita 3-1 per la .\nStatistiche.\nPresenze e reti nei club.\n\"Statistiche aggiornate al 23 febbraio 2022\""}
{"id": "1913586", "revid": "287204", "url": "https://it.wikipedia.org/wiki?curid=1913586", "title": "Dusan Tadic", "text": ""}
{"id": "1913588", "revid": "18058350", "url": "https://it.wikipedia.org/wiki?curid=1913588", "title": "Strage di via Isidoro Carini", "text": ""}
{"id": "1913590", "revid": "729019", "url": "https://it.wikipedia.org/wiki?curid=1913590", "title": "Atletica leggera ai Giochi della XXIX Olimpiade - Salto in alto femminile", "text": "La gara di salto in alto femminile all'olimpiade di Pechino 2008 si \u00e8 svolta tra il 21 (qualificazioni) ed il 23 agosto (finale) allo Stadio Nazionale. Vi hanno partecipato 31 atlete.\nGara.\nLa grande favorita per il successo \u00e8 la croata Vla\u0161i\u0107, campionessa del mondo in carica, imbattuta da un anno e in grado di saltare 2,03 m o misure superiori per dodici volte nel 2008. Fra le sue avversarie, solo tre (la Friedrich, la \u010ci\u010derova e la Slesarenko) sono state in grado di superare l'asticella a quelle misure, e solo una volta a testa. La vice campionessa del mondo Di Martino e la belga Hellebaut (campionessa europea indoor ma reduce da un infortunio) si presentano come possibili candidate per il podio oltre alle tre atlete gi\u00e0 citate.\nAlle qualificazioni, svoltesi con tempo piovoso, tutte le favorite non deludono superando la misura richiesta. Alla finale, svoltasi in condizioni climatiche ottimali, accedono in 15.\nBlanka Vla\u0161i\u0107 completa i salti sino a 2,03 m senza errori, mentre le altre atlete stentano commettendo numerosi errori. A 2,05 m Tia Hellebaut riesce a superare l'asticella al primo tentativo, realizzando il record personale nonch\u00e9 il primato belga. La Vla\u0161i\u0107 invece commette un errore decisivo. La russa \u010ci\u010derova, unica altra atleta rimasta in gara, commette invece tre errori e deve accontentarsi del bronzo. La Vla\u0161i\u0107 si innervosisce e sbaglia per tre volte a 2,07 m, mentre la Hellebaut rinuncia a saltare quella misura ma vince comunque l'oro in virt\u00f9 del minor numero di errori.\nSqualifica per doping.\nOtto anni dopo il bronzo della \u010ci\u010derova viene revocato per doping.\nRisultati.\nTurno eliminatorio.\nGioved\u00ec 21 agosto 2008, ore 10:50.\nFinale.\nSabato 23 agosto 2008, ore 19:00."}
{"id": "1913593", "revid": "287204", "url": "https://it.wikipedia.org/wiki?curid=1913593", "title": "Atletica leggera ai Giochi della XXIX Olimpiade - Salto con l'asta femminile", "text": "La gara di salto con l'asta femminile all'olimpiade di Pechino 2008 si \u00e8 svolta tra il 16 (qualificazioni) ed il 18 agosto (finale).\nI minimi per partecipare ai giochi erano 4,45 m (minimo A) e 4,30 m (minimo B).\nGara.\nA 4,70 la favoritissima Elena Isinbaeva entra in gara. Valica l'asticella al primo tentativo. Come lei, solo altre due atlete: Jennifer Stuczynski (USA) e Julija Golub\u010dikova (Rus). Al secondo tentativo ce la fa anche Monika Pyrek (Pol). Un'altra attesa protagonista, Svetlana Feofanova ha commesso un errore alla misura precedente ed ha passato la misura, per non compromettere la propria classifica.\nLa Feofanova \u00e8 incaricata di cimentarsi per prima a quota 4,75. Passa al primo tentativo. Invece la Stuczynski e la Golub\u010dikova valicano l'asticella alla seconda prova (per la russa \u00e8 il record personale). Viene eliminata Monika Pyrek. La Isinbaeva ha passato.\nA 4,80 la Isinbaeva passa ancora. La Feofanova e la Golub\u010dikova sbagliano il primo tentativo, mentre il salto di Jennifer Stuczynski riesce alla prima prova. Per le due russe non sono sufficienti n\u00e9 la seconda n\u00e9 la terza prova: eliminate. La Feofanova \u00e8 davanti alla connazionale per il minor numero di errori (uno contro due).\nPer Elena Isinbaeva si presenta il difficile compito di valicare 4,85; se fallisce sar\u00e0 fuori dalle medaglie. La russa supera la misura al primo tentativo e riconquista la testa della classifica. Jennifer Stuczynski pu\u00f2 accontentarsi dell'argento, ma tenta il tutto per tutto: passa alla misura successiva.\nA 4,90 l'americana sbaglia di poco la prima prova. Sbaglia anche la seconda, ma chiede la ripetizione del tentativo. Sostiene che i giudici le hanno contato solo due minuti, invece dei tre regolamentari. La ripetizione viene accordata, ma la Stuczynski sbaglia la ripetizione del secondo e poi anche il terzo tentativo. Elena Isinbaeva si conferma campionessa olimpica. La russa, che ha eseguito due soli salti, chiede 4,95 (nuovo record olimpico). Ce la fa al terzo tentativo. Poi chiede ai giudici di alzare l'asticella a 5,05 (nuovo record del mondo). Alla terza prova l'atleta gioisce e, insieme a lei, tutto il pubblico.\nRisultati.\nQualificazioni.\nLe qualificazioni si sono svolte il 16 agosto a partire dalle 10:10, il cielo era sereno, la temperatura dell'aria era di 29 \u00b0C e l'umidit\u00e0 relativa al 45%.\nSi sono qualificate per la finale 12 atlete sulle 36 partecipanti.\n\"Legenda\":\n\"Legenda\":\nFinale.\nLa finale si \u00e8 disputata il 18 agosto a partire dalle 19:20 locali, le 13:20 italiane, il cielo era nuvoloso, la temperatura dell'aria era di 27 \u00b0C e l'umidit\u00e0 relativa al 63%.\n\"Legenda\":"}
{"id": "1913595", "revid": "3732", "url": "https://it.wikipedia.org/wiki?curid=1913595", "title": "Atletica leggera ai Giochi della XXIX Olimpiade - Salto in lungo femminile", "text": "La gara di salto in lungo femminile alle olimpiadi di Pechino 2008 si \u00e8 svolta fra il 19 (qualificazioni) ed il 22 agosto (finale).\nI minimi per ottenere la qualificazione alla manifestazione olimpica erano 6,72 m (minimo A) e 6,60 m (minimo B).\nGara.\nIn qualificazione Naide Gomes, una delle favorite, esegue due salti eccellenti oltre i 7 metri, ma sono entrambi nulli. Al terzo tentativo cerca un salto di sicurezza, ma atterra a soli 6,29 metri. Dovr\u00e0 seguire la finale in tribuna. \u00c8 una giornata-no anche per la forte russa Tat'jana Kotova, prima delle eliminate con 6,57. Il miglior salto \u00e8 di Brittney Reese (USA), con 6,87.\nLa finale la campionessa in carica Tat'jana Lebedeva parte bene con 6,97. Ma la brasiliana Maurren Maggi si issa in testa alla classifica con 7,04. Il terzo miglior salto \u00e8 della junior Blessing Okagbare (Nigeria) con 6,91, il record personale.\nAl secondo turno la Lebedeva fa un salto nullo. La russa perde la concentrazione ed infila altri tre nulli consecutivi (il totale \u00e8 quattro, forse un record personale), ma anche la brasiliana non sembra in piena confidenza con l'asse di battuta, poich\u00e9 i nulli consecutivi per lei sono tre. Il quinto salto \u00e8 un normale 6,73.\nNessun'altra atleta salta oltre i 6,90. All'ultimo turno la Lebedeva fa un salto oltre i sette metri: \u00e8 valido. La misurazione d\u00e0 7,03 metri, appena un centimetro in meno della brasiliana, che pu\u00f2 cos\u00ec festeggiare l'oro.\nRisultati.\nQualificazioni.\nLe qualificazioni si sono svolte il 19 agosto a partire dalle 9:40, il cielo era sereno, la temperatura dell'aria era di 25 \u00b0C e l'umidit\u00e0 relativa toccava il 73%.\nLa misura di qualificazione era fissata a 6,75 m.\nL'atleta ucraina Lyudmila Blonska, pur avendo ottenuto una delle 12 migliori misure, \u00e8 stata squalificata per esser risultata positiva ad un controllo antidoping dopo la gara di eptathlon. Al suo posto \u00e8 entrata la 13\u00aa, ossia la nigeriana Okagbare.\n\"Legenda\":\n\"Legenda\":\nFinale.\nLa finale si \u00e8 svolta il 22 agosto a partire dalle 19:20 locali, le 13:20 italiane, il cielo era parzialmente nuvoloso, la temperatura dell'aria era di 29 \u00b0C e l'umidit\u00e0 relativa al 60%.\nMaurren Maggi \u00e8 la prima donna brasiliana a vincere un oro olimpico in atletica leggera.\n\"Legenda\":\nI salti sono misurati in metri, il vento \u00e8 in metri al secondo.\nTra parentesi il vento durante il salto."}
{"id": "1913596", "revid": "3732", "url": "https://it.wikipedia.org/wiki?curid=1913596", "title": "Atletica leggera ai Giochi della XXIX Olimpiade - Salto triplo femminile", "text": "Ai Giochi della XXIX Olimpiade, tenutisi a Pechino nel 2008, la competizione del salto triplo femminile si \u00e8 svolta il 15 e il 17 agosto presso lo Stadio nazionale di Pechino.\nGara.\nAl primo turno Marija \u0160estak azzecca un salto oltre i 15 metri: \u00e8 record nazionale sloveno. La campionessa europea, Tat'jana Lebedeva, inizia con 15,00. Hrysopiy\u00ed Devetz\u00ed (Grecia), un'altra delle favorite, atterra a 4\u00a0cm di distanza dalla russa (14,96). Il miglior salto \u00e8 della campionessa in carica, Fran\u00e7oise Mbango Etone, che \u00e8 capace di arrivare fino a 15,19.\nAl secondo turno la Lebedeva sale al secondo posto (15,17), ma viene sopravanzata dalla greca, che sale in testa alla classifica (15,23). La Mbango non sta a guardare e infila un salto perfetto a 15,39: \u00e8 il nuovo record olimpico (precedente: Inesa Kravec', 15,33 nel 1996).\nLa Lebedeva non ci sta: 15,32 al terzo salto, mentre la Devetz\u00ed e la Mbango eseguono un nullo. Il podio al termine dei primi tre salti \u00e8: Mbango-Lebedeva-Devetz\u00ed.\nLa seconda serie di salti \u00e8 negativa per tutte le protagoniste della prima: Tat'jana Lebedeva inizia con 14,40 e finisce con due nulli. Ancora peggio la Devetz\u00ed: tre nulli. La Mbango esegue due salti validi, entrambi di poco superiori a 14,80.\nAltre due atlete invece si portano oltre i 15 metri: Yargelis Savigne con 15,05 e Ol'ga Rypakova con 15,11 (nuovo record del Kazakistan e dell'Asia).\nRisultati.\nFinale.\nDomenica 17 agosto, ore 21:30.\nLe migliori 8 classificate dopo i primi tre salti accedono ai tre salti di finale.\nConsiderando i salti validi, quattro concorrenti sono andate oltre 15 metri: viene eguagliato il record assoluto stabilito quattro anni prima ad Atene.\nIl salto vincente di Fran\u00e7oise Mbango Etone \u00e8 il secondo salto pi\u00f9 lungo della storia, dopo il record mondiale di Inesa Kravec' (15,50 nel 1995).\n\"Legenda:\""}
{"id": "1913600", "revid": "3732", "url": "https://it.wikipedia.org/wiki?curid=1913600", "title": "Atletica leggera ai Giochi della XXIX Olimpiade - Getto del peso femminile", "text": "Ai Giochi della XXIX Olimpiade, tenutisi a Pechino nel 2008, la competizione del getto del peso femminile si \u00e8 svolta il 16 agosto presso lo Stadio nazionale di Pechino.\nGara.\nQualificazioni: la campionessa in carica, Yumileidi Cumb\u00e1, non riesce a superare il turno fermandosi a 17,60 metri. Il miglior risultato appartiene alla campionessa mondiale Valerie Vili, con 19,73.\nFinale: al primo lancio, Valerie Vili scaglia la palla di ferro a 20,56 metri. \u00c8 il nuovo record nazionale e continentale. Le avversarie accusano il colpo: nessuna fa meglio di 19,30. Al secondo turno la bielorussa Natallja Michnevi\u010d si fa sotto con 20,28, ma la neozelandese le risponde con 20,40. Si apre un vuoto tra le prime due e le altre partecipanti, tutte al di sotto del limite dei 19,30.\nLa gara procede a ritmi altissimi per le due dominatrici: la Michnevi\u010d esegue una serie di lanci tutti validi tra 19,82 e 20,10. La Vili le risponde con tre lanci oltre i 20 metri (il sesto lo passa, a vittoria ormai acquisita).\nLa gara delle altre si decide alla quinta prova. La cubana Misleydis Gonzalez infila un lancio a 19,50, stabilendo il record personale. Dopo di lei, Nadzeja Astap\u010duk, che si era qualificata per i tre lanci di finale per il rotto della cuffia, libera le proprie tensioni con una bordata a 19,86 che le permette di agguantare il terzo posto.\nValerie Vili \u00e8 la seconda donna neozelandese a vincere l'oro olimpico in atletica leggera, dopo Yvette Williams nel 1952 (salto in lungo).\nRisultati.\nQualificazioni.\nSabato 16 agosto, ore 9:10.\nSi qualificano per la finale le concorrenti che ottengono una misura di almeno 18,45\u00a0m; in mancanza di 12 qualificate, accedono alla finale le concorrenti con le 12 migliori misure.\n\"Legenda\":\nFinale.\nSabato 16 agosto, ore 21:10.\nLe migliori 8 classificate dopo i primi tre lanci accedono ai tre lanci di finale.\n\"Legenda\":"}
{"id": "1913601", "revid": "1543377", "url": "https://it.wikipedia.org/wiki?curid=1913601", "title": "Atletica leggera ai Giochi della XXIX Olimpiade - Lancio del disco femminile", "text": "Ai Giochi della XXIX Olimpiade, tenutisi a Pechino nel 2008, la competizione del lancio del disco femminile si \u00e8 svolta il 15 e il 18 agosto presso lo Stadio nazionale di Pechino.\nGara.\nStupisce l'assenza di atlete tedesche, un tempo dominatrici della specialit\u00e0.\nQualificazioni: Natalia Sadova, la campionessa uscente, si ferma a 58,11 metri e viene eliminata. Il miglior lancio appartiene alla statunitense Stephanie Brown Trafton, con 62,77. Si qualifica anche la quarantasettenne \u0116lina Z'verava, dodicesima con 60,28.\nFinale: al primo turno Stephanie Brown Trafton (che ha un personale di 66,17) esegue un lancio a 64,74. Dovrebbe essere solo l'inizio della gara, invece nessuna riesce a fare meglio. La migliore delle inseguitrici \u00e8 la cubana Yarelys Barrios con 63,17.\nLa cubana si migliora nel secondo turno con 63,64.\nNessun'altra riesce a raggiungere la fettuccia dei 63 metri. La cinese Aimin Song \u00e8 terza con soli 62,17 metri. Sbaglia completamente gara Nicoleta Grasu, una delle favorite, che esegue un solo lancio valido a 58,63.\nNei lanci di finale la gara prosegue stancamente: la Brown ha un calo a 58 metri, poi si riprende a 61; la Barrios si ferma a 62 metri.\nL'unica emozione viene dall'ucraina Olena Antonova che esegue un lancio a 62,59 che le permette di scavalcare la Song e vincere il bronzo.\nRisultati.\nQualificazioni.\nVenerd\u00ec 15 agosto, Gruppo A ore 19:55, Gruppo B ore 21:20.\nSi qualificano per la finale le concorrenti che ottengono una misura di almeno 61,50\u00a0m; in mancanza di 12 qualificate, accedono alla finale le concorrenti con le 12 migliori misure.\n\"Legenda\":\nFinale.\nLuned\u00ec 18 agosto, ore 19:00.\nLe migliori 8 classificate dopo i primi tre lanci accedono ai tre lanci di finale."}
{"id": "1913602", "revid": "1058987", "url": "https://it.wikipedia.org/wiki?curid=1913602", "title": "Alicante Club de F\u00fatbol", "text": "L'Alicante Club de F\u00fatbol \u00e8 stata una societ\u00e0 calcistica della citt\u00e0 di Alicante, nella Comunidad Valenciana. Sommerso dai debiti, cessa la sua esistenza al termine della stagione 2013/14."}
{"id": "1913603", "revid": "414361", "url": "https://it.wikipedia.org/wiki?curid=1913603", "title": "Sandaun", "text": ""}
{"id": "1913604", "revid": "8660", "url": "https://it.wikipedia.org/wiki?curid=1913604", "title": "Nazionale di pallavolo femminile della Lituania", "text": "La nazionale di pallavolo femminile della Lituania \u00e8 una squadra europea composta dalle migliori giocatrici di pallavolo della Lituania ed \u00e8 posta sotto l'egida della Federazione pallavolistica della Lituania.\nRisultati.\nLa nazionale di pallavolo femminile della Lituania non ha mai partecipato ad alcuna competizione."}
{"id": "1913606", "revid": "709565", "url": "https://it.wikipedia.org/wiki?curid=1913606", "title": "Mysmenidae", "text": "Mysmenidae \u00e8 una famiglia di ragni appartenente all'infraordine Araneomorphae.\nCaratteristiche.\nSono ragnetti di piccole dimensioni, cleptoparassiti di altri ragni. Nel mondo dei ragni \u00e8 raro questo parassitismo tollerato; secondo alcuni autori alcune specie di Mysmenidae e alcune di Pholcidae potrebbero essersi anche coevolute.\nComportamento.\nGeneralmente sono ospiti di altri ragni della famiglia Pholcidae e si sistemano sulle loro ragnatele senza essere disturbati. La posizione marginale sulla tela consente a questi ragni di poter prendere insetti molto piccoli che rimangono invischiati nella ragnatela e che non interessano il ragno pi\u00f9 grande. Inoltre con destrezza si avvicinano anche alle prede pi\u00f9 grandi staccandone piccoli pezzi.\nDistribuzione.\nVengono rinvenuti in Europa, Asia, America centrale, America meridionale, in alcune regioni dell'Africa e in Nuova Guinea.\nTassonomia.\nAttualmente, a novembre 2020, si compone di 14 generi e 158 specie:"}
{"id": "1913608", "revid": "775372", "url": "https://it.wikipedia.org/wiki?curid=1913608", "title": "Regione delle Terre Alte", "text": "La regione delle Terre Alte \u00e8 una regione della Papua Nuova Guinea.\nSuddivisioni.\n\u00c8 composta da 5 province:"}
{"id": "1913611", "revid": "3732", "url": "https://it.wikipedia.org/wiki?curid=1913611", "title": "Atletica leggera ai Giochi della XXIX Olimpiade - Lancio del martello femminile", "text": "Ai Giochi della XXIX Olimpiade, tenutisi a Pechino nel 2008, la competizione del lancio del martello femminile si \u00e8 svolta il 18 e il 20 agosto presso lo Stadio nazionale di Pechino.\nGara.\nQuattro atlete che durante la stagione hanno lanciato a 74 metri non superano la qualificazione: Ivana Brkljacic (Cro), Elena Konevceva (Rus), Iryna Seka\u010dova (Ukr) e Maria Smolja\u010dkova (il 69,22 della bielorussa \u00e8 il miglior lancio di non-qualificazione di sempre). Il lato positivo \u00e8 l'elevata qualit\u00e0 tecnica del turno di qualificazione: ben 35 atlete vanno sopra i 65 metri. Il miglior lancio appartiene a Yipsi Moreno (Cuba) con 73,92.\nFinale - Al primo turno salgono in testa alla classifica Aksana Mjan'kova (Blr) e Wenxiu Zhang (Cina), con lanci di 74 metri. Nel turno successivo la cinese si migliora a 74,32 e Yipsi Moreno sale in terza posizione con 73,95.\nPoi la gara entra in una fase di stanca: nei successivi due turni non succede niente. Alla quinta prova, la Moreno sale in testa alla classifica con un lancio a 74,70. La risposta della Mjan'kova \u00e8 immediata: 76,34: nuovo record olimpico. All'ultimo lancio Wenxiu Zhang non va oltre 73 metri e mezzo, la Moreno si migliora ulteriormente a 75,20, ma non basta per l'oro, che va sul petto della Mjan'kova.\nSqualifica per doping.\nOtto anni dopo l'agenzia antidoping del CIO ha riesaminato i campioni prelevati dopo la gara sulle atlete salite sul podio. Aksana Mjan'kova, oro, \u00e8 risultata positiva ad uno steroide anabolizzante. Successivamente \u00e8 stata squalificata ed \u00e8 stata privata della medaglia. Il nuovo podio \u00e8 composto da Yipsi Moreno (oro), Zhang Wenxiu (argento) e la francese Manuela Montebrun (bronzo).\nRisultati.\nFinale.\nMercoled\u00ec, 20 agosto, ore 19:20, Stadio nazionale di Pechino."}
{"id": "1913612", "revid": "3732", "url": "https://it.wikipedia.org/wiki?curid=1913612", "title": "Atletica leggera ai Giochi della XXIX Olimpiade - Lancio del giavellotto femminile", "text": "Ai Giochi della XXIX Olimpiade, tenutisi a Pechino nel 2008, la competizione del lancio del giavellotto femminile si \u00e8 svolta il 19 e il 21 agosto presso lo Stadio nazionale di Pechino.\nGara.\nIl miglior lancio di qualificazione \u00e8 di Barbora \u0160pot\u00e1kov\u00e1 (67,69), di poco superiore a quello di Christina Obergf\u00f6ll (67,52).\nLa finale \u00e8 disturbata da una pioggia battente. La Obergf\u00f6ll apre la gara con un buon 66,13; dopo di lei, le tre atlete successive battono i rispettivi record nazionali: Marija Abakumova fa il primato russo con 69,32; Goldie Sayer migliora il proprio record britannico con 65,75; la \u0160pot\u00e1kov\u00e1 batte il record c\u00e9co con 69,22. Si preannuncia una gara di alto spessore tecnico.\nAl secondo turno la Abakumova si conferma a 69,08; al quarto la russa sfodera un lunghissimo lancio a 70,78: \u00e8 il nuovo record europeo. La \u0160pot\u00e1kov\u00e1 non riesce subito a replicare; d\u00e0 il tutto per tutto all'ultimo turno. Il suo giavellotto descrive un'ampia parabola e tocca terra ben al di l\u00e0 della linea dei 71 metri: 71,42, a soli 11\u00a0cm dal record olimpico. La c\u00e9ca vince l'oro con il nuovo record europeo.\nLa Obergf\u00f6ll e la Sayers sono rimaste terza e quarta per tutta la gara in virt\u00f9 dei lanci d'apertura. Al quinto posto \u00e8 salita una delusa Steffi Nerius, che non ha fatto meglio di 65,29 all'ultima prova. Per la quarta e la quinta posizione, comparate con tutte le edizioni precedenti dei Giochi, sono stati effettuati i lanci pi\u00f9 lunghi.\nLa campionessa uscente (nonch\u00e9 primatista mondiale), Osleidys Menendez, in evidente difficolt\u00e0, ha infilato cinque nulli consecutivi dopo il primo lancio valido, andato di poco oltre i 63 metri.\nOtto anni dopo l'agenzia antidoping del CIO ha riesaminato i campioni prelevati dopo la gara sulle atlete salite sul podio. Marija Abakumova, argento, \u00e8 risultata positiva ad uno steroide anabolizzante. Successivamente \u00e8 stata squalificata ed \u00e8 stata privata della medaglia. Nel nuovo podio, la Obergf\u00f6ll e la Sayers sono salite rispettivamente in seconda e terza posizione.\nRisultati.\nFinale.\nGioved\u00ec, 21 agosto, ore 19:20, Stadio nazionale di Pechino."}
{"id": "1913613", "revid": "37056", "url": "https://it.wikipedia.org/wiki?curid=1913613", "title": "Vrindavana", "text": ""}
{"id": "1913615", "revid": "287204", "url": "https://it.wikipedia.org/wiki?curid=1913615", "title": "Atletica leggera ai Giochi della XXIX Olimpiade - Eptathlon", "text": "Ai Giochi della XXIX Olimpiade, tenutisi a Pechino nel 2008, leptathlon si \u00e8 svolto nelle giornate del 15 e 16 agosto presso lo Stadio nazionale di Pechino.\nLa gara.\nDopo le prime due prove \u00e8 in testa la statunitense Hyleas Fountain, con il record personale sia nei 100h che nell'alto. Nella gara successiva, il peso, l'ucraina Natalja Dobryns'ka, decima, si riporta sotto con un lancio straordinario a 17,29: \u00e8 il record del mondo per eptathlete. Dopo i 200 metri \u00e8 sempre in testa l'americana con 4.060 punti, contro i 3.996 dell'europea.\nNella gara d'apertura della seconda giornata, il salto in lungo, molte atlete ottengono misure inferiori al proprio livello. Non la Dobryns'ka, che si migliora a 6,63. Anche nel giavellotto batte il proprio record personale (due volte) e passa in testa alla classifica generale, seguita dalla connazionale Ludmila Blonska. Gli 800 metri non riservano sorprese per le prime due posizioni, ormai conquistate dalle due atlete ucraine. Tat'jana \u010cernova vince con un ottimo 2'06\"50, recuperando 130 punti alla Fountain, ma non le basta per il bronzo, che va all'americana. Natalija Dobryns'ka, medaglia d'oro, ha migliorato cinque dei propri primati personali.\nAl controllo antidoping, Ludmila Blonska risulta positiva per l'assunzione di steroidi, e viene quindi squalificata; pertanto Hyleas Fountain sale al secondo posto e Tat'jana \u010cernova conquista il bronzo. Nella nuova classifica generale, ben 8 atlete hanno superato i 6.400 punti (record) e 22 hanno superato i 6.000 (record). I punteggi ottenuti dalle atlete classificatesi dal 5\u00ba al 21\u00ba posto sono i migliori di sempre.\nPrima giornata.\n100m ostacoli.\nVenerd\u00ec 15 agosto.\n1\u00aa serie ore 9:00, 2\u00aa serie ore 9:08, 3\u00aa serie ore 9:16, 4\u00aa serie ore 9:24, 5\u00aa serie ore 9:30.\nSalto in alto.\nVenerdi 15 agosto.\nGetto del peso.\nVenerd\u00ec 15 agosto, ore 19:00.\n200 metri.\nVenerdi 15 agosto.\n1\u00aa serie ore 21:15, 2\u00aa serie ore 21:22, 3\u00aa serie ore 21:29, 4\u00aa serie ore 21:36, 5\u00aa serie ore 21:43.\n\"Legenda\":\nSeconda giornata.\nSalto in lungo.\nSabato 16 agosto, ore 9:50.\nTiro del giavellotto.\nSabato 16 agosto, Gruppo A ore 19:00, Gruppo B ore 20:10.\n800 metri.\nSabato 16 agosto. 1\u00aa serie ore 21:45, 2\u00aa serie ore , 3\u00aa serie ore , 4\u00aa serie ore .\nClassifica finale.\n\"Legenda\":"}
{"id": "1913616", "revid": "775372", "url": "https://it.wikipedia.org/wiki?curid=1913616", "title": "Regione di Momase", "text": "La regione di Momase \u00e8 una regione della Papua Nuova Guinea. \u00c8 composta da 4 province:"}
{"id": "1913620", "revid": "775372", "url": "https://it.wikipedia.org/wiki?curid=1913620", "title": "Regione di Papua", "text": "La regione di Papua \u00e8 una regione della Papua Nuova Guinea. \u00c8 composta da 6 province:\nRicerche etnografiche.\nLa regione di Papua \u00e8 stata teatro di numerose ricerche etno-antropologiche da parte dell'antropologa Marilyn Strathern."}
{"id": "1913621", "revid": "1714743", "url": "https://it.wikipedia.org/wiki?curid=1913621", "title": "Federico VI di Svevia", "text": "Origine.\nEra il terzo figlio maschio del re di Germania e imperatore del Sacro Romano Impero, Federico Barbarossa e della contessa di Borgogna, Beatrice di Borgogna, figlia unica, del conte di Borgogna Rinaldo III e di Beatrice di Lorena (figlia di Gerardo I di Lorena). Era quindi il fratello dell'imperatore, Enrico VI di Svevia\nBiografia.\nBattezzato con il nome di Corrado, all'et\u00e0 di tre anni, alla morte del fratello, il primogenito dei maschi, il duca di Svevia, Federico V, gli subentr\u00f2 nel titolo di duca di Svevia, assumendone il nome come Federico VI.\nDurante i festeggiamenti per la pace di Costanza, tenutisi nell\"'Hoftag\" di Magonza, nella primavera del 1184, Federico, assieme al fratello Enrico, ricevette l'investitura a cavaliere.\nFederico si fece crociato, il 27 marzo 1188, a Magonza, assieme ad altri nobili e vescovi, tra cui il duca d'Austria, Leopoldo V, seguendo l'esempio del padre, l'imperatore Federico I.L'esercito tedesco, partito da Ratisbona, nel maggio del 1189, attravers\u00f2 l'Ungheria, sost\u00f2 a Esztergom o Strigonio, alla corte ungherese del re Bela III. Durante la sosta furono concordate le nozze tra Federico e la figlia di Bela III, Costanza d'Ungheria ma il matrimonio non venne mai celebrato perch\u00e9 la promessa sposa aveva meno di 10 anni. \nIl 10 giugno del 1190, la morte dell'imperatore Federico gett\u00f2 il suo esercito nel caos. Senza comandante, in preda al panico e attaccati da tutti i lati dai turchi, molti tedeschi furono uccisi o disertarono. Federico VI di Svevia prese il comando e prosegu\u00ec con i soldati rimasti con l'obiettivo di dar sepoltura all'imperatore a Gerusalemme, ma gli sforzi per conservare il cadavere utilizzando l'aceto fallirono. Le spoglie di Federico Barbarossa furono, quindi, seppellite tra Antiochia di Siria, Tiro e Tarso. Solo 5.000 soldati, una piccola frazione dell'esercito che aveva lasciato la Germania, arrivarono ad Acri verso la fine del 1190. Federico VI mor\u00ec nel gennaio del 1191 durante l'Assedio di San Giovanni d'Acri e, non avendo eredi, il titolo di duca di Svevia pass\u00f2 al fratello Corrado.\nDiscendenza.\nNon si hanno notizie di discendenti"}
{"id": "1913623", "revid": "287204", "url": "https://it.wikipedia.org/wiki?curid=1913623", "title": "Sakura taisen 4 - Koi seyo, otome", "text": " \u00e8 un videogioco originariamente distribuito per Sega Dreamcast nel 2002 sviluppato e pubblicato dalla SEGA e licenziato dalla Red Entertainment. Questo titolo \u00e8 il quarto capitolo della serie di \"Sakura Wars\".\nIl sottotitolo \"Koi seyo, otome\" (traducibile come \"Innamoratevi, ragazze\") \u00e8 la prima frase del testo di \"Gondola no Uta\" (\"Canzone della gondola\"), un popolare brano del 1915 di Shinpei Nakayama e Isamu Yoshii.\nIl gioco \u00e8 stato in seguito convertito per Microsoft Windows.\nIn seguito questo videogioco \u00e8 stato inserito nelle raccolte \"Sakura taisen complete box\" e \"Sakura taisen premium edition\".\nLa storia di questo videogioco ha un proseguimento nell'anime \"Sakura taisen - Kanzaki Sumire - Intai kinen - Su-mi-re\"."}
{"id": "1913624", "revid": "117265504", "url": "https://it.wikipedia.org/wiki?curid=1913624", "title": "Il Metodo Gronholm", "text": "Il Metodo Gronholm \u00e8 una commedia teatrale dell'autore catalano Jordi Galceran che racconta la crudelt\u00e0 che spesso si manifesta nei rapporti di lavoro.\nLo spettacolo, debuttato nel 2003 al Teatre Nacional de Catalunya, fu presentato in Italia il 12 gennaio 2007 al Teatro Guglielmi di Massa, nella traduzione di Enrico Ianniello, per proseguire in tourn\u00e9e nei teatri di tutta Italia fino al marzo 2008."}
{"id": "1913625", "revid": "3115", "url": "https://it.wikipedia.org/wiki?curid=1913625", "title": "Ente acquedotti siciliani", "text": "L'Ente acquedotti siciliani (in acronimo EAS) \u00e8 stato l'ente regionale che gestiva tutti gli acquedotti della Sicilia. \u00c8 in liquidazione dal 2004.\nStoria.\nVenne istituito, con R.D. n\u00ba24 del 19/01/1942, come ente unico in Sicilia per la costruzione di nuovi acquedotti, il completamento di quelli in corso di costruzione da parte dello Stato e la manutenzione di quelli gi\u00e0 esistenti, per rendere pi\u00f9 efficiente il servizio idrico nei centri abitati, dipendendo dal Ministero dei Lavori pubblici che ne esercitava le funzioni di tutela e vigilanza.\nCon l'istituzione della Regione siciliana l'ente pass\u00f2 sotto il controllo regionale.\nCon l'entrata in vigore della L.R. n\u00ba 9 del 31.05.2004, a decorrere dal 1\u00ba settembre 2004 l'Ente acquedotti siciliani \u00e8 stato posto in liquidazione a seguito della costituzione della societ\u00e0 mista Siciliacque S.p.A., in attuazione dell'articolo 23 della legge regionale 27 aprile 1999, n. 10, e successive modifiche ed integrazioni. Il presidente della Regione Salvatore Cuffaro ha nominato il commissario liquidatore dell'Ente, nella persona di Marcello Massinelli, e nel 2012 il presidente Raffaele Lombardo lo ha sostituito con Dario Bonanno, confermato da Rosario Crocetta. \nNel 2015 l'ente \u00e8 ancora in liquidazione."}
{"id": "1913629", "revid": "287204", "url": "https://it.wikipedia.org/wiki?curid=1913629", "title": "Sakura taisen V - Saraba, itoshiki hito yo", "text": " conosciuto anche come \"Sakura Wars: So Long My Love, \"\u00e8 un videogioco originariamente sviluppato e pubblicato dalla SEGA e licenziato dalla Red Entertainment. Distribuito per Sony PlayStation 2 il 5 luglio del 2005 solo in Giappone. Il 30 marzo del 2010 ne venne pubblicata una versione in inglese (disponibile anche per Nintendo Wii) per il mercato nordamericano. Il 2 aprile 2010 usc\u00ec la versione PAL solo per Nintendo Wii.\nQuesto titolo \u00e8 il quinto capitolo della serie di \"Sakura Wars\".\nIl sottotitolo \"Saraba, itoshiki hito yo\" (traducibile come \"Addio, mio amore\") \u00e8 un riferimento al romanzo \"Addio, mia amata\" di Raymond Chandler.\nIl gioco \u00e8 il primo a non essere commercializzato per Sega Dreamcast."}
{"id": "1913634", "revid": "287204", "url": "https://it.wikipedia.org/wiki?curid=1913634", "title": "Province della Papua Nuova Guinea", "text": "Le province della Papua Nuova Guinea costituiscono la suddivisione territoriale di secondo livello del Paese, dopo le regioni, e la suddivisione amministrativa di primo livello; sono in tutto 20 e ad esse sono equiordinati il distretto della Capitale Nazionale e la regione autonoma di Bougainville.\nLe province si suddividono a loro volta in distretti."}
{"id": "1913635", "revid": "767487", "url": "https://it.wikipedia.org/wiki?curid=1913635", "title": "Saghe dei re", "text": "Le saghe dei re (norreno \"Konungas\u00f6gur\") sono saghe norrene che narrano le vite dei re scandinavi medievali. Furono composte tra il XII e il XIV secolo in Islanda e Norvegia.\nElenco di saghe dei re.\nEcco un elenco di saghe dei re di cui si hanno testimonianza, conservatesi o meno, comprese le opere in latino, in ordine approssimativo di composizione (le date potrebbero essere errate di decenni):\nSono a volte annoverate tra le saghe dei re le seguenti saghe:"}
{"id": "1913639", "revid": "114325", "url": "https://it.wikipedia.org/wiki?curid=1913639", "title": "Saga dei re", "text": ""}
{"id": "1913640", "revid": "114325", "url": "https://it.wikipedia.org/wiki?curid=1913640", "title": "Konungas\u00f6gur", "text": ""}
{"id": "1913641", "revid": "114325", "url": "https://it.wikipedia.org/wiki?curid=1913641", "title": "Konungasogur", "text": ""}
{"id": "1913642", "revid": "114325", "url": "https://it.wikipedia.org/wiki?curid=1913642", "title": "Konungasaga", "text": ""}
{"id": "1913649", "revid": "1568601", "url": "https://it.wikipedia.org/wiki?curid=1913649", "title": "Grotta dell'Orso (Como)", "text": "La grotta dell'Orso \u00e8 il nome pi\u00f9 famoso con il quale \u00e8 conosciuta una cavit\u00e0 naturale situata sulle pendici del monte Generoso in territorio italiano (Provincia di Como), non lontano dal confine svizzero. Proprio per questo motivo \u00e8 nota anche come caverna Generosa o grotta Generosa.\nIl suo nome pi\u00f9 popolare si deve al fatto che l\u00ec sono stati trovati i resti di orso delle caverne (\"Ursus spelaeus\"), animale estintosi circa 18.000 anni fa che poteva raggiungere il peso di 1.000 chilogrammi. La sua scoperta si deve a due ricercatori ticinesi: Francesco Bianchi-Demicheli e Sergio Vorpe che nel 1988 notarono un buco nella neve provocato da una sorgente di aria relativamente pi\u00f9 calda, posta nel terreno.\nLa grotta presenta una lunghezza di 70 metri con uno stretto imbocco ed un ambiente pi\u00f9 interno ben pi\u00f9 vasto, diviso in due parti nelle quali i sessi degli scheletri degli orsi recuperati risultavano rigorosamente separati.\nTra gli oltre 40.000 reperti recuperati (che ne fanno uno dei pi\u00f9 importanti siti nell'ambito dell'intera Europa) ricordiamo i resti del lupo, dell'orso bruno, del cervo, oltre a quelli di vari piccoli mammiferi. Nel 1998 e nel 2002 il ritrovamento di alcune piccole selci, ha dimostrato che questo antro fu frequentato sia pur saltuariamente perfino dall'Uomo di Neandertal, a partire da 60.000 anni fa.\nNon lontano dalla grotta si trova il \"buco della volpe\" (detto anche Tana di Erbonne), situato a quota 1.075, ma l'anfratto \u00e8 di difficile accessibilit\u00e0, sia perch\u00e9 si trova in un tratto scosceso, sia per le dimensioni ridotte dell'entrata."}
{"id": "1913652", "revid": "11266", "url": "https://it.wikipedia.org/wiki?curid=1913652", "title": "Antonio Palumbo (militare)", "text": ""}
{"id": "1913654", "revid": "73843", "url": "https://it.wikipedia.org/wiki?curid=1913654", "title": "Giochi della XXV Olimpiade", "text": "I Giochi della XXV Olimpiade (in catalano: \"Jocs Ol\u00edmpics de la XXV Olimp\u00edada\", in spagnolo: \"Juegos de la XXV Olimpiada\"), noti anche come Barcellona 1992, si sono svolti a Barcellona, in Spagna, dal 25 luglio al 9 agosto 1992.\nBarcellona 1992 registr\u00f2 un boom di partecipazioni con 9094 atleti per 172 Paesi. La cerimonia di apertura dei giochi venne realizzata dalla compagnia teatrale La Fura dels Baus. L'inno dell'Olimpiade, \"Barcelona\", fu composto e cantato da Freddie Mercury (scomparso l'anno prima), cantante del gruppo rock dei Queen, insieme al noto soprano spagnolo Montserrat Caball\u00e9, e racchiude musica lirica e rock mescolando inglese e spagnolo. I Giochi cominciarono il 25 luglio, giorno di San Giacomo (uno dei patroni di Spagna).\nNell'atletica in evidenza il trentaduenne britannico Linford Christie vincitore sui 100\u00a0m, lo spagnolo Ferm\u00edn Cacho (1500\u00a0m), la francese Marie-Jos\u00e9 P\u00e9rec (400\u00a0m), Carl Lewis, ancora vincitore di due titoli (lungo e staffetta), la britannica Sally Gunnell (400 hs), l'algerina Hassiba Boulmerka (1500\u00a0m). Nel nuoto il russo Aleksandr Popov centra la doppietta 50-100\u00a0m stile libero; doppio oro, nei 200 e 400 misti, anche per l'ungherese Tam\u00e1s Darnyi, gi\u00e0 protagonista a Seoul. Nella ginnastica brilla il bielorusso Vital' \u0160\u010d\u0117rba con sei ori, mentre nel canottaggio il britannico Steve Redgrave vince il terzo titolo dopo quelli del 1984 e del 1988. Nel basket giganteggia il \"Dream Team\" statunitense di Larry Bird, Michael Jordan e Magic Johnson. Nel medagliere la Cina, grazie al nuoto femminile, si piazza al quarto posto (54 medaglie, 16 ori), dietro gli ex-sovietici (partecipanti come \"Squadra Unificata\"), agli statunitensi e ai tedeschi. La Spagna colleziona quasi pi\u00f9 medaglie (22, tra cui ben 13 ori) di quanto non abbia fatto in un secolo (26 dal 1896). L'Italia, a quota 19 nel medagliere, con 6 ori, chiude con l'oro del Settebello di pallanuoto, erede dei campioni di Roma 1960.\nDiscipline.\nCome sport dimostrativi ve ne sono stati tre: hockey su pista, pelota basca e taekwondo.\nDi seguito invece i 25 sport del programma olimpico:"}
{"id": "1913655", "revid": "11266", "url": "https://it.wikipedia.org/wiki?curid=1913655", "title": "Antonio Bandiera", "text": ""}
{"id": "1913656", "revid": "399", "url": "https://it.wikipedia.org/wiki?curid=1913656", "title": "Mario De Marco", "text": ""}
{"id": "1913657", "revid": "76963", "url": "https://it.wikipedia.org/wiki?curid=1913657", "title": "Federico Moreno Torroba", "text": "Biografia.\nTorroba \u00e8 spesso associato alla zarzuela, un tradizionale genere musicale spagnolo. Ha diretto parecchie compagnie d'opera ed ha contribuito a introdurre la zarzuela al pubblico internazionale. Tuttavia, \u00e8 probabilmente pi\u00f9 conosciuto per le sue composizioni per chitarra classica.\nCarriera.\nHa composto numerose opere, sia nella forma tradizionale spagnola, sia per concerti in sala. Ha raggiunto il suo pi\u00f9 grande successo con la zarzuela \"Luisa Fernanda\" (1932) e \"La chulapona\" (1934). Tra le pi\u00f9 conosciute ci sono anche \"La Virgen de Mayo\" (1925) e \"El Poeta\" (1980 con Pl\u00e1cido Domingo)."}
{"id": "1913659", "revid": "1318658", "url": "https://it.wikipedia.org/wiki?curid=1913659", "title": "Regioni della Papua Nuova Guinea", "text": "Le regioni della Papua Nuova Guinea costituiscono la suddivisione territoriale di primo livello della Papua Nuova Guinea e ammontano a quattro; si tratta di suddivisioni di rilevanza esclusivamente storico e geografica, senza dunque rivestire carattere amministrativo. Ciascuna regione comprende a sua volta pi\u00f9 province.\nLa suddivisione regionale si riflette nell'organizzazione delle forze di polizia, nelle organizzazioni sportive e aziendali, oltre che dell'appartenenza e della rappresentanza politica: "}
{"id": "1913663", "revid": "73843", "url": "https://it.wikipedia.org/wiki?curid=1913663", "title": "Giochi della XXVI Olimpiade", "text": "I Giochi della XXVI Olimpiade (in inglese: \"Games of the XXVI Olympiad\"), noti anche come Atlanta 1996, si tennero ad Atlanta, negli Stati Uniti d'America, dal 19 luglio al 4 agosto 1996.\nPresero parte ai Giochi 197 paesi. 12 nazioni dell'ex URSS parteciparono per la prima volta come stati indipendenti: Armenia, Azerbaigian, Bielorussia, Georgia, Kazakistan, Kirghizistan, Moldavia, Russia, Tagikistan, Turkmenistan, Ucraina, Uzbekistan. A causa di ci\u00f2, e anche per il notevole numero di partecipanti, 14 paesi conquistarono per la prima volta una medaglia olimpica.\nIl medagliere premi\u00f2 gli Stati Uniti, primi con 101 medaglie (44 ori), seguiti dalla Russia con 63 medaglie (26 ori).\nCome era successo in precedenza a Citt\u00e0 del Messico e a Monaco di Baviera, la manifestazione olimpica venne funestata da un attentato terroristico. Nel Parco olimpico, il Centennial Olympic Park, esplose una bomba: due morti e 111 feriti. La bomba fu messa da Eric Rudolph, un suprematista bianco.\nAssegnazione.\nL\u2019assegnazione delle Olimpiadi del 1996 si svolse durante il 91\u00ba congresso del CIO, svoltosi a Tokyo il 18 settembre 1990. Erano candidate complessivamente 6 citt\u00e0: Atlanta (USA), Atene (Grecia), Manchester (Regno Unito), Melbourne (Australia), Belgrado (Jugoslavia) e Toronto (Canada).\nDurante le prime votazioni Atene sembr\u00f2 prevalere sulle altre candidate, ma venne superata da Atlanta durante le ultime due votazioni. Molti commentatori criticarono l'assegnazione delle \"Olimpiadi del Centenario\" alla citt\u00e0 statunitense, ritenendo che sarebbe stato pi\u00f9 opportuno darla alla capitale greca per ragioni simboliche, essendosi l\u00ec tenuti i primi Giochi olimpici dell'era moderna.\nIl CIO prefer\u00ec Atlanta, capitale dello Stato americano della Georgia, principalmente per motivi economici: la citt\u00e0 americana ospita la sede centrale della Coca-Cola, lo storico sponsor dei Giochi, ed era inoltre considerata economicamente pi\u00f9 sicura di Atene. Si tratta della quarta assegnazione dei Giochi olimpici estivi ad una citt\u00e0 statunitense dopo Saint Louis nel 1904 e Los Angeles nel 1932 e nel 1984.\nSviluppo e preparazione.\nOrganizzazione.\nA discapito della scelta del CIO, il modello organizzativo delle Olimpiadi di Atlanta lasci\u00f2 alquanto a desiderare: i mezzi di trasporto si rivelarono caotici e poco puntuali e il personale si dimostr\u00f2 non adatto a sostenere uno sforzo di tali dimensioni.\nSimboli.\nIzzy, la mascotte dell'Olimpiade del Centenario \u00e8 una figura astratta divenuta molto popolare negli USA durante l'Olimpiade.\nI Giochi.\nPaesi partecipanti.\nA questa edizione dei Giochi olimpici hanno partecipato 197 paesi. La lista segue l'ordine alfabetico.\nMedagliere.\nQueste sono le prime 10 posizioni del medagliere:"}
{"id": "1913665", "revid": "125078265", "url": "https://it.wikipedia.org/wiki?curid=1913665", "title": "The Collector's Series, Volume One", "text": "The Collector's Series, Volume One \u00e8 una raccolta della cantante canadese C\u00e9line Dion, pubblicato il 4 ottobre 2000. \u00c8 il suo ottavo album in inglese e il trentaquattresimo in totale. L'album \u00e8 stato pubblicato con il titolo Tout en amour, in Francia.\nContenuti.\n\"The Collector's Series, Volume One\" \u00e8 una raccolta di alcuni dei pi\u00f9 grandi successi della Dion. Include diverse canzoni nuove o rare, come la performance inedita di \"The Power of the Dream\" di C\u00e9line ai \"Giochi Olimpici\" di Atlanta nel 1996, dove la cantante si esib\u00ec accompagnata dal suo produttore David Foster, tra l'altro autore della canzone, al piano e dall'Atlanta Symphony Orchestra e dal Centennial Choir. L'album contiene 16 canzoni in cinque lingue diverse. Due delle canzoni sono in spagnolo: \"Amar Haciendo El Amor\" e \"Sola Otra Vez\", l'ultima delle quali \u00e8 un'interpretazione mozzafiato di \"All By Myself\". Due sono i titoli francesi: \"Pour que tu m'aimes encore\" e \"Un garcon pas comme les autres (Ziggy)\". Uno \u00e8 un duetto anglo-italiano: \"The Prayer\" con Andrea Bocelli. Un altro \u00e8 una versione giapponese di \"Be The Man\". E infine l'album include alcune delle pi\u00f9 belle ballad di C\u00e9line in lingua inglese, come \"Where My Heart Beat Now, Tell Him, Only One Road\" e \"Falling In You You\".\nper la gioia dei collezionisti, l'album \u00e8 disponibile anche in edizione limitata in Francia con il titolo \"Tout en amour\" e comprende dodici cartoline a colori con foto inedite di C\u00e9line Dion.\nSuccesso commerciale.\n\"The Collector's Series, Volume One\" ha venduto oltre tre milioni di copie in tutto il mondo, nonostante sia stato progettato specificatamente per il mercato statunitense. L'album scal\u00f2 la classifica francese degli album pi\u00f9 venduti e raggiunse la top ten anche in Canada e Portogallo.\nL'album \u00e8 stato certificato disco d'oro in molti paesi europei e non, come il Giappone, la Nuova Zelanda e gli Stati Uniti, dove ha venduto 914.000 copie, secondo Nielsen SoundScan.\nTracce.\n\"The Collector's Series, Volume One\" (Japanese bonus track).\nL'edizione giapponese contiene come traccia bonus il duetto con Clive Griffin:"}
{"id": "1913667", "revid": "1305772", "url": "https://it.wikipedia.org/wiki?curid=1913667", "title": "Da solo", "text": "Da solo \u00e8 il settimo album in studio del cantautore italiano Vinicio Capossela, pubblicato il 17 ottobre 2008 dalla Atlantic/Warner Music.\nPrima della sua uscita, precisamente il 22 settembre 2008, vengono pubblicati il video e l'audio dell'inedito \"Il gigante e il mago\", in esclusiva sul portale de La Repubblica.\nIl 3 ottobre 2008 \u00e8 entrato in rotazione radiofonica il singolo \"In clandestinit\u00e0\", in vendita in anteprima sull'iTunes Store.\nIl disco.\nL'album \u00e8 stato registrato e mixato tra Milano e New York (Brooklyn Studios) da Taketo Gohara, JD Foster, e Andy Taub, tra gennaio e marzo 2008. Alla produzione del disco ha collaborato il chitarrista Alessandro \"Asso\" Stefana.\nLa canzone \"La faccia della terra\" \u00e8 stata registrata assieme alla band statunitense Calexico, e il testo \u00e8 ispirato a I racconti dell\u2019Ohio di Sherwood Anderson.\n\"Non c'\u00e8 disaccordo nel cielo\" \u00e8 un brano di Frederick Martin Lehman (\"There's no disappointment in Heaven\") riarrangiato nella musica, con un testo diverso dall'originale, scritto dallo stesso Capossela."}
{"id": "1913669", "revid": "938", "url": "https://it.wikipedia.org/wiki?curid=1913669", "title": "Honiara FA League", "text": "L'Honiara FA League \u00e8 la massima divisione dell'Honiara FA ed \u00e8 anche la pi\u00f9 importante del campionato nazionale e si gioca nella capitale Honiara, provincia di Guadalcanal, che fa parte delle Isole Salomone."}
{"id": "1913680", "revid": "1543377", "url": "https://it.wikipedia.org/wiki?curid=1913680", "title": "James Patterson", "text": "Considerato uno dei pi\u00f9 importanti autori di thriller del nostro tempo, \u00e8 noto in particolar modo per le serie di \"Alex Cross\", \"Le donne del club omicidi\", \"Maximum Ride\", \"Michael Bennett\", \"Daniel X,\" \"Witch &amp; Wizard, NYPD Red e\" la \"serie Private\". Scrive anche, spesso avvalendosi della collaborazione di altri scrittori, libri romantici come \"Domeniche da Tiffany\", Matrimonio a sorpresa, \"Il diario di Suzanne\" o \"A Jennifer con amore\". Ha scritto anche serie per ragazzi come \"Scuola Media\". Ha raggiunto la fama internazionale soprattutto a partire dal 1993 con la pubblicazione di \"Ricorda Maggie Rose\", che ha dato il via alla fortunata serie di \"Alex Cross\". Nella sua carriera ha venduto oltre 400 milioni di copie dei suoi libri, divenendo lo scrittore pi\u00f9 ricco del mondo.\nOpere.\n\"Bookshots\".\nCollana dedicata ai non lettori: libri brevi (meno di 150 pagine) focalizzati su trame avvincenti, venduti al prezzo molto competitivo di 5 dollari l'uno e distribuiti su canali di vendita inusuali, per raggiungere anche chi non \u00e8 solito entrare in libreria.\nFilmografia.\nNumerose opere di James Patterson sono state trasposte in film o serie televisive:\nPatterson ha interpretato se stesso, mentre gioca a carte con altri scrittori, nella serie TV americana \"Castle - Detective tra le righe\", dove il personaggio protagonista, Rick Castle, \u00e8 un affermato autore di libri gialli."}
{"id": "1913687", "revid": "293920", "url": "https://it.wikipedia.org/wiki?curid=1913687", "title": "Richard Cocciante", "text": ""}
{"id": "1913693", "revid": "31886", "url": "https://it.wikipedia.org/wiki?curid=1913693", "title": "Francesco Lana de Terzi", "text": " Il pioniere dell'aeronautica Gaston Tissandier defin\u00ec Lana \u00abLe premier qui formula le principe de la navigation a\u00e9rienne.\u00bb Arthur Mangin riconosce nel Lana \u00abil solo fisico del secolo XVII, le cui vedute sull'aerostatica abbiano veramente avuto qualcosa di razionale\u00bb.\nAll'aeronave di Lana de Terzi si ispir\u00f2 Bernardo Zamagna per il suo celebre poemetto latino \"Navis aeria\" (1768).\nBiografia.\nFrancesco Lana de Terzi, figlio del conte Ghirardo e della contessa Bianca Martinengo, nacque a Brescia il 10 dicembre 1631 dalla nobile famiglia Terzi. Dopo aver frequentato il \"Collegio dei Nobili di Sant'Antonio\", l'11 novembre 1647 entr\u00f2 nella Compagnia di Ges\u00f9.\nDopo il biennio di noviziato pass\u00f2 nel Collegio romano, dove studi\u00f2 per due anni lettere e per tre anni filosofia (1651-1654). Nel 1652 inizi\u00f2 a collaborare con padre Athanasius Kircher, che aveva un laboratorio attrezzato per le esperienze scientifiche e lo introdusse al metodo sperimentale; segu\u00ec anche i corsi di matematica di Paolo Casati.\nIl p. Lana dimostr\u00f2 fin da giovane grande ingegno, unendo lo studio e la ricerca in svariati campi dello scibile umano a viaggi, che lo portarono a visitare molte citt\u00e0 d'Italia. A Terni insegn\u00f2 grammatica e retorica, scrivendo nel frattempo una piccola opera dedicata al protettore della citt\u00e0. Dal 1675 al 1679 insegn\u00f2 matematica e fisica all'Universit\u00e0 di Ferrara e in forma privata nel Collegio della Compagnia. Nel periodo ferrarese, il Lana intrattenne una ricca corrispondenza epistolare con il confratello Daniello Bartoli, e \u00abmedit\u00f2 a lungo e profondamente le opere dei maggiori scienziati del primo Seicento italiano ed europeo (Keplero, Galilei, Torricelli), nonch\u00e9 quelle degli studiosi a lui pi\u00f9 vicini nel tempo (come Hevelius, Huygens e Malpighi).\u00bb\nLa sua salute cagionevole lo costrinse a ritornare a Brescia, dove divenne insegnante di filosofia nel convento di Santa Maria delle Grazie. Intraprese lunghi viaggi verso i territori vicini, i laghi di Garda, Iseo e Idro, e le valli, Camonica, Sabbia e Trompia, traendo dalle sue esplorazioni il trattato \"Storia naturale Bresciana\", che rimarr\u00e0 in forma di manoscritto. Nel 1671 venne nominato socio corrispondente della Royal Society di Londra ed entr\u00f2 in relazione epistolare con il giovane Leibniz.\nStudioso poliedrico, il Lana si segnal\u00f2 per le brillanti invenzioni: \u00abdopo un geniale telaio \u00abper rendere pi\u00f9 razionale la semina\u00bb, riusc\u00ec a perfezionare un modello di cannocchiale distanziometrico (attuato in perfetto parallelo con Geminiano Montanari), e affront\u00f2 il progetto della \u201cnave volante\u201d che gli diede un posto ragguardevole nella storia della scienza.\u00bb\nNel 1686, sull'esempio dell'Accademia dei Lincei, fond\u00f2 a Brescia l'Accademia dei Filesotici, con lo scopo di pubblicare ogni mese i risultati degli esperimenti condotti dagli accademici e di recensire le nuove pubblicazioni, sia italiane che estere. L'Accademia, tuttavia, non sopravvisse alla morte del fondatore, e pubblic\u00f2 un solo volume di Atti (\"Acta Novae Academiae Philexoticorum Naturae, et Artis\", Brixiae, apud Jo. Mariam Ricciardum, 1687, in-12).\nDedicati dal Segretario dell'Accademia, Ermete Francesco Lantana, a Gianfrancesco Gonzaga, Duca di Sabioneta, gli Atti riportano i resoconti degli esperimenti condotti dagli accademici dal marzo 1686 al febbraio 1687 e la recensione delle pubblicazioni scientifiche pi\u00f9 recenti (\u00abragguaglio de' libri\u00bb), come i primi due volumi del \"Magisterium naturae et artis\" del Lana e le opere di Filippo Bonanni, Marcello Malpighi e Bernardino Bono, lui pure \u00abacademico filesotico\u00bb. Vari esperimenti inclusi negli \"Acta\", come quelli sulla declinazione magnetica, sulla costruzione di una pisside magnetica, sulla solidificazione di due liquidi venuti a contatto, furono realizzati sotto la direzione del p. Lana.\nTra le opere del Lana notevole \u00e8 anche il progetto del \"Magisterium natur\u00e6 et artis\" (3 voll. 1684-1692), opera enciclopedica in nove volumi, di cui per\u00f2 solo i primi due furono completati.\nGli \u00e8 stato dedicato un asteroide, 6892 Lana.\nL'aeronave.\nFrancesco Lana de Terzi propone il primo serio tentativo di realizzare un velivolo volante pi\u00f9 leggero dell'aria. Nel 1670 pubblica infatti il libro \"Prodromo\", che contiene un capitolo intitolato \"Saggio di alcune invenzioni nuove premesso all'arte maestra\" nel quale \u00e8 riportata la descrizione di una \"nave volante\", un vascello pi\u00f9 leggero dell'aria da lui immaginato nel 1663 sviluppando un'idea suggerita dagli esperimenti di Otto von Guericke con gli \"emisferi di Magdeburgo\".\nSecondo il progetto, che intendeva \"fabricare una nave, che camini sostenuta sopra l'aria a remi, &amp; a veli\", il velivolo doveva essere sollevato per mezzo di quattro sfere di rame, dalle quali doveva essere estratta tutta l'aria. La chiglia sarebbe stata appesa alle sfere di rame (di circa 7,5 metri di diametro), con un albero a cui era attaccata una vela; secondo i suoi calcoli, quando nelle sfere veniva fatto il vuoto, esse divenivano pi\u00f9 leggere dell'aria e offrivano una spinta ascensionale sufficiente a sollevare la barca e sei passeggeri.\nOggi sappiamo che la realizzazione del progetto non \u00e8 fisicamente possibile, perch\u00e9 la pressione dell'aria farebbe implodere le sfere e perch\u00e9 sfere sufficientemente resistenti avrebbero un peso superiore alla spinta fornita. Ma il grande merito dello scienziato \u00e8 di aver per primo applicato alla navigazione aerea il principio di Archimede, lo stesso che consente alle navi di galleggiare sull'acqua e che nel 1783 porter\u00e0 all'aerostato dei fratelli Montgolfier.\nLana non giunse infine a realizzare la sua \"nave volante\", non per i problemi che il progetto presentava (di cui comunque era ignaro), ma per il timore che la sua invenzione potesse essere usata per scopi militari, come egli stesso ebbe a scrivere nel \"Prodromo\". Ma intanto l'aeronave del Lana aveva fatto parlare molto di s\u00e9, in Italia e all'estero, nei circoli colti, divenendo soggetto di discussioni erudite, suscitando ammiratori e oppositori. Per accennare alla diffusione delle sue idee nei primi anni dopo la pubblicazione del \"Prodromo\", va ricordato che gi\u00e0 nel 1671 Henry Oldenburg ne pubblic\u00f2 una recensione sulle Philosophical Transactions. Robert Hooke, curatore degli esperimenti della Royal Society, present\u00f2 una traduzione inglese di alcune sezioni del \"Prodromo\", accompagnata da una dettagliata discussione dei principi fisici su cui l'idea di Lana si basa. Nel 1673 le sue tesi sui presupposti scientifici dell'aeronave furono difese all'Universit\u00e0 Carolina di Praga per iniziativa del gesuita Kaspar Knittel, professore di matematica. Simili atti accademici ebbero luogo all'Universit\u00e0 di Erfurt sotto la presidenza del professor Hiob Ludolf e nel 1676 all'Universit\u00e0 di Rinteln in una tesi di laurea sotto la presidenza del gesuita Philipp Lohmeier, il quale per\u00f2 attribu\u00ec a se stesso il merito dell'invenzione. Lo stesso anno a Norimberga Johann Christoph Sturm pubblicava una raccolta di esperimenti di fisica in cui si sosteneva la validit\u00e0 scientifica dell'invenzione del Lana.\nL'alfabeto per ciechi.\nL'aeronautica non esaurisce certo gli interessi del p. Lana. Ad esempio nel capo primo del \"Prodromo\" (\u00abnuove inventioni di scrivere in cifra\u00bb) Lana elabora nuovi sistemi di crittografia, pi\u00f9 tardi ripresi da Kaspar Schott nella sua \"Schola Stenographica\". Ma uno dei meriti maggiori di Lana consiste nell'avere elaborato, cent'anni prima dell'Abate de l'\u00c9p\u00e9e, un metodo pratico per l'istruzione dei sordomuti e dei ciechi nati.\nNel capo secondo del \"Prodromo\", infatti, viene presentato un alfabeto per non vedenti di concezione interamente nuova. A differenza dei metodi di lettura e scrittura per ciechi inventati in precedenza, l'alfabeto creato da Lana si basava sull'intuizione fondamentale che esso non dovesse imitare i caratteri \"classici\" (come avevano proposto ad esempio Girolamo Cardano ed Erasmo da Rotterdam), ma dovesse utilizzare un sistema di segni fatto da una serie di linee percepibili al tatto. Vi fu un solo dettaglio che imped\u00ec all'invenzione di Lana di avere successo: il gesuita non comprese che i punti, invece delle linee, sarebbero stati pi\u00f9 facilmente riconoscibili con la sensibilit\u00e0 delle dita. Ci\u00f2 fu invece compreso da Louis Braille, il quale apport\u00f2 la miglioria definitiva all'alfabeto per ciechi che da lui ha preso il nome."}
{"id": "1913695", "revid": "73843", "url": "https://it.wikipedia.org/wiki?curid=1913695", "title": "Saghe degli Islandesi", "text": "Le Saghe degli Islandesi (in norreno e islandese: \u00cdslendingas\u00f6gur), sono saghe in prosa che narrano quasi tutte di episodi avvenuti all'epoca delle colonizzazione dell'Islanda e dei primi secoli dello Stato Libero (circa 870-1030), trascritte tra il XII e il XV secolo.\nOrigine.\nAncora oggi non \u00e8 stata risolta la questione sulla loro datazione. Poich\u00e9 l'alfabeto \u00e8 giunto in Islanda solo nel XII secolo, le ipotesi sono due: le saghe sono state elaborate e trasmesse da lunga tradizione orale che ha percorso i secoli (fino a 400 anni) prima di essere trascritte, oppure sono state create da autori nel periodo successivo alla introduzione della scrittura.\nGli autori delle saghe degli Islandesi sono ignoti. Si crede che una, l\"'Egils saga\", sia stata scritta da Snorri Sturluson, un discendente dell'eroe della saga, ma non \u00e8 certo.\nArgomenti.\nEsse descrivono i viaggi e gli insediamenti delle prime generazioni di coloni trasferitesi in Islanda, i viaggi avventurosi dei vichinghi verso la Groenlandia e la Finlandia, secondo un approccio di verosimiglianza nella concezione del mondo dell'epoca. Esse miravano a rispecchiare la realt\u00e0, non lasciando spazio all'immaginazione e lasciandone molto poco all'elemento soprannaturale.\nL'intenzione sottostante a tale progetto era legittimare il potere delle famiglie dominanti islandesi alla luce di un passato leggendario accettato e condiviso, ripercorrendo le genealogie delle famiglie (molte di esse sono da considerarsi saghe familiari); esse riflettono le lotte e i contrasti che crebbero nella societ\u00e0 della seconda e terza generazione di coloni islandesi.\nLe saghe pervenute.\nLa saga pi\u00f9 antica, la \"Hei\u00f0arv\u00edga saga\" (\"Saga della battaglia nella brughiera\") fu trascritta probabilmente verso il 1200 e ci riporta ad un'epoca di poco posteriore all'introduzione del Cristianesimo (introdotto nell'anno 1000 per decisione dell'Al\u00feingi). Verso il 1280 fu trascritta la \"Nj\u00e1ls saga\" (\"Saga di Nj\u00e1ll\"), ritenuta unanimemente la pi\u00f9 bella saga islandese. Altre celeberrime saghe trascritte in quegli anni o poco dopo sono la \"Gunnlaugs saga ormstungu\" (\"Saga di Gunnlaug Lingua-di-Serpente\"), la \"Hrafnkels saga Freysgo\u00f0a\" (\"Saga di Hrafnkell, sacerdote di Freyr\", un altro autentico capolavoro dall'andamento appassionante ed altamente drammatico), la \"Laxd\u0153la saga\" (\"Saga dei valligiani di Lax\u00e1rdalr [Valle dei Salmoni]\"), la \"Eyrbyggja saga\" (\"Saga dei coloni di bassa costa\") e la \"Grettissaga\" (\"Saga di Grettir\"), solo per citare le pi\u00f9 famose.\nLe saghe degli Islandesi pervenute fino ai nostri giorni sono circa quaranta:\nUn sottogenere delle saghe degli islandesi sono le brevi storie degli Islandesi (norreno \"\u00cdslendinga\u00fe\u00e6ttir\"), essenzialmente delle loro versioni succinte.\nLa decadenza.\nDopo il XV secolo, si assiste ad una grande decadenza nella produzione letteraria islandese, dovuta alle difficili condizioni politiche ed economiche. Con la crescente influenza della Chiesa si diffonde la letteratura di argomento religioso, consistente per lo pi\u00f9 in traduzioni e che quindi \"rompe\" con la tradizione islandese. Anche se la prima opera a stampa interamente in islandese, la traduzione del Nuovo Testamento di Oddur Gottsk\u00e1lksson, aveva visto la luce a Copenaghen nel 1540, gi\u00e0 da tempo si potevano ottenere in Islanda dei libri stampati all'estero.\nInfluenze.\nLe Saghe degli Islandesi costituiscono un corpus letterario molto consistente che, messo a confronto con la produzione continentale, \u00e8 sorprendentemente vasto in proporzione alle dimensioni ridotte dell'isola. Il sistema letterario \u00e8 ampiamente scritto in lingua volgare.\nSono i migliori esempi di antica letteratura islandese.\nLe saghe sono certamente le opere letterarie islandesi pi\u00f9 note (tanto che il termine, assieme forse a geyser, \u00e8 l'unica parola islandese divenuta di uso internazionale; popolarmente l'Islanda \u00e8 detta \"S\u00f6gueyja\" \"isola delle saghe\"). \nIl periodo medievale islandese resta uno dei pi\u00f9 splendidi esempi di \"epoca d'oro\" letteraria, non inferiore al medioevo francese, provenzale, italiano e tedesco, e trova ancora adesso non solo degli studiosi e degli appassionati, ma persino dei grandi scrittori e poeti che continuano ad ispirarsi ad essa anche nel metodo di composizione, come il grande argentino Jorge Lu\u00eds Borges (vero e proprio creatore di \"kenningar\" in lingua spagnola) o lo svedese Per Olof Sundman, che nel suo \"Ber\u00e4ttelsen om S\u00e5m\" (\"Racconto di S\u00e5m\") ha ripreso la Saga di Hrafnkell ambientandola ai giorni nostri e mantenendo la trama originale, con il risultato di mettere in evidenza quanto moderno sia l'impianto che regolava le antiche narrazioni e quale forza psicologica ne avessero i personaggi.\nL'editore moderno di saghe islandesi le cui versioni sono prese come standard e alle cui versioni tutti si attengono \u00e8 l\"'\u00cdslenzk Fornr\u00edt\"."}
{"id": "1913698", "revid": "114325", "url": "https://it.wikipedia.org/wiki?curid=1913698", "title": "Saga degli Islandesi", "text": ""}
{"id": "1913699", "revid": "114325", "url": "https://it.wikipedia.org/wiki?curid=1913699", "title": "\u00cdslendingas\u00f6gur", "text": ""}
{"id": "1913701", "revid": "287204", "url": "https://it.wikipedia.org/wiki?curid=1913701", "title": "Islendingasogur", "text": ""}
{"id": "1913702", "revid": "114325", "url": "https://it.wikipedia.org/wiki?curid=1913702", "title": "\u00cdslendingasaga", "text": ""}
{"id": "1913703", "revid": "287204", "url": "https://it.wikipedia.org/wiki?curid=1913703", "title": "Islendingasaga", "text": ""}
{"id": "1913705", "revid": "287204", "url": "https://it.wikipedia.org/wiki?curid=1913705", "title": "Fani Halkia", "text": ""}
{"id": "1913712", "revid": "114325", "url": "https://it.wikipedia.org/wiki?curid=1913712", "title": "\u00cdslendinga s\u00f6gur", "text": ""}
{"id": "1913713", "revid": "287204", "url": "https://it.wikipedia.org/wiki?curid=1913713", "title": "Islendinga sogur", "text": ""}
{"id": "1913714", "revid": "1494380", "url": "https://it.wikipedia.org/wiki?curid=1913714", "title": "Baritonesi", "text": "La baritonesi \u00e8 un fenomeno della fonetica di alcune lingue per cui l'accento tonico non cade mai sull'ultima sillaba (a meno che la parola non sia monosillabica), cio\u00e8 non esistono parole tronche.\nLa baritonesi \u00e8 applicata, fra gli altri, al latino classico .\nPer baritonesi si pu\u00f2 intendere anche la figura retorica data dall'allontanamento per quanto possibile dell'accento dall'ultima sillaba.\nL'italiano, bench\u00e9 derivato dal latino, non applica in alcun modo la baritonesi (basta pensare a parole come \"citt\u00e0\", \"trib\u00f9\", \"libert\u00e0\", oltre che a molte persone verbali come \"sar\u00f2\", \"mangi\u00f2\", \"diverr\u00e0\"...)."}
{"id": "1913716", "revid": "1783371", "url": "https://it.wikipedia.org/wiki?curid=1913716", "title": "\u00cdslendinga saga", "text": "La \u00cdslendinga saga rappresenta una grossa parte della Sturlunga saga, una raccolta di manoscritti islandesi datati attorno al 1300. \u00c8 stata un'importante fonte per gli storici che hanno studiato la prima parte del XIII secolo in Islanda. Si crede che l'autore dell'opera sia Sturla \u00de\u00f3r\u00f0arson. Lo stile della \"\u00cdslendinga saga\" \u00e8 stato definito ammirevole, a causa della sua franchezza ed imparzialit\u00e0. Gli storici spesso concordano sul fatto che fornisce un'accurata rappresentazione dell'Islanda del XIII secolo, anche perch\u00e9 l'autore o gli autori avrebbero vissuto in prima persona quegli eventi. Se l'autore fosse davvero Sturla \u00de\u00f3r\u00f0arson, avrebbe seguito l'esempio di Giulio Cesare parlando di se stesso in terza persona. Se cos\u00ec \u00e8, e sembra essere una cosa sicura, i complimenti per l'imparzialit\u00e0 sono pi\u00f9 che meritati, dato che Sturla \u00de\u00f3r\u00f0arson era parente o amico di quasi tutti i protagonisti della politica dell'epoca. Altre fonti confermano il fatto definendolo un modello di moderazione."}
{"id": "1913718", "revid": "287204", "url": "https://it.wikipedia.org/wiki?curid=1913718", "title": "Islendinga saga", "text": ""}
{"id": "1913719", "revid": "1543377", "url": "https://it.wikipedia.org/wiki?curid=1913719", "title": "Pippo Tamburri", "text": "\u00c8 noto per essere stato uno dei pi\u00f9 importanti attori in romanesco dell'Ottocento.\nBiografia.\nInizi\u00f2 a recitare a 5 anni come paggetto al teatro Apollo. Allievo di Filippo Tacconi, si fece le ossa nella sua compagnia romanesca per poi cominciare a prendere il suo posto dal 1863 fino a sostituirlo completamente sulla scena e come capocomico. Era figlio di un maestro di musica dal quale apprese il canto, che adoperava in teatro (aveva un'ottima voce tenorile). Le rappresentazioni romanesche di allora prendevano spesso la forma di \"vaudevilles\" od operette con accompagnamento musicale, anche se a Roma i modelli francesi assunsero subito la veste pi\u00f9 particolare della rivista: spettacolo basato su un canovaccio scandito da un preciso succedersi di interventi musicali e \"numeri\" recitati con grande libert\u00e0 dagli attori. Spirito geniale e disordinato, Tamburri durante il giorno esercitava il mestiere di imbianchino o andava a pesca di \"ciriole\" (in it. \"anguille\") sulle sponde del Tevere.\nEreditato dal suo maestro Tacconi il repertorio, e in particolare il suo \"Meo Patacca\", lo ampli\u00f2 ed ebbe notevole successo con il \"Marchese del Grillo\" di Domenico Berardi musicato da Giovanni Mascetti, che divent\u00f2 il suo cavallo di battaglia. Comunque la sua arte lo portava spesso ad uscire dal testo per prodursi in variazioni estemporanee in cui poteva sfogare il suo spirito arguto ed elegante. Al termine delle sue recite veniva pregato di comporre poesie all'improvviso sui fatti d'attualit\u00e0; alcune divennero popolari e vennero raccolte in un volume, intitolato \"Er passagallo\", parola romanesca d'origine spagnola che significa una specie di serenata. In questi casi usava pi\u00f9 spesso l'ottava o la forma del ritornello, ma scriveva anche sonetti d'occasione che venivano stampati su foglietti volanti.\nOttenendo successo, \"\"er majorengo\" dell'operetta romanesca\" si esib\u00ec in vari teatri cittadini: dal Metastasio al Quirino, al Manzoni, al Valletto. Degna di particolare nota \u00e8 la sua attivit\u00e0 al Teatro Rossini dal 1882 al 1886 come capocomico della \"Compagnia Romanesca\" organizzata da Giggi Zanazzo, quando questo teatro era \"diventato il ritrovo dell'alta borghesia\" romana in gibus e frack, che si trovava cos\u00ec affratellata al popolino romanesco, sempre presente, come gi\u00e0 era accaduto col teatro di Tacconi. Nella sua compagnia c'erano altri buoni attori romaneschi come Oreste Raffaelli, Angelo Malatesta, Agnese Bianchini (che and\u00f2 sposa a Zanazzo), la Crescenzi, la Bianchini-Cappelli. Tra le \"coriste\" della compagnia fece una delle sue prime apparizioni anche Lina Cavalieri.\nInvecchiando non seppe fare a meno di continuare a recitare, accontentandosi di piccole sale e teatrini di periferia, diventando l'epigono di s\u00e9 stesso. Mor\u00ec all'et\u00e0 di 75 anni in povert\u00e0 all'ospedale della Consolazione.\nFu autore delle operette, con musiche del compositore e musicista Giuseppe Cesare Pascucci, direttore d'orchestra al Quirinale: \"Faccennone e Cordalenta\" (1886), \"'Na vignata da Scarpone\" (1888) che fu ripresa nel 1918 da Petrolini, \"Il medico Brodolosi\" (1889), \"Una cava de moje\", \"Gli amori de Ciuchetto\" (1889), \"Er treno tropea\" (1890), \"Carnevale romano a li tempi der marchese der Grillo\" (1892) ecc."}
{"id": "1913721", "revid": "599013", "url": "https://it.wikipedia.org/wiki?curid=1913721", "title": "Sebasti\u00e1n Gonz\u00e1lez", "text": "Carriera.\nClub.\nGonz\u00e1lez inizia la sua carriera professionistica nel 1998 con la maglia del Colo Colo in Cile, segnando 27 reti nelle 74 partite disputate, e partecipando a Sydney 2000, attirando le attenzioni di vari club. Nel 2002 sono i messicani del CF Atlante a prelevare Gonz\u00e1lez, che inizia a segnare gol a raffica guadagnandosi il soprannome di \"Chamagol\".\nNel 2006 sono gli UANL Tigres a ingaggiare l'attaccante cileno, ma qui il numero di reti segnate diminuisce e seguono cos\u00ec due periodi in prestito, prima al Veracruz e poi agli argentini dell'Olimpo de Bah\u00eda Blanca.\nNel 2008 il ritorno in Messico, all'UAG Tecos, \u00e8 in grande stile: 5 reti in 10 gare. Nel campionato di Apertura 2008 il club si accorda con il Club Le\u00f3n per uno scambio tra bomber: Gonz\u00e1lez si accasa ai biancoverdi di Guanajuato mentre ai Tecos arriva l'attaccante paraguaiano Fredy Bareiro.\nNazionale.\nNel 2000 viene convocato dal CT Nelson Acosta per partecipare al torneo calcistico, e il Under-23 si impone al terzo posto battendo gli per 2-0 nella finale per il terzo posto con doppietta di Iv\u00e1n Zamorano. Dal 2001 \"Chamagol\" viene chiamato in nazionale maggiore, e partecipa alla Copa Am\u00e9rica 2004."}
{"id": "1913723", "revid": "287204", "url": "https://it.wikipedia.org/wiki?curid=1913723", "title": "Sigma Orionis", "text": "Sigma Orionis (\u03c3 Ori / \u03c3 Orionis) \u00e8 un sistema multiplo di cinque stelle, nella costellazione di Orione. Dista approssimativamente 1.148 anni luce dalla Terra.\nCaratteristiche.\n\u03c3 Orionis AB.\nLa stella primaria, Sigma Orionis AB, \u00e8 a sua volta una binaria visuale le cui due componenti distano 0,25 secondi d'arco l'una dall'altra. La pi\u00f9 brillante, Sigma Orionis A, \u00e8 una calda stella blu di sequenza principale di tipo O, con una magnitudine apparente di +4.2 che la rende una delle stelle pi\u00f9 luminose conosciute. Sigma Orionis B \u00e8 una stella di tipo B, con una magnitudine apparente di +5.1. Entrambe le componenti orbitano attorno alle altre ogni 170 anni, con una separazione di 90 UA. A e B hanno superfici molto calde, attorno 32.000 K per la prima e 29.600 K per la seconda, con una luminosit\u00e0 rispettivamente 35.000 e 30.000 quella del Sole. Hanno masse rispettivamente di 18 e 12 masse solari, il che fa di Sigma Orionis AB una delle pi\u00f9 massicce binarie visuali conosciute.\n\u03c3 Orionis DE.\nLa coppia successiva nel sistema \u00e8 Sigma Orionis DE, che distano rispettivamente 4.600 e 15.000 UA dal gruppo AB. Entrambe sono stelle di tipo B, con magnitudini di 6.62 per D e 6.66 per E. Sigma Orionis E \u00e8 il prototipo di un tipo di stelle \"ricche di elio\".\nEntrambe le componenti hanno una massa intorno alle 7 masse solari, D \u00e8 leggermente pi\u00f9 massiccia di E (7,4 contro 6,8)\n\u03c3 Orionis C.\nL'ultima stella del sistema \u00e8 Sigma Orionis C, una stella bianca di tipo A, con una massa 2,7 volte quella del Sole. \u00c8 la pi\u00f9 vicina al sistema AB (circa 3.900 UA da questo).\nEvoluzione del sistema.\nIl sistema di Sigma Orionis \u00e8 piuttosto giovane (pochi milioni di anni) ma non rester\u00e0 stabile per sempre. Le orbite delle stelle D, E, e C sono instabili, come anche in altri sistemi, e molto probabilmente la fine sar\u00e0 quando verranno gravitazionalmente espulse fuori dal sistema.\nSecondo le teorie evolutive stellari A \u00e8 destinata ad esplodere per prima come supernova, e forse potrebbe anche espellere B fuori dal sistema. B dal canto suo seguir\u00e0 il destino di A esplodendo anch'essa come supernova, mentre le altre componenti, meno massicce e con una maggior permanenza nella sequenza principale, termineranno il loro ciclo vitale come nane bianche."}
{"id": "1913724", "revid": "287204", "url": "https://it.wikipedia.org/wiki?curid=1913724", "title": "Sebastian Gonzalez", "text": ""}
{"id": "1913725", "revid": "36426", "url": "https://it.wikipedia.org/wiki?curid=1913725", "title": "Chiesa di San Pietro in Ciel d'Oro", "text": ""}
{"id": "1913737", "revid": "204012", "url": "https://it.wikipedia.org/wiki?curid=1913737", "title": "Autonoe (Danaidi)", "text": ""}
{"id": "1913743", "revid": "118834", "url": "https://it.wikipedia.org/wiki?curid=1913743", "title": "Filippo Tamburri", "text": ""}
{"id": "1913745", "revid": "15756", "url": "https://it.wikipedia.org/wiki?curid=1913745", "title": "A New Day Has Come", "text": "A New Day Has Come \u00e8 il settimo album in studio in lingua inglese della cantante canadese C\u00e9line Dion, pubblicato da Sony Music Entertainment il 26 marzo 2002. \u00c8 stato il suo primo album in studio dal 1997, anno della pubblicazione di \"Let's Talk About Love\". La Dion torna sulla scena musicale dopo una pausa di due anni, periodo in cui diventa mamma del suo primo figlio. La cantante ha collaborato all'album con vari produttori, tra cui Anders Bagge e Peer \u00c5str\u00f6m. Per la prima volta il produttore e amico di lunga data, David Foster, non \u00e8 presente in un album della Dion.\n\"A New Day Has Come\" raccoglie molte recensioni positive da parte della critica musicale, che not\u00f2 come la Dion esplora una gamma \"pi\u00f9 ampia, pi\u00f9 avventurosa\" di musica pop e \"cede la mano\" alla musica moderna, in particolare alla musica dance (\"Sorry for Love\"). Tuttavia, l'album contiene anche le solite canzoni adult contemporary, come le power- ballad di \"I Surrender,\" \"Have You Ever Been in Love e A New Day Has Come\". I critici elogiarono molte canzoni dell'album tra le quali: \"Ten Days; Goodbye's (The Saddest Word); I'm Alive; When the Wrong One Loves You Right\" e le tre cover, \"The Greatest Reward; Nature Boy e At Last\".\n\"A New Day Has Come\" divenne un successo commerciale in tutto il mondo ed entr\u00f2 al primo posto delle classifiche in pi\u00f9 di diciassette paesi. Ha venduto 3,3 milioni di copie negli Stati Uniti ed \u00e8 stato certificato tre volte disco di platino dalla RIAA. In Canada, dopo aver venduto 600.000 copie, l'album \u00e8 stato certificato sei volte disco di platino. L'IFPI certific\u00f2 l'album tre volte disco di platino per aver venduto tre milioni di copie in Europa. Nel complesso, \"A New Day Has Come\" ha venduto dodici milioni di copie in tutto il mondo.\nAntefatti.\nDopo il concerto di addio al vecchio millennio (31 dicembre 1999) tenutosi a Montr\u00e8al, C\u00e9line decise di prendersi una pausa dai riflettori per due anni, per dedicarsi alla sua famiglia. Il 25 gennaio 2001, diede alla luce Ren\u00e9-Charles Angelil, il suo primogenito. Da allora si esib\u00ec pubblicamente solo una manciata di volte, tra cui il 21 settembre 2001, quando cant\u00f2 dal vivo \"God Bless America\" al concerto benefico \",\" evento organizzato per onorare le vittime degli attacchi terroristici dell'11 settembre e il 28 settembre per la raccolta fondi di Montr\u00e9al, \"A Show for Life\", dove cant\u00f2 \"L'amour existe encore\".\nSecondo C\u00e9line, il titolo dell'album, \"A New Day Has Come\", ha riconosciuto un nuovo capitolo della sua vita e della sua carriera. Tuttavia, profondamente colpita dagli eventi dell'11 settembre volle che le parole del brano servissero come promemoria della tragedia: \"Rappresenta mio figlio, perch\u00e9 gli ho dato la vita... ovviamente, segna anche il mio ritorno con un nuovo album, ma un nuovo giorno \u00e8 arrivato anche nella vita di altre persone perch\u00e9 \u00e8 successo qualcosa di brutto, perch\u00e9 abbiamo perso delle vite, perch\u00e9 adesso c'\u00e8 una cicatrice sul nostro mondo\". C\u00e9line Dion lott\u00f2 per impedire alla sua casa discografica di usare per la copertina, un'immagine che riflettesse la sua fortuna, per lei ritenuta di pessimo gusto, perci\u00f2 sugger\u00ec alla Sony di non inserire una sua foto. Tuttavia, dopo molte discussioni, il servizio fotografico per la copertina dell'album ebbe luogo a Montr\u00e9al nel dicembre 2001 con il famoso fotografo Melvin Sokolsky. Il 30 e il 31 gennaio 2002 una sessione fotografica aggiuntiva per l'album si svolse in Florida, su una spiaggia vicino alla casa di C\u00e9line con il fotografo francese Patrick Demarchelier. Infine per la copertina dell'album fu usata una foto di Demarchelier.\nContenuti.\nDopo una pausa di quasi due anni e la nascita di Ren\u00e9-Charles, C\u00e9line torna con \"A New Day Has Come,\" un album ben bilanciato che mantiene la continuit\u00e0 con il suo lavoro precedente mentre esplora nuovi territori musicali.\nIl primo singolo dell'album, \"A New Day Has Come\", d\u00e0 il giusto tono all'ultimo lavoro. Composta da Aldo Nova e Stephan Moccio e co-diretta da Walter Afanasieff, la canzone \u00e8 una combinazione di nuovi suoni con lo stile musicale di C\u00e9line.\nBasandosi sul lavoro passato di C\u00e9line con il produttore Max Martin per la canzone \"That's the Way It Is\", la collaborazione con la \"Swedish Pop Connections\" continua in gran moda con la canzone di apertura \"I'm Alive\", prodotta dal duo svedese Anders Bagge-Peer Astrom. Questi nuovi collaboratori (Madonna, Ace of Base, Enrique Iglesias, Jennifer Lopez) forniscono una nuova interpretazione del repertorio della Dion. Sono loro a dare il loro tocco speciale anche ad \"Have You Ever Been in Love\" e \"Sorry for Love\".\n\"A New Day Has Come\" contiene anche molte influenze R&amp;B con canzoni come \"Rain, Tax (It's Inevitable), When The Wrong One Loves You Right\" e \"Superlov\"e, l'ultimo dei quali \u00e8 disponibile solo nell'edizione internazionale dell'album pubblicata fuori dagli Stati Uniti.\nCon \"A\u00f9n Existe Amor\", C\u00e9line interpreta la sua canzone d'autore francese, \"L'amour existe encore\", in spagnolo. L'album include anche due adattamenti di canzoni francesi, \"Ten Days\" (\"Tomber\") di G\u00e9rald De Palmas e \"The Greatest Reward\" (\"L'envie d'aimer\") di Pascal Obispo.\nIn una vena diversa, C\u00e9line interpreta due classici del blues e del jazz. \"At Last\", registrata per la prima volta da Glenn Miller nel 1941 e poi resa popolare da Etta James e \"Nature Boy\", il classico di Nat King Cole. Il brano \"Goodbye's (The Saddest Word)\", prodotto e scritto dal famoso Robert John \"Mutt\" Lange (AC-DC, Def Leppard, Shania Twain, Foreigner) \u00e8 una toccante ballad sull'amore tra madre e figlia, che continua anche dopo la morte. Ma il capolavoro assoluto dell'album \u00e8 \"I Surrender\", scritto da Sam Watters e Louis Biancaniello. La canzone \u00e8 perfetta per C\u00e9line e le permette di mettere in mostra le sue straordinarie abilit\u00e0 vocali.\nUn anno dopo, molte delle canzoni dell'album saranno incorporate nello spettacolo intitolato \"A New Day...\" tenutosi al \"Colosseum\" del \"Caesars Palace\" di Las Vegas.\nEdizioni speciali.\nL'11 novembre 2002 in Europa e il 19 novembre 2002 in Nord America, la Sony Music Entertainment rilasci\u00f2 un'edizione limitata di \"A New Day Has Come\", che include l'album originale, oltre a un DVD bonus con il video di \"I'm Alive\", un'anteprima dello show di Las Vegas della Dion, \"A New Day...\" e di due brani inediti, \"Coulda Woulda Shoulda\" e All \"Because of You\". L'edizione limitata del Nord America include la versione pi\u00f9 lunga di \"The Greatest Reward\" della durata di 4:04, invece dell'originale con durata 3:28. Il 29 gennaio 2008, Legacy Recordings pubblic\u00f2 un'edizione da collezione di \"A New Day Has Come\" con DVD bonus. Il CD contiene sedici tracce della versione nordamericana dell'album, inclusa la versione estesa di \"The Greatest Reward\", mentre il DVD comprende quattro videoclip musicali, e il dietro le quinte del montaggio dell'album e del video di \"A New Day Has Come\".\nPromozione.\nLa Dion promosse attivamente l'album, incluse varie apparizioni televisive e concerti. Il suo speciale televisivo fu registrato il 3 marzo 2002 al \"Kodak Theatre\" di Los Angeles, trasmesso poi dalla CBS il 7 aprile 2002. Durante lo show C\u00e9line esegu\u00ec i brani \"A New Day Has Come, I'm Alive, At Last, Have You Ever Been in Love, Nature Boy\" e un medley con le canzoni utilizzate come temi per film tra cui \"Because You Loved Me\", \"Beauty and the Beast\" in duetto con Brian McKnight e \"My Hearth Will Go On\". La cantante ha anche cantato \"Aun Existe Amor\" e \"Goodbye's (The Saddest Word)\", ma entrambe le canzoni non sono state trasmesse. Le Destiny's Child si unirono a lei per esibirsi insieme con il medley \"Emotion\"/\"When the Wrong One Loves You Right\". Il 17 marzo 2002 la Dion registr\u00f2 \"La sp\u00e9ciale C\u00e9line Dion\" a Parigi, in Francia, per promuovere l'album nei paesi francofoni. Questo speciale televisivo fu trasmesso il 30 marzo 2002 su \"TF1\". Durante lo spettacolo cant\u00f2 \"A New Day Has Come, Pour que tu m'aimes encore\" in duetto con Jean-Jacques Goldman, \"Sous le vent\" in duetto con Garou, \"Au bout de mes r\u00eaves\" con Garou, Pascal Obispo, G\u00e9rald de Palmas e Jean-Jacques Goldman, \"Ten Days\" in duetto con G\u00e9rald de Palmas, \"I'm Alive, On ne change pas\" e \"The Greatest Reward\".\nC\u00e9line Dion insieme a Cher, Mary J. Blige, Shakira, Anastacia e le Dixie Chicks diressero il \"VH1 Divas Las Vegas\", condotto da Ellen DeGeneres e tenutasi nell\"MGM Grand Las Vegas\". Il concerto \u00e8 stato trasmesso in diretta su \"VH1\" il 23 maggio 2002 a beneficio della VH1 Save The Music Foundation, un'organizzazione benefica dedicata alla promozione di musica e programmi educativi nelle scuole. Altri artisti ospiti speciali furono: Stevie Nicks, Cyndi Lauper e Whitney Houston. La Dion apr\u00ec lo spettacolo eseguendo il successo degli AC/DC, \"You Shook Me All Night Long\" in duetto con Anastacia. Successivamente, cant\u00f2 \"A New Day Has Come\" e \"I'm Alive\". Per il finale, le cantanti eseguirono uno medley speciale dedicato ad Elvis Presley che includeva \"Can't Help Falling in Love\" cantato dalla Dion. Il concerto fu pubblicato su CD e DVD nell'ottobre 2002.\nIl 14 settembre 2002 la Dion si esibisce al concerto di beneficenza per la Giornata mondiale dei bambini, che si svolse all\"Arie Crown Theatre\" di Chicago, supervisionato da David Foster. Lo spettacolo fu trasmesso su \"ABC\" il 14 novembre 2002. C\u00e9line cant\u00f2 \"That's the Way It Is, My Heart Will Go On, The Prayer\" in duetto con Josh Groban e \"Goodbye's (The Saddest Word)\". Per il finale, la cantante si unisce ad altri artisti per esibirsi con loro in \"Are not They Our Children\". Il concerto \u00e8 stato inciso su DVD e pubblicato nel dicembre 2002. Il 10 ottobre 2002, C\u00e9line Dion registr\u00f2 a Parigi il suo secondo speciale televisivo per il pubblico francofono, intitolato \"C\u00e9line Dion \u00e0 tout prix,\" dove interpret\u00f2 \"I'm Alive, Pour que tu m'aimes encore, L'envie d'aimer\" in duetto con Daniel L\u00e9vi e il medley \"Ten Days/Tomber\" con G\u00e9rald de Palmas. C\u00e9line si esib\u00ec anche in \"Woman in Love\" in duetto con Natasha St-Pier e si un\u00ec a L\u00e2\u00e2m per cantare \"Stayin 'Alive\". Lo speciale fu trasmesso il 22 novembre 2002 su \"M6\".\nSingoli.\nIl primo singolo, \"A New Day Has Come\" \u00e8 stato presentato alla radio il 6 febbraio 2002. Il video musicale \u00e8 stato girato a met\u00e0 febbraio 2002 a \"West Palm Beach\", in Florida, e diretto da Dave Meyers. Il video \u00e8 stato presentato per la prima volta il 13 marzo 2002 e il singolo CD \u00e8 stato rilasciato al di fuori degli Stati Uniti contemporaneamente. \"A New Day Has Come\" \u00e8 diventato una delle prime dieci hit in Canada e in Europa, incluso il numero sette nel Regno Unito. Negli Stati Uniti \u00e8 stato pubblicato come traccia per soli airplay, salendo in ventiduesima posizione nella \"Billboard Hot 100.\" Tuttavia, nella classifica \"Hot Adult Contemporary Tracks\", la canzone ha battuto il record, rimanendo in prima posizione per ventuno settimane consecutive.\nDiretto anche da Meyers, il video musicale del singolo successivo, \"I'm Alive\" \u00e8 stato girato a fine maggio 2002 a Los Angeles e il brano \u00e8 stato pubblicato il 7 giugno 2002. Allo stesso tempo, sono state presentate due anteprime dei remix di I'm Alive: Humberto Gatica Mix e The Wake Up Mix. Il video musicale \u00e8 stato pubblicato il 27 giugno 2002. \"I'm Alive\" \u00e8 anche apparsa nella colonna sonora del film \"Stuart Little 2\" e il CD singolo \u00e8 stato pubblicato all'inizio di agosto 2002 in Europa, Australia e Canada. La canzone ha raggiunto le top-ten in vari paesi europei, salendo alla numero due nella classifica \"European\" \"Hot 100 Singles\". Negli Stati Uniti, ha raggiunto la numero 6 nella classifica \"Hot Adult Contemporary Tracks\".\nIl terzo ed ultimo singolo commerciale, \"Goodbye's (The Saddest Word)\" \u00e8 stato pubblicato per le radio il 10 ottobre 2002. Il video musicale \u00e8 stato girato nel castello di \"Ch\u00e2teau d'Aunoy\" in Francia a met\u00e0 ottobre 2002 e diretto da Chris Applebaum ed \u00e8 stato presentato per la prima volta il 21 novembre 2002 mentre il CD singolo \u00e8 stato pubblicato contemporaneamente in Europa, raggiungendo le top 40 in vari paesi. Negli Stati Uniti \u00e8 salita alla ventisettesima posizione della \"Hot Adult Contemporary Tracks.\"\nLa Sony ha anche pubblicato due singoli promozionali negli Stati Uniti: \"Aun Existe Amor\" ed \"At Last.\" Il primo \u00e8 stato pubblicato dopo che la Dion ha eseguito la canzone ai \"Billboard Latin Music Award\" nel maggio 2002, dove \u00e8 stata premiata con un premio speciale al brano \"My Heart Will Go On\", che \u00e8 stata la prima canzone in inglese in cima alla classifica statunitense \"Hot Latin Tracks\" di \"Billboard.\" \"At Last\" \u00e8 stato pubblicato nelle radio adult contemporary nel dicembre 2002 e ha raggiunto la numero sedici della classifica\"Hot Adult Contemporary Tracks.\" \"Have You Ever Been in Love\" \u00e8 stato incluso anche nell'album successivo della Dion, \"One Heart\" e poi pubblicato come singolo nell'aprile 2003. La canzone ha trascorso quattordici settimane alla numero due della \"Hot Adult Contemporary Tracks\" negli Stati Uniti.\nRecensioni da parte della critica.\nL'album ha ottenuto recensioni generalmente positive da parte dei critici musicali. Chuck Taylor di \"Billboard\" ha scritto una recensione favorevole, dicendo che la Dion esplora una gamma di musica pop \"pi\u00f9 ampia, pi\u00f9 avventurosa\". Come punti salienti dell'album, ha citato \"Sorry for Love\" dove la Dion \"prepara il suo primo inno di ballo\" e tiene una \"autentica nota di dodici secondi che mette la \"d\" \"in diva\"; \"I'm Alive\" e \"When the Wrong One Loves You Right\", che ha descritto come \"gioielli di musica up-tempo\"; il rock-leaning di \"Ten Days\", e la traccia spagnola di \"Aun Existe Amo\"r. Secondo Taylor, la Dion non delude con ballad come il tremante \"I Surrender\" dove canta \"un amore proibito tra una tempesta di strumenti vulcanici\" e \"The Greatest Reward\", e due classici: il \"diamante abbagliante\" \"Nature Boy\" e il gospel di \"At Last\". Ha definito l'album la registrazione pi\u00f9 \"versatile e gratificante\" della Dion. Larry Flick, anch'egli di \"Billboard\", ha scritto di un'altra canzone, \"Have You Ever Been in Love\" che \"in un momento in cui la musica \u00e8 spaventosamente aggressiva e il mondo in generale \u00e8 pieno di turbolenze, una classica power-ballad di C\u00e9line Dion \u00e8 una calda fonte di conforto\". La traccia \"si basa su un'apertura delicata e pianeggiante in un clima deliziosamente teatrale e incorniciato da archi\". Per tutto il tempo, la Dion offre una \"gamma di colori vocali accattivante che va dal delicato respiro al corposo diventando adeguatamente drammatico\".\nChuck Taylor ha anche recensito tutti e tre i singoli dell'album, scrivendo che l'affermazione della vita \"A New Day Has Come\" \"si stacca come una leggera espirazione contro i mali del mondo\". Il Ric Wake Radio Remix di \"A New Day Has Come\" si apre con un \"sussurro ispirato ad Enya prima che un salto sollevi il canto verso l'alto come una colomba che salta con grazia\". La title track \"arriva senza battere, permettendo alla sola esibizione della Dion di colorare completamente il messaggio.\" Secondo lui, in entrambe le versioni la Dion \"abbraccia una performance particolarmente sobria - abbastanza drammatica per guidare l'emozione della pista, ma comunque delicata per offrire conforto\". \"I'm Alive\" dimostra una \"svolta stilistica, con i suoi palpitanti ritmi tribali e una voce sciolta, radente al cielo\". Il \"filtrare\" del Mix di Humberto Gatica \"aggiunge il succo\" alla versione originale, mentre l'up-tempo del Wake Up Mix, con l'aiuto di Ric Wake e Richie Jones, \u00e8 il remix pi\u00f9 \"ispirato e festoso\" della Dion, con \"Heart of Glass\" dei Blondie \"intrecciato nel ritmo come uno splendido effetto\". Taylor ha criticato la scelta del terzo singolo, \"Goodbye's (The Saddest Word)\", una ballad relegata unicamente alle radio adult contemporary. Ha notato che la canzone \u00e8 \"incredibilmente bella\", e offre un tributo d'amore alla propria madre alle porte della morte e che la Dion \"lo consegna con un ansante aiuto di passione, attirando emotivamente l'attenzione sul messaggio di devozione\". Sebbene sentisse che molti si collegheranno alla perdita di un genitore, a livello commerciale, questa \u00e8 stata una decisione deludente. Secondo Taylor, canzoni come \"Sorry for Love\" e \"When the Wrong One Loves You Right\" sono state preparate per l'airplay radio e il dancefloor remix e sono state delle candidate ideali per la pubblicazione.\nStephen Thomas Erlewine di \"AllMusic\" ha dato all'album tre stelle e mezzo su cinque, recensendo che la costruzione dell'album \u00e8 \"perfetta come potrebbe essere... non devia dal pubblico tradizionale della Dion, ma si immerge nella musica moderna, in particolare nella dance, mantenendo le distanze (\"Nature Boy\"). Anche se Erlewine ha descritto \"Rain, Tax (It's Inevitable)\" come un brano \"bizzarro\", ha scritto che \"non c'\u00e8 davvero nulla da criticare, in realt\u00e0, l'album \u00e8 pi\u00f9 ambizioso di quello che deve essere, copre un territorio pi\u00f9 stilistico di qualsiasi altro disco della Dion, senza mai abbandonare il centro della strada, \u00e8 un atto di equilibrio che nessuno \u00e8 stato in grado di fare, a parte Barbra Streisand\". Secondo Erlewine, le canzoni non sono \"particolarmente memorabili\", \"l'atmosfera si sposta senza sforzo, non sembra mai stare in un posto\", ma \"non prende mai piede\". Sal Cinquemani di \"Slant Magazine\" diede all'album tre su cinque stelle. Secondo lui, la Dion \"\u00e8 bravissima in quello che fa e se avesse mai provato qualcosa di troppo tagliente probabilmente sarebbe sembrata una sciocca\". A Cinquemani non piacque \"Rain, Tax (It's Inevitable)\", ma elogi\u00f2 \"Sorry for Love\" sul quale la Dion \"ottiene il trattamento Cher\", un inaspettato \"cambio di ritmo che funziona davvero\". Tra gli altri punti salienti ha menzionato due cover, la versione soul di \"At Last\" e l'arrangiamento \"semplice e commovente\" di \"Nature Boy\". Not\u00f2 anche che l'album \u00e8 \"gremito\" delle solite canzoni adult contemporary: \"I Surrender,\" una power-ballad che \"solo un cantante con la voce della Dion potrebbe tirare fuori\"; \"Ten Days\", con il suo pop-rocker accattivante e guidato dalla chitarra con una voce sorprendentemente tagliente; \"Goodbye's (The Saddest Word)\", una traccia con Shania Twain ai cori, che\" ti lascer\u00e0 nauseante o in lacrime\"; \"I'm Alive\", il numero up-tempo \"edificante\" e \"A New Day Has Come\", la title track \"eccitante\".\nKen Tucker di \"Entertainment Weekly\" diede all'album una B-. Sentiva che \"A New Day Has Come\" era \"sovraordinato\" dai produttori, il che funziona \"contro l'entusiasmo della Dion per le meraviglie dei bambini e dell'innocenza\". Tuttavia, elogi\u00f2 la \"disco sbarazzina\" di \"Sorry for Love\" e di \"Have You Ever Been in Love\" che \"si costruisce in intensit\u00e0 per sembrare un tema cinematografico di James Bond consegnato da Barbra Streisand\". Tucker descrisse \"Rain, Tax (It's Inevitable)\" come la canzone pi\u00f9\" idiosincratica\" e \"idiomatica\" che la Dion abbia mai registrato. Secondo la recensione di Mike Ross di \"Jam!\", \"A New Day Has Come\" riprende da \"Falling into You\"\". \"L'album di C\u00e8line Dion \u00e8 pieno di esplosioni, melodrammi e salite di ballad d'amore indistinguibili da qualsiasi cosa abbia mai fatto\". I tentativi della modernit\u00e0 sono \"chiari\", tuttavia son i benvenuti\". Ross not\u00f2 che le ballad sono le tracce pi\u00f9 forti dell'album ed elogi\u00f2 \"Goodbye's (The Saddest Word)\", con \"due importanti cambiamenti chiave\" nella stessa canzone, che viene poi lanciata in un'orbita terrestre del melodramma di un'orchestra che farebbe diventare John Williams rosso di invidia\". Anche \"Barnes &amp; Noble\" diede all'album una recensione favorevole e scrisse che le nuove canzoni rivelano una Dion pi\u00f9 \"spirituale\" e \"sferzante\". La compagnia elogi\u00f2 la title track \"edificante\", \"l'accorata e sfumata\" \"Goodbye's (The Saddest Word)\", \"l'inno, la ballad con coro gospel\" di \"Prayer;\" il \"blues e l'honky-tonk rocker\" di \"Ten Days;\" la \"ballad impennata\" \"Have You Ever Been in Love\" e le \"interpretazioni solide\" di \"Nature Boy\" e \"At Last.\"\nSuccesso commerciale.\nC\u00e9line Dion ha ottenuto due risultati in carriera con il debutto di \"A New Day Has Come\" negli Stati Uniti. L'album divenne il suo primo album ad esordire alla numero uno della \"Billboard 200\" - la sua quarta assoluta numero uno - e stabil\u00ec un primato personale per le vendite della prima settimana (558.000 unit\u00e0). Precedentemente, \"Let's Talk About Love\" del 1997, vendette 334.000 copie durante la prima settimana, mentre la raccolta del 1999, \"All the Way... A Decade of Song\" esord\u00ec con la vendita di 303.000 copie. Le 558.000 unit\u00e0 sono diventate le terze vendite pi\u00f9 grandi di una settimana della Dion, dopo le 640.000 copie di \"All the Way... A Decade of Song\" e le 624.000 di \"Let's Talk About Love\", durante i periodi natalizi. Nella seconda settimana, \"A New Day Has Come\" scese in seconda posizione vendendo 263.000 copie. \u00c8 rimasto l\u00ec per un'altra settimana vendendo 226.000 copie. Per le due settimane successive, \"A New Day Has Come\" occup\u00f2 la posizione numero tre e vendette rispettivamente 163.000 e 114.000 copie. Nella sesta settimana, l'album scese alla posizione numero sei vendendo 101.000 copie e nella settimana successiva risal\u00ec alla numero due con 143.000 copie vendute. \"A New Day Has Come\" rimase per dieci settimane nella top ten della \"Billboard 200\". Nella lista degli album pi\u00f9 venduti del 2002 negli Stati Uniti, il disco raggiunse la dodicesima posizione con vendite di 2.645.000 copie. Nel gennaio 2003 l'album viene certificato disco di platino per tre volte dalla RIAA. Dal 5 dicembre 2010 continu\u00f2 ad avere successo, vendendo 3.307.000 copie negli Stati Uniti.\nIn Canada, \"A New Day Has Come\" debutt\u00f2 alla numero uno, vendendo 151.600 copie - pi\u00f9 di dieci volte, concorrendo con l'album di Shakira, \"Laundry Service\"(12.200). L'album rimase in prima posizione per sette settimane consecutive segnando la corsa pi\u00f9 lunga della Dion alla numero uno, battendo il record di sei settimane del suo album del 1993, \"The Color of My Love\". \"A New Day Has Come fu\" certificato sei volte disco di platino dalla CRIA. L'album sal\u00ec in cima alle classifice di vari paesi europei, ottenendo diverse certificazioni multi-platino, platino e oro. Dopo aver trascorso sette settimane alla numero uno della \"European Top 100 Albums\" ed aver venduto tre milioni di copie in Europa, l'album venne certificato tre volte disco di platino dalla IFPI. \"A New Day Has Come\" raggiunse il primo posto anche in Australia e Nuova Zelanda, ottenendo due dischi di platino in entrambi i paesi.\nL'album \u00e8 salito al primo posto in pi\u00f9 di diciassette paesi, diventando il pi\u00f9 grande debutto di un album del 2002. Il successo commerciale di \"A New Day Has Come,\" port\u00f2 l'album in quinta posizione nella lista degli album pi\u00f9 venduti del 2002, secondo l'IFPI. In totale ha venduto dodici milioni di copie in tutto il mondo.\nRiconoscimenti.\nNel 2003, C\u00e9line Dion vince l\"American Music Award\" per l'Artista adult contemporary preferito e viene nominata nella categoria Artista Pop/Rock femminile preferito. La cantante vinse anche un \"Billboard Music Award\" come Hot Adult Contemporary Artist ed \u00e8 stata nominata nelle categorie Top Pop Catalog Artist ed Hot Adult Contemporary Track (\"A New Day Has Come\"). La Dion vinse altri premi prestigiosi quali: il \"F\u00e9lix Award\" come Artista dell'Anno ad aver raggiunto il massimo successo in una lingua diversa dal francese, l\"IFPI Hong Kong Top Music Award\" per la Migliore vendita all'estero (\"A New Day Has Come\"), l\"Arion Music Award\" per il Miglior Album Internazionale pi\u00f9 venduto (\"A New Day Has Come\") e il \"Dragon Award\" come Artista femminile internazionale dell'Anno. Il brano \"A New Day Has Come\" ha anche vinto un \"ASCAP Pop Award\" e un \"BMI Pop Award\" come Canzone pi\u00f9 rappresentante, e tre \"SOCAN Award\" nelle categorie Pop Music, International Achievement e Classic Songs. C\u00e9line Dion \u00e8 stato anche nominata per quattro \"Juno Award\" nel 2003, tra cui: Artista dell'Anno, Fan Choice Award, Album dell'anno (\"A New Day Has Come\") e Singolo dell'Anno (\"A New Day Has Come\"). La cantante ricevette altre nomination per altri premi quali: il \"People's Choice Award\" per Favourite Female Musical Performer, l\"Echo Award\" per Artista femminile internazionale dell'anno e il \"MuchMoreMusic Award\" per il video musicale \"A New Day Has Come\".\nTracce.\n\"A New Day Has Come\" (2002 \"Limited Edition\" bonus DVD).\nL'edizione limitata dell'album fu pubblicata nel 2002 in Europa e in Nord America e include un DVD bonus con l'aggiunta di due brani inediti, videoclip musicale e l'anteprima dello spettacolo della Dion a Las Vegas.\nLa versione nord americana include la versione estesa della cover \"The Greatest Reward\" della durata di 4:04 minuti.\n\"A New Day Has Come\" (2008 \"Collector's Edition\" bonus DVD).\nNel 2008 fu pubblicata una versione limitata da collezione; il CD contiene sedici tracce della versione nordamericana dell'album, inclusa la versione estesa di \"The Greatest Reward\", mentre il DVD contiene quattro videoclip musicali, il dietro le quinte del montaggio dell'album e del video di \"A New Day Has Come,\" il video della registrazione di \"Have You Ever Been in Love\" e una photo gallery."}
{"id": "1913748", "revid": "204012", "url": "https://it.wikipedia.org/wiki?curid=1913748", "title": "Elettra (Danaidi)", "text": ""}
{"id": "1913754", "revid": "1305772", "url": "https://it.wikipedia.org/wiki?curid=1913754", "title": "One Heart", "text": "One Heart \u00e8 l'ottavo album in studio in lingua inglese della cantante canadese C\u00e9line Dion, pubblicato da Sony Music Entertainment il 25 marzo 2003. L'album \u00e8 il seguito di \"A New Day Has Come,\" e ha segnato il vero ritorno di C\u00e8line sul palco. L'uscita di \"One Heart\" \u00e8 coincisa con la prima dello spettacolare show della cantante, \"A New Day... ,\" una residenza musicale durata cinque anni con 700 spettacoli al \"Caesars Palace\" di Las Vegas.\nAntefatti e contenuti.\nI punti salienti dell'album includono una versione del classico di Roy Orbison, \"I Drove All Night\" resa famosa da Cyndi Lauper. \"One Heart\" contiene anche canzoni prodotte da Ric Wake, Anders Bagge, Kristian Lundin, Peer Astrom, Max Martin, Mark Taylor, Erick Benzi e Humberto Gatica, tra gli altri. Un'altra canzone \u00e8 \"Reveal,\" scritta da Cathy Dennis, autrice di molti successi come \"Toxic\" di Britney Spears e \"Can't Get You Out of My Head\" di Kylie Minogue, tra gli altri. \"Sorry for Love (2003 version)\" \u00e8 in realt\u00e0 una versione originale della canzone perch\u00e9 la versione dance \u00e8 stata pubblicata nel precedente album, \"A New Day Has Come\". Gi\u00e0 disponibile nell'edizione limitata del 2002 di \"A New Day Has Come, Coulda Woulda Shoulda\" \u00e8 stato inclusa anche in \"One Heart.\" Il disco presenta un'altra canzone del l'album precedente ovvero \"Have You Ever Been in Love\", questa volta pubblicato come secondo singolo promozionale. L'ultimo brano dell'album, \"Je t'aime encore\" \u00e8 stato registrato anche in francese ed incluso nell'album successivo della Dion, \"1 fille e 4 types\".\nNel giugno 2004, un DVD bonus chiamato \"One Year... One Heart\" fu incluso in alcune edizioni di \"A New Day... Live in Las Vegas\", contenente la registrazione di \"I Drove All Night\" e \"Have You Ever Been in Love\" e la realizzazione del videoclip di \"One Heart\" tra le altre caratteristiche.\nPromozione.\nNegli Stati Uniti, \"I Drove All Night,\" \"Have You Ever Been in Love\", \"One Heart\" e \"Love Is All We Need\" sono state usate dal 2003 al 2004 nella campagna pubblicitaria di DaimlerChrysler, mentre la cover del CD aveva l'intarsio del logo e lo slogan Chrysler.\nSingoli.\n\"I Drove All Night\" \u00e8 stata scelta come singolo apripista ed \u00e8 diventato un successo, raggiungendo la numero uno in Canada, Belgio e Svezia. Anche se \"Have You Ever Been in Love\" era gi\u00e0 presente nell'ultimo album della Dion, \"A New Day Has Come\", \u00e8 stato rilasciato come secondo singolo da \"One Heart\" negli Stati Uniti e come terzo in altri paesi selezionati. Ebbe successo soprattutto nelle classifiche adult contemporary negli Stati Uniti e in Canada, dove raggiunse rispettivamente la seconda e terza posizione. La title track fu pubblicata come secondo singolo al di fuori degli Stati Uniti, e raggiunse le top 40 in diversi paesi, incluso la numero ventisette nel Regno Unito. Alla fine del 2003 ci furono altre due uscite radiofoniche: \"Stand by Your Side\" negli Stati Uniti e \"Faith\" in Canada.\nRecensioni.\nL'album ricevette recensioni contrastanti da parte della critica. Stephen Thomas Erlewine di AllMusic assegn\u00f2 all'album met\u00e0 delle stelle, commentando come la presenza di Max Martin, il produttore di Britney Spears, in tre canzoni dell'album fosse prova della \"disperazione dietro a ogni minuto di \"One Heart\", in cui sembra che la Dion farebbe di tutto per restare nelle classifiche\". Sempre secondo Erlewine \"\"One Heart\" preferisce patinati numeri in stile Las Vegas alle 'arene' radiofoniche, il che non fa che accentuare la poca coesione del disco\" e \"mette in mostra tutti punti deboli della cantante\". Chuck Arnold di \"People\" descrisse l'album come \"un po' irritante alle volte\" e scrisse che \"la Dion sembra stranamente controllata in alcuni brani, lasciando l'ascoltatore in attesa di un colpo di coda\". Aggiunse che \"\"One Heart\" possiede una leggerezza che mancava a gran parte dei lavori precedenti della Dion, che vira qui verso dei pezzi dance pi\u00f9 movimentati, rock leggero e tocca persino i confini del country-pop\".\nAndrew Lynch dell'irlandese Entertainment.ie scrisse: \"Il problema \u00e8 che pare che agli autori della Dion sia stato intimato di produrre materiale il pi\u00f9 blando possibile. E se la sua voce frantuma-vetri \u00e8 spettacolare come sempre, sembra ancora non credere a una parola di quello che canta. \"One Heart\" \u00e8 senz'altro una delle sue migliori raccolte di canzoni, ma onestamente non \u00e8 un gran termine di paragone\". Betty Clarke del \"Guardian\" scrisse: \"La Dion dimostra che pu\u00f2 essere pi\u00f9 di una sferzata di vuoto sentimentalismo, pur diverso di album in album\". Darryl Sterdan scrisse una recensione molto negativa per Jam!, scrivendo: \"Purtroppo le 14 canzoni del CD sono trite canzonette, immediatamente dimenticabili - rimasugli bubblegum-pop alla Britney Spears opera di Max Martin, stereotipate \"power ballad\" spaccapolmoni, la traccia che d\u00e0 il nome all'album che \u00e8 una palese imitazione di Shania Twain, e un rifacimento eurodisco in stile Cher del successo di Roy Orbison \"I Drove All Night\", gi\u00e0 trasformato dalla Dion nella sigla della pubblicit\u00e0 della Chrysler\".\nRebecca Wallwork scrisse una recensione positiva per Amazon elogiando C\u00e9line Dion per affrontare \"la tematica della gioia e della sicurezza di s\u00e9\" e lodando l'album per essere \"contemporaneo e ben eseguito\", ma aggiunse che \"non contiene sorprese, ma questa, al di l\u00e0 della sua voce, \u00e8 una delle carte vincenti della Dion\". Elisabeth Vincentelli di \"Entertainment Weekly\" scrisse \"Perch\u00e9 C\u00e9line viene cos\u00ec poco rispettata?\" e apprezz\u00f2 l'album per \"l'abilit\u00e0 innata della Dion nell'infondere sincerit\u00e0 nei suoi tratti di fabbrica, divenendo l'unica persona al mondo che crede nel vero amore. E nella nostra epoca di sarcastici postmoderni, non \u00e8 incoraggiante che ci sia qualcuno che ama sinceramente il proprio lavoro?.\" Sal Cinquemani di \"Slant Magazine\" lod\u00f2 l'album sostenendo che \"la Dion prosegue con l'approccio sobrio intrapreso con lo scorso album, sia nella produzione che nell'interpretazione\". Not\u00f2 come \"\"One Heart\" potrebbe essere la mossa pi\u00f9 intelligente della Dion in questo momento della sua carriera.\" \"Billboard\" scrisse: \"\"One Heart\" pu\u00f2 non essere stato etichettato come un album \"evento\", ma brilla per qualcosa di ben pi\u00f9 importante: \u00e8 un album ben fatto\".\nSuccesso commerciale.\nIn Canada, \"One Heart\" \u00e8 arrivato in cima alla classifica, vendendo 97.000 copie nella sua prima settimana, diventando il pi\u00f9 grande debutto dell'anno. L'album trascorse otto settimane nella top ten della \"Canadian Albums Chart\" ottenendo il triplo disco di platino dalla CRIA per la vendita di 300.000 unit\u00e0. Anche in Francia, \"One Heart\" debutt\u00f2 al primo posto rimanendovi per due settimane. \u00c8 stato certificato disco di platino nel luglio 2003 per aver venduto 300.000 copie. \"One Heart\" \u00e8 entrato direttamente in prima posizione anche nelle classifiche di Danimarca e Belgio (Fiandre). In entrambi i paesi rimase alla numero uno per due settimane. Fu certificato disco di platino in Danimarca e disco d'oro in Belgio. L'album sal\u00ec in cima alla classifica in Svizzera, dove ottenne anche l\u00ec il disco di platino. \"One Heart\" arriv\u00f2 in cima alla classifica anche in Grecia e fu certificato disco d'oro . Divenne un album molto venduto nei paesi europei, salendo nelle top ten di altre nazioni quali Regno Unito, dove raggiunse la posizione numero quattro e dove vendette oltre 204.000 copie, ottenendo la certificazione di disco d'oro. Nella \"European Top 100 Albums\", \"One Heart\" raggiunse la seconda posizione e fu certificato disco di platino dall'IFPI per aver venduto oltre un milione di copie in Europa.\nNegli Stati Uniti, \"One Heart\" entr\u00f2 nella \"Billboard 200\" alla numero due, vendendo 432.000 copie. La settimana successiva, scese alla numero quattro, vendendo altre 166.000 unit\u00e0. Nella terza settimana, l'album occup\u00f2 l'ottava posizione vendendo 117.000 copie. Pi\u00f9 tardi, l'album scese alla posizione numero undici, vendendo altre 116.000 unit\u00e0. Nell'aprile 2003, \"One Heart\" fu certificato due volte disco di platino dalla RIAA per aver venduto due milioni di copie negli Stati Uniti. L'album raggiunse anche la top ten in Australia e Nuova Zelanda e ottenne il disco di platino in entrambi i paesi. Secondo l'IFPI, \"One Heart\" fu il decimo album pi\u00f9 venduto in tutto il mondo nel 2003. In totale l'album ha venduto oltre cinque milioni di copie in tutto il mondo."}
{"id": "1913755", "revid": "47767", "url": "https://it.wikipedia.org/wiki?curid=1913755", "title": "Cleopatra (figlia di Danao)", "text": ""}
{"id": "1913757", "revid": "204012", "url": "https://it.wikipedia.org/wiki?curid=1913757", "title": "Glaucippe", "text": ""}
{"id": "1913761", "revid": "204012", "url": "https://it.wikipedia.org/wiki?curid=1913761", "title": "Antelia", "text": ""}
{"id": "1913762", "revid": "119886792", "url": "https://it.wikipedia.org/wiki?curid=1913762", "title": "ATLiens", "text": "ATLiens \u00e8 il secondo album degli OutKast pubblicato nel 1996."}
{"id": "1913764", "revid": "204012", "url": "https://it.wikipedia.org/wiki?curid=1913764", "title": "Cleodore", "text": ""}
{"id": "1913765", "revid": "204012", "url": "https://it.wikipedia.org/wiki?curid=1913765", "title": "Stigne", "text": ""}
{"id": "1913766", "revid": "1543377", "url": "https://it.wikipedia.org/wiki?curid=1913766", "title": "1 fille &amp; 4 types", "text": "1 fille &amp; 4 types \u00e8 l'album in lingua francese della cantante canadese C\u00e9line Dion, pubblicato dalla Columbia Records il 14 ottobre 2003. \u00c8 il suo primo album in studio in lingua francese dal 1998, anno della pubblicazione di \"S'il suffisait d'aimer\". \"1 fille &amp; 4 types\" presenta tredici canzoni scritte e arrangiate da Jean-Jacques Goldman, Erick Benzi, Jacques Veneruso e Gildas Arzel e prodotte da Benzi. Il primo singolo estratto dall'album, \"Tout l'or des hommes\" ha raggiunto la top ten in tutti i paesi francofoni, incluso la numero uno in Qu\u00e9bec e la numero tre in Francia. \u00c8 stato seguito da altri due singoli estratti: \"Et je t'aime encore\" e \"Contre nature\".\n\"1 fille &amp; 4 types\" ha ricevuto recensioni favorevoli da parte della critica, che not\u00f2 che \u00e8 un disco che molti fan della Dion speravano sarebbe arrivato un giorno. Anche a livello commerciale, l'album divenne un successo. Oltre a salire in cima alle classifiche di Canada, Francia, Belgio Vallonia e Grecia, l'album raggiunse la top ten in molti paesi d'Europa.\nAntefatti.\nC\u00e9line Dion inizi\u00f2 a lavorare al suo prossimo album in lingua francese l'8 ottobre 2002 a Parigi, quando incontr\u00f2 quattro noti cantautori e produttori francesi: Jean-Jacques Goldman, Erick Benzi, Jacques Veneruso e Gildas Arzel. Dopo quattro giorni di prove, la Dion li incontr\u00f2 nuovamente a Las Vegas nel maggio 2003, durante una pausa dal suo show, \"A New Day...\" Le canzoni furono registrate tra il 2 e l'11 maggio 2003. L'11 agosto 2003, il sito web ufficiale di C\u00e9line Dion annunci\u00f2 l'uscita del nuovo album francese dal titolo \"1 fille &amp; 4 types\" (che significa 1 ragazza e 4 ragazzi), prevista per il 13 ottobre 2003 in Europa e il 14 ottobre 2003 in Canada. La Dion lavor\u00f2 a questo progetto solo con \"4 uomini\": Goldman, Benzi, Veneruso e Arzel. Goldman, che scrisse e produsse gli album in lingua francese pi\u00f9 venduti di tutti i tempi: \"D'eux\" e \"S'il suffisait d'aimer\", fu il direttore artistico del disco. Il primo singolo, \"Tout l'or des hommes\" fu inviato alla radio il 27 agosto 2003. La canzone fu scritta da Jacques Veneruso che scrisse la famosa \"Sous le vent\". Il video musicale per la canzone fu reso disponibile nel settembre 2003 e il CD singolo fu pubblicato il 6 ottobre 2003 in Francia, Svizzera e Belgio, il 7 ottobre in Canada e alcune settimane dopo in Germania. Il dietro le quinte del videoclip di \"Tout l'or des hommes\" e la realizzazione dell'album sono stati pubblicati sul sito celinedion.com il 28 settembre 2003. L'uscita dell'album negli Stati Uniti fu programmata per l'11 novembre 2003 mentre per il Giappone il 17 dicembre 2003, per la Svezia il 9 febbraio 2004 e per la Spagna il 19 aprile 2004.\nDescrizione.\nIl 14 settembre 2003, l'elenco dei brani per l'album contenente dodici canzoni fu pubblicato sul sito celinedion.com. Il 23 settembre 2003, fu rivelato che \"1 fille &amp; 4 types\" sarebbe stato pubblicato in tre versioni differenti. Mentre l'edizione standard era disponibile in tutti i rivenditori, l'edizione Deluxe con foto e un DVD, fu resa disponibile in Europa ed esclusivamente nei negozi Archambault in Canada. Infine, l'edizione limitata contenente un libretto di 45 pagine fu disponibile solo nei negozi Carrefour in Francia. Dopo la pubblicazione dell'album, risult\u00f2 che nella tracklist era presente una traccia nascosta, \"Valse adieu\". Le canzoni sono state scritte e arrangiate da Jean-Jacques Goldman, Erick Benzi, Jacques Veneruso e Gildas Arzel e prodotte da Benzi. Il fratello di Jean-Jacques Goldman, J Kapler, scrisse \"Et je t'aime encore\" e \"Valse adieu\". Goldman, Benzi, Veneruso e Arzel nel disco, suonarono anche degli strumenti e cantarono nei cori. L'album contiene tre cover: \"Retiens-moi\" registrata da Nanette Workman per il suo album del 1996, \"Une \u00e0 une;\" \"Tu nages\" registrato da Anggun per il suo album del 2000, \"D\u00e9sirs contraires;\" e \"Rien n'est vraiment fini\" registrato da Leyla Doriane per il suo album del 2000, \"Libre\". \"Et je t'aime encore\" \u00e8 una versione in lingua francese della canzone \"Je t'aime encore\" dell'album \"One Heart\", pubblicato dalla Dion nel marzo 2003.\nPromozione.\nPer promuovere l'album, la Dion registr\u00f2 uno speciale televisivo al \"Colosseum\" del \"Caesars Palace\" di Las Vegas, il 1\u00ba ottobre 2003. Il filmato di questo spettacolo fu utilizzato per creare due speciali televisivi, uno per il Canada e uno per la Francia. Durante lo speciale televisivo canadese intitolato \"1 fille &amp; 4 types\" \"\u00e0 Las Vegas\", la Dion \u00e8 stata intervistata da Julie Snyder e sono state mostrate delle clip riguardanti gli show della cantante al \"Colosseum\", tra cui: \"Le loup, la biche et le chevalier (une chanson douce)\" in duetto con Henri Salvador, \"Je lui dirai, Apprendi-moi, Mon homme, Quand on n'a que l'amour\" in duetto con il vincitore del talent \"Star Acad\u00e9mie, Sous le vent\" in duetto con Garou, \"Contre nature, Toi et moi\" in duetto con Charles Aznavour, \"Tout l'or des hommes, Et je t'aime encore, Ne bouge pas, Le vol d'un ange\". Lo show fu trasmesso il 19 ottobre 2003 su \"TVA\" e fu seguito da 1.536.500 spettatori, divenendo il programma pi\u00f9 visto in Qu\u00e9bec in quel giorno.\nLo speciale televisivo per la Francia, \"C\u00e9line!,\" fu condotto da Flavie Flament e mostr\u00f2 la Dion esibirsi in canzoni come \"Tout l'or des hommes,\" nella quale fu accompagnata dai quattro autori dell'album: Goldman, Benzi, Veneruso e Arzel; \"On ne change pas; Toi et moi\" in cui duett\u00f2 con Charles Aznavour; \"Et je t'aime encore; Pour que tu m'aimes encore\" in duetto con Florent Pagny; \"Le vol d'un ange; Apprendi- moi,\" accompagnata nuovamnete dai \"4 types\"; \"Le loup, la biche et le chevalier (une chanson douce)\" in duetto con Henri Salvador; \"Sous le vent\" in duetto con Garou; \"S'il suffisait d'aimer,\" in cui duett\u00f2 con Patrick Fiori, Florent Pagny e Roch Voisine e \"Valse adieu,\" accompagnata dai suoi canatautori. Lo spettacolo includeva anche esibizioni soliste di ospiti speciali: Roch Voisine, Garou, Florent Pagny, Patrick Fiori, Michael Jones, Jean-Jacques Goldman, Charles Aznavour, G\u00e9rard Darmon, Martin Fontaine, Henry Salvador e Ricky Martin. Lo speciale televisivo fu trasmesso il 18 novembre 2003 su \"TF1\", ottenendo un indice di ascolto del 31,1% grazie ad un pubblico di 6.131.800 spettatori e divenne il programma pi\u00f9 seguito della serata.\nIl 15 ottobre 2003, la Dion torn\u00f2 ad esibirsi al \"Colosseum\" di Las Vegas per il suo spettacolo, \"A New Day...\". Pertanto, non pot\u00e9 promuovere l'album come era solita fare con le sue precedenti pubblicazioni.\nSingoli.\nIl primo singolo, \"Tout l'or des hommes\" fu pubblicato il 6 ottobre 2003 e raggiunse la posizione numero uno in Qu\u00e9bec, la numero due in Canada, la numero tre in Francia, la numero cinque in Belgio e la numero dieci in Svizzera. Il siongolo fu anche certificato disco d'argento in Francia. Il singolo successivo, \"Et je t'aime encore\" fu reso pubblico dalle radio l'11 dicembre 2003 e il CD in edizione limitata fu pubblicato il 23 febbraio 2004. Il video musicale di \"Et je t'aime encore\" fu presentato per la prima volta l'8 marzo 2004. Il singolo promozionale sal\u00ec in seconda posizione in Qu\u00e9bec, raggiunse la numero quattordici in Belgio, la numero sedici in Francia e la numero trentuno in Svizzera. La cover del singolo successivo, \"Contre nature\" fu rilasciata in anteprima ai soli membri del TeamCeline il 6 marzo 2004. \"Contre nature\" fu pubblicato dalle radio in Francia il 18 marzo 2004 e in Canada il 12 aprile 2004. Il video musicale, diretto da Didier Kerbrat a Las Vegas, fu presentato in anteprima il 30 aprile 2004. La canzone raggiunse la posizione numero due in Qu\u00e9bec. \"Je lui dirai\" fu successivamente incluso nell'album successivo della Dion, \"Miracle\" e pubblicato come singolo promozionale nell'ottobre 2004.\nRecensioni da parte della critica.\nL'album incontr\u00f2 recensioni favorevoli da parte dei critici musicali. Un giornalista della \"Montreal Gazette\" defin\u00ec l'album \"l'opera pi\u00f9 intima e intima della sua carriera\". Il quotidiano francese \"Le Parisien\" diede una valutazione eccellente, mentre il quotidiano svizzero \"Le Matin\" scrisse \"\u00e8 una solida Dion, salda ed efficacemente diabolica\". Rob Theakston di \"AllMusic\" scrisse che \"1 fille e 4 types\" \"\u00e8 un disco che molti fan della Dion aspettavano. La sua voce valorizza il dinamismo rispetto alle acrobazie e la band \u00e8 ridotta all'essenziale, portando la Dion in territori relativamente inesplorati come il genere country-pop e il folk, e si dimostra pi\u00f9 che all'altezza del compito di offrire sempre prestazioni di alto livello. Questa attitudine spoglia e di ritorno alle origini viene ulteriormente rafforzata all'interno del \"packaging\" dell'album: la Dion si mostra in diverse pose elegantemente scarne che sembrano provenire direttamente da un catalogo di Abercrombie &amp; Fitch e in di foto semplicemente scarne raffiguranti una vita 'on the road', incluso uno scatto di lei con la band tutta sdraiata su un letto insieme con i capelli raccolti in un asciugamano e a quanto pare con il condizionatore che non funziona durante l'estate: \u00e8 completamente premeditato e nessuna diva sana di mente sarebbe in grado di sopportare tali condizioni di vita, ma questo non fa altro che rafforzare l'idea che la Dion ha sempre avuto di se stessa, ovvero non si crede una diva, e questa volta ne prende le distanze. Le canzoni pop sono canticchiabili al punto da essere contagiose\". L'editore di \"Entertainment Weekly,\" David Browne scrisse una recensione mista: \"La presentazione strombazza \"L'imperatrice dell'eccesso in una veste alternative rock\", ma la verit\u00e0 \u00e8 molto meno affascinante\" e comment\u00f2 che l'album \"si caratterizza in effetti per un radicale cambiamento rispetto al suo solito materiale. Abbandonando orchestre e patina pop, lei e i suoi \"ragazzi\" offrono note di \"twang\" in \"Tout l'or des hommes\", una scatenata schitarrata in \"Ne bouge pas\" e arrangiamenti abbastanza melodiosi e semi-acustici da far pensare che abbiano appena scoperto \"Tunnel of Love\" di Bruce Springsteen. Da parte sua, la Dion sembra pi\u00f9 sobria rispetto alle sue stravaganze in lingua inglese. L'album cade vittima delle stesse canzoni d'amore trite che compromettono ogni progetto della Dion, e la produzione quasi avventurosa cede a una serie di ballate folk-pop all'acqua di rose\".\nSuccesso commerciale.\nC\u00e9line Dion raggiunse la vetta della classifica canadese per la seconda volta in meno di sette mesi. \"1 fille &amp; 4 types\" raggiunse l'apice con vendite, nella prima settimana, di 44.532 copie incluse le 42.500 unit\u00e0 vendute solo in Qu\u00e9bec. C\u00e9line segn\u00f2 il suo sesto album numero uno nell'era Nielsen SoundScan e il suo quarto debutto direttamente in prima posizione. L'album precedente della Dion, \"One Heart\", entr\u00f2 nella classifica alla numero uno nell'aprile 2003 vendendo 97.000 copie. \"1 fille &amp; 4 types\" rimase in prima posizione per due settimane, vendendo 19.300 unit\u00e0. Nella terza settimana, scese alla numero sette con vendite di 8.300 copie. L'album ha venduto oltre 100.000 copie in Canada nel 2003.\nIn Francia, \"1 fille &amp; 4 types\" debutt\u00f2 alla numero uno vendendo 123.600 copie e rimase ai primi posti per quattro settimane non consecutive. Il 18 dicembre 2003, \"1 fille &amp; 4 types\" fu certificato doppio disco di platino per aver venduto 600.000 copie.\n\"1 fille &amp; 4 types\" raggiunse la prima posizione anche in Belgio, rimanendovi per due settimane consecutive. Raggiunse il primo posto in Grecia, la numero due in Svizzera, la numero sette in Polonia, la numero nove in Belgio Fiandre e in Finlandia e la nona posizione nella \"European Top 100 Album.\" L'album ottenne la certificazione platino in Belgio e Svizzera e quella oro in Finlandia.\nRiconoscimenti.\nNel dicembre 2003, \"1 fille &amp; 4 types\" fu nominato per l\"'NRJ Music Award\" nella categoria Miglior Album in Lingua Francese dell'Anno. Nel febbraio 2004, la Dion ricevette quattro nomination ai \"Juno Award\" del 2004 nelle categorie: Fan Choice Award, Artista dell'Anno, Album dell'Anno per \"One Heart\" e Album Francofono Album dell'Anno per \"1 fille &amp; 4 types\". Nel settembre del 2004, C\u00e9line fu candidata in tre nomination per i \"F\u00e9lix Award\", tra cui Artista femminile dell'Anno, Album pi\u00f9 venduto dell'anno per \"1 fille &amp; 4 types\" e Sito web dell'Anno per il celinedion.com.\nTracce.\n\"1 fille &amp; 4 types\" (Deluxe Edition).\nQuesta edizione fu resa disponibile esclusivamente in Europa e nei negozi Archambault in Canada. L'edizione deluxe rispetto a quella originale contiene una traccia bonus un DVD e una serie di foto speciali.\n\"1 fille &amp; 4 types\" (Limited Edition).\nL'edizione limitata dell'album contiene un libretto speciale di 45 pagine con delle foto, disponibile solo nei negozi Carrefour in Francia."}
{"id": "1913767", "revid": "88740", "url": "https://it.wikipedia.org/wiki?curid=1913767", "title": "Brice", "text": ""}
{"id": "1913770", "revid": "287204", "url": "https://it.wikipedia.org/wiki?curid=1913770", "title": "Art Farmer", "text": "Biografia.\nCresciuto a Phoenix nello stato dell'Arizona, assieme al fratello Addison (anch'egli ottimo jazzista con il basso) studia la musica e, prima di approdare nei veri e propri gruppi jazz, suona in una piccola banda e in orchestre da ballo. Dopo che con tutta la sua famiglia si fu spostato a Los Angeles, comincia a frequentare la scena jazzistica, suonando prima nella band di Horace Henderson e poi in quella di Johnny Otis.\nCon questa band nel 1947 ha l'occasione di recarsi a New York, dove si esibisce assieme ad artisti come Clifford Brown e Lester Young. Nel 1948 \u00e8 invece con il celebre jazzista di Kansas City Jay McShann e in seguito con Benny Carter, Gerald Wilson, Roy Porter e Dexter Gordon. La sua prima registrazione \u00e8 del 1952 per un disco di Wardell Gray, per il quale scrive anche una canzone che rimarr\u00e0 famosa: \"Farmer's Market\".\nNel 1953 suona nella big band di Lionel Hampton, nella quale figurano anche Quincy Jones, Monk Montgomery e Gigi Gryce. Con quest'ultimo forma un quintetto che registrer\u00e0 alcuni dischi; suona poi con Coleman Hawkins, Thelonious Monk, Charles Mingus, Art Blakey/Horace Silver's \"Jazz Messengers\" e dal 1958 nel Quartetto di Gerry Mulligan, prendendo il posto che fu di Chet Baker. Nel 1959 fonda con Benny Golson uno dei pi\u00f9 famosi gruppi jazz: il \"Jazztet\", che comprendeva nella sua formazione anche il trombonista Curtis Fuller e il pianista McCoy Tyner.\nL'Europa.\nDopo aver compiuto una tourn\u00e9e in Europa nel 1966, comincia a collaborare con vari complessi europei e in particolar modo austriaci, essendosi stabilito a Vienna. In questo periodo si dedica anche alla musica classica, eseguendo in pubblico il Secondo Concerto Brandeburghese di Bach e alcuni dei concerti per tromba e orchestra di Joseph Haydn, oltre che innumerevoli altre composizioni.\nNel 1973 torna per poco tempo negli Stati Uniti per registrare \"On the Road\", un album con un quintetto che avr\u00e0 breve vita (formato da Art Pepper, Hampton Hawes, Ray Brown e Shelly Manne) e successivamente ritorna nella sua Vienna dove, avendo sposato una viennese, aveva anche famiglia. Ciononostante non si ferma la sua attivit\u00e0 musicale internazionale che lo porta a collaborare con la Kenny Clarke/Francy Boland Big Band e con artisti di tutto il mondo, compresi gli americani che venivano in tourn\u00e9e nel Vecchio Continente.\nFra le sue collaborazioni illustri possiamo infine ricordare, oltre a Gerry Mulligan, Slide Hampton, Ron Carter, Jim Hall, Jerome Richardson, Wynton Marsalis, Geoff Keezer, Annie Ross e Lewis Nash.\nStile.\nIl suo modo molto \"bianco\" di suonare il jazz lo porta ad essere uno degli esponenti-chiave del cool jazz di Mulligan (si ascolti l'album \"Night Lights\" del 1963 del Gerry Mulligan Sextet, con Bob Brookmeyer e Jim Hall). Per la sua fluidit\u00e0 di fraseggio e la sua straordinaria capacit\u00e0 inventiva per\u00f2 fu uno dei pi\u00f9 degni successori di Clifford Brown all'interno di un gruppo come i Jazz Messengers di Art Blakey o al fianco del sassofonista Benny Golson, famoso per la sua sostanziale importanza in ambito hard bop.\nIl suo suono molto particolare lo porter\u00e0 nel corso della sua carriera a suonare anche un particolare strumento a fiato, chiamato \"Flumpet\", combinazione di flicorno e tromba (\"trumpet\" in inglese), strumento disegnato appositamente per lui da David Monette."}
{"id": "1913771", "revid": "204012", "url": "https://it.wikipedia.org/wiki?curid=1913771", "title": "Erato (Danaidi)", "text": ""}
{"id": "1913775", "revid": "547034", "url": "https://it.wikipedia.org/wiki?curid=1913775", "title": "A New Day... Live in Las Vegas", "text": "A New Day... Live in Las Vegas \u00e8 il primo album live in lingua inglese della cantante canadese C\u00e9line Dion, pubblicato il 15 giugno 2004. \u00c8 l'undicesimo album in inglese e il trentaduesimo album in totale dell'artista.\nContenuti.\n\"A New Day... Live in Las Vegas\" presenta tredici brani dal vivo dello spettacolo di Las Vegas della Dion, \"A New Day...\" e due tracce in studio inedite: \"You and I\" e \"Ain't Gonna Look the Other Way\". \u00c8 stato anche pubblicato con un DVD bonus contenente un documentario di 45 minuti, chiamato \"One Year... One Heart\".\n\"A New Day... Live in Las Vegas\" include cinque canzoni dal vivo che non presenti negli album precedenti della Dion: \"Fever\", \"I've Got the World on a String\", \"I Wish, If I Could\" e \"What a Wonderful World\". Le versioni in studio delle ultime due canzoni sono state incluse nel successivo album della Dion, \"Miracle\".\n\"If I Could\" fu originariamente registrato da Nancy Wilson per il suo album \"Nancy Now!\" del 1988. Nel 1993 Ray Charles ne fece una cover per l'album \"My World\", mentre Regina Belle ne fece una versione tutta sua per il suo album \"Passion\". Barbra Streisand incluse la canzone nel suo album \"Higher Ground\" nel 1997.\nL'edizione francese di \"A New Day... Live in Las Vegas\" contiene anche \"Contre nature\" come bonus track.\nLa pubblicazione del DVD \"Live in Las Vegas - A New Day...\" fu originariamente programmata per l'autunno 2004 ma infine fu posticipata a causa di cambiamenti e miglioramenti apportati allo spettacolo rispetto alle prime riprese. \"A New Day...\" fu registrato nuovamente in alta definizione durante la settimana tra il 17 e il 21 gennaio 2007 e pubblicato popi il 7 dicembre 2007. Il doppio DVD contiene pi\u00f9 di 5 ore di filmati mai visti prima, tra cui il concerto e tre documentari esclusivi. Le esibizioni dal vivo di \"Nature Boy\", \"At Last, Fever, Et je t'aime encore\" e \"What a Wonderful World\" furono resi disponibili solo sul CD di \"A New Day... Live in Las Vegas\", in quanto sono stati rimossi dallo spettacolo al momento della ripresa del DVD.\nRecensioni da parte della critica.\nL'album ha incontrato recensioni positive. \"AllMusic\" dichiar\u00f2 che \"questo documento dal vivo dello show di Las Vegas porta a casa il punto che C\u00e9line \u00e8 uno dei pi\u00f9 potenti intrattenitori della musica contemporanea per adulti\". Secondo \"AllMusic\" la Dion \u00e8 \"altrettanto adeguata nei numeri ad alta velocit\u00e0 pieni zeppi delle sue solite acrobazie vocali mentre \u00e8 in momenti tranquilli e contemplativi: \u00e8 un souvenir ideale per coloro che hanno sperimentato la magia con le proprie orecchie e gli occhi. anche se non \u00e8 il documento pi\u00f9 definitivo della carriera della Dion, \u00e8 certamente un toccante testamento per i suoi risultati come il livello a cui la maggior parte dei vocalist aspirano.\"\nSuccesso commerciale.\n\"A New Day... Live in Las Vegas\" ha venduto 530.000 copie negli Stati Uniti ed \u00e8 stato certificato disco d'oro dalla RIAA. L'album fu certificato anche disco d'argento nel Regno Unito. Il disco raggiunse la top ten in molti paesi, tra cui la numero uno in Grecia, la numero due in Canada, la numero quattro in Belgio Vallonia, la numero sette nelle Fiandre, la numero nove in Francia e la numero dieci negli Stati Uniti.\nRiconoscimenti.\nNel 2005, \"A New Day... Live in Las Vegas\" \u00e8 stato candidato ai \"F\u00e9lix Award\" nella categoria Album Anglofono dell'Anno.\nTracce.\n\"A New Day... Live in Las Vegas\" (Limited Edition bonus DVD).\nL'edizione limitata dell'album live contiene un DVD bonus che mostra un documentario di 45 minuti."}
{"id": "1913778", "revid": "237256", "url": "https://it.wikipedia.org/wiki?curid=1913778", "title": "Vsevolod Garshin", "text": ""}
{"id": "1913782", "revid": "599013", "url": "https://it.wikipedia.org/wiki?curid=1913782", "title": "Specie di Mysmenidae", "text": "Di seguito sono descritte tutte le specie della famiglia di ragni Mysmenidae note al dicembre 2012.\nAnjouanella.\n\"Anjouanella\" \nBrasilionata.\n\"Brasilionata\" \nCalodipoena.\n\"Calodipoena\" \nCalomyspoena.\n\"Calomyspoena\" \nChanea.\n\"Chanea\" \nGaoligonga.\n\"Gaoligonga\" \nIardinis.\n\"Iardinis\" \nIsela.\n\"Isela\" \nItapua.\n\"Dipartimento di Itap\u00faa\" \nKekenboschiella.\n\"Kekenboschiella\" \nKilifina.\n\"Kilifina\" \nLeviola.\n\"Leviola\" \nMaymena.\n\"Maymena\" \nMicrodipoena.\n\"Microdipoena\" \nMosu.\n\"Mosu\" \nMysmena.\n\"Mysmena\" \nMysmenella.\n\"Mysmenella\" \nMysmeniola.\n\"Mysmeniola\" \nMysmenopsis.\n\"Mysmenopsis\" \nPhricotelus.\n\"Phricotelus\" \nSimaoa.\n\"Simaoa\" \nTamasesia.\n\"Tamasesia\" \nTrogloneta.\n\"Trogloneta\" "}
{"id": "1913787", "revid": "716642", "url": "https://it.wikipedia.org/wiki?curid=1913787", "title": "Makuru Football Club", "text": "Il Makuru Football Club \u00e8 un club calcistico salomonese di Honiara.\nPartecipa all'Honiara FA League.\nNel 2008 il club si rifiut\u00f2 di giocare il campionato per motivi religiosi: infatti non voleva giocare il sabato."}
{"id": "1913792", "revid": "125078157", "url": "https://it.wikipedia.org/wiki?curid=1913792", "title": "Castello di Giaggiolo", "text": "Il castello di Giaggiolo, Ghiacciolo o Ghiaggi\u00f2lo, sorge nell'Appennino forlivese, a trenta chilometri da Forl\u00ec (nel bacino del fiume Ronco a 495 metri sul livello del mare). Amministrativamente si trova nel territorio del comune di Civitella, non lontano dalla frazione di Voltre.\nStoria.\nVi faceva capo un'antica contea dell'Appennino romagnolo, un feudo situato a cavallo tra il territorio attuale di Romagna e Toscana.\nDel castello, un tempo assai noto, rimangono pochi resti, di cui \u00e8 particolarmente notevole il potente bastione ottagonale.\nNel settembre del 2021, l'imperatore Enrico II, il Papa Benedetto VIII e l'arcivescovo di Ravenna Eriberto investono i discendenti di Severo di tutti i possedimenti dell'ampia Contea di Giaggiolo.\nQuesta investitura a Conte di Giaggiolo \u00e8 successiva alla prima investitura avvenuta nei primi anni del 900 a Severo II detto Sigizo Guardasigilli, figlio di Severo I capostipite della casata e fratello di Pietro Duca e Conte dell'Esarcato e della Pentapoli. I fratelli ricoprono anche il titolo di Conti di Bertinoro.\nI due fratelli Severo e Pietro sono illustri discendenti dell'aristocrazia ravennate di nomina imperiale, la famiglia \u00e8 originaria dell'Impero Romano d'Oriente e conserva la mezzaluna nello stemma nobiliare caratterizzato da una torre torricellata che diventer\u00e0 successivamente lo stemma del Comune di Civitella di Romagna.\nAnche Guido da Montefeltro, che aveva sposato Manentessa di Ghiaggiolo, nel 1263 ricevette il titolo di conte di Ghiaggiolo, dopo la morte del cognato Uberto. La posizione, infatti, nell'Appennino settentrionale, avrebbe consentito a lui e ai forlivesi, entrambi del partito ghibellino, di spalleggiarsi a vicenda. \"Inoltre, il titolo di conte di Ghiaggiolo aveva aperto la strada a Guido per ottenere di diritto la cittadinanza di Forl\u00ec, cui teneva molto\".\nIl castello, documentato gi\u00e0 nel 1021, fu la sede del ramo dei Malatesta detto di Giaggiolo, il cui capostipite fu quel Paolo Malatesta citato da Dante, insieme a Francesca da Polenta, nel V canto dell'Inferno.\nInfatti, vi nacque Orabile Beatrice (1255-1303 circa), figlia dei conti Severi di Giaggiolo, sposa di Paolo Malatesta.\nIl figlio di Paolo, Uberto Malatesta, conte di Giaggiolo, fu ucciso a tradimento nel 1324 per aver aderito al partito ghibellino.\nUna copia dello statuto del castello di Giaggiolo del 1376 \u00e8 conservata nell'Archivio Vescovile di Sansepolcro."}
{"id": "1913800", "revid": "287204", "url": "https://it.wikipedia.org/wiki?curid=1913800", "title": "Along", "text": " \nAlong \u00e8 una suddivisione dell'India, classificata come \"census town\", capoluogo del distretto del Siang Occidentale, nello stato federato dell'Arunachal Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 28\u00b0 10' 0 N e 94\u00b0 46' 0 E e ha un'altitudine di 618 .\nSociet\u00e0.\nEvoluzione demografica.\nAl censimento del 2011 la popolazione di Along assommava a 20 604 persone, delle quali 11 202 maschi e 9 482 femmine. I bambini di et\u00e0 inferiore o uguale ai sei anni assommavano a 2.381."}
{"id": "1913806", "revid": "113236802", "url": "https://it.wikipedia.org/wiki?curid=1913806", "title": "Buffer TAE", "text": "Il buffer TAE \u00e8 una soluzione usata nell'elettroforesi su agarosio per la separazione di acidi nucleici come DNA e RNA. \n\u00c8 composto da una soluzione di Tris-acetato, generalmente a pH 8.0, e EDTA che sequestra i cationi bivalenti. Il buffer TAE ha un potere tamponante inferiore rispetto al buffer TBE che quindi pu\u00f2 essere riutilizzato di meno rispetto all'altro tampone e va spesso sostituito se si effettuano numerose elettroforesi. \u00c8 comunque importante sottolineare che il DNA a doppio filamento corre pi\u00f9 velocemente nel TAE\nPreparazione.\nPer 1 litro di buffer TAE 50x usare:\nPer preparare 0,5 M Na2 EDTA (pH 8.0)\naggiungere 186,1 g di etilenediamminotetraacetato di disodio in ddH2O fino a 800 ml of H2O. Agitare vigorosamente. Portare il pH a 8,0 con NaOH (20 g ca. di NaOH). Portare a volume (1L) con ddH2O. Sterilizzare in autoclave. \nAvvertimento: L'EDTA sale disodico non si solubilizza fino a che la soluzione non sia a pH circa 8,0 tramite l'aggiunta di NaOH."}
{"id": "1913807", "revid": "1632387", "url": "https://it.wikipedia.org/wiki?curid=1913807", "title": "In Their Darkened Shrines", "text": "In Their Darkened Shrines \u00e8 il terzo album in studio del gruppo brutal death metal Nile. In questo album la componente tecnica e atmosferica \u00e8 ancora maggiore a quella dei precedenti. Viene definito da molti fan come il loro migliore lavoro, con un'ottima fusione tra la brutalit\u00e0 del death metal e le opprimenti atmosfere egizie. Da segnalare la mini-suite \"Unas Slayer Of The Gods\" (dedicata al faraone Unis della V dinastia, dedito al cannibalismo), di quasi 12 minuti di durata e la \"title-track\", divisa in quattro parti e ritenuta il capolavoro del band."}
{"id": "1913813", "revid": "436907", "url": "https://it.wikipedia.org/wiki?curid=1913813", "title": "Not Now", "text": "Not Now \u00e8 un singolo del gruppo musicale statunitense Blink-182, l'unico estratto dalla raccolta \"Greatest Hits\" e pubblicato il 28 novembre 2005.\nLa canzone.\nIn un articolo del 2003 della rivista \"Rolling Stone\", il chitarrista Tom DeLonge afferma di essersi arrabbiato a causa dell'esclusione di \"Not Now\" dalla lista tracce di \"Blink-182\". Il brano risulta infatti essere veloce e melodico e di fatto non in linea con la direzione intrapresa dal gruppo ai tempi.\nIl brano fu tuttavia inserita come bonus track nell'edizione britannica di \"Blink-182\", oltre ad essere apparso come b-side del singolo \"I Miss You\".\nVideo musicale.\nIl videoclip \u00e8 un collage di immagini e spezzoni dei precedenti video prodotti dalla band. Ci sono due differenti versioni del video che differiscono solamente per il montaggio delle clip.\nEsiste inoltre una possibile terza versione del video, non ufficiale. Fu trasmessa da \"Australia Chanel [V]\" e mostrava una serie di spezzoni in bianco e nero ripresi dalla loro performance al \"Big Day Out\" del 2000."}
{"id": "1913816", "revid": "432882", "url": "https://it.wikipedia.org/wiki?curid=1913816", "title": "Ladyhawke (gruppo musicale)", "text": "Biografia.\nDeve il suo nome d'arte all'omonimo film di Richard Donner.\nBrown ha fatto parte della band Two Lane Blacktop (2001-2003) di Wellington, prima di trasferirsi in Australia dove, nel 2004, ha formato la band art rock Teenager con Nick Littlemore degli Pnau. Nel 2007 si \u00e8 trasferita a Londra, per poi trasferirsi a Los Angeles intorno al 2013.\nL'album di debutto da solista di Brown, \"Ladyhawke\", \u00e8 stato rilasciato il 22 settembre 2008 dalla Modular Recordings ed \u00e8 stato in cima alla RIANZ Albums Chart. Ha generato cinque singoli di cui \"My Delirium\" \u00e8 stato quello di maggior successo. Agli ARIA Music Awards del 2009, Ladyhawke ha vinto il Breakthrough Artist in entrambe le categorie, album e singolo.\nIl secondo album da solista di Brown, Anxiety, \u00e8 stato pubblicato nel maggio 2012 e il suo terzo album da solista, Wild Things, il 3 giugno 2016."}
{"id": "1913819", "revid": "1342360", "url": "https://it.wikipedia.org/wiki?curid=1913819", "title": "Vys\u0161aja Liga 1976 (autunno)", "text": "L'edizione d'autunno 1976 della Vys\u0161aja Liga fu la 40\u00aa del massimo campionato sovietico di calcio; fu vinta dalla , giunto al suo terzo titolo.\nStagione.\nNovit\u00e0.\nNon essendo previste retrocessioni nel torneo primaverile, le squadre partecipanti rimasero 16, le stesse del precedente torneo.\nFormula.\nCome nel torneo di primavera, anche in quello autunnale le 16 formazioni si incontrarono in gare di sola andata per un totale di 15 incontri; il sistema prevedeva due punti per la vittoria, uno per il pareggio e zero per la sconfitta.\nLe ultime due classificate retrocessero in Pervaja Liga al termine di questo secondo campionato."}
{"id": "1913820", "revid": "830939", "url": "https://it.wikipedia.org/wiki?curid=1913820", "title": "Ren\u00e9 Grousset", "text": "Biografia.\nRen\u00e9 Grousset studi\u00f2 a Montpellier. \nFu arruolato durante la Prima guerra mondiale, poi divenne professore di storia e geografia all'\u00e9cole des Langues orientales. \nFu docente all'\u00c9cole des sciences politiques, conservatore al Museo del Louvre, conservatore al Museo Guimet a partire dal 1929, poi direttore del Museo Cernuschi dal 1933. \nFu segretario del \"Journal asiatique\" e membro del \"Conseil des mus\u00e9es nationaux\".\nCon Ernest Seilli\u00e8re, Jean Tharaud, Octave Aubry e Robert d'Harcourt \u00e8 una delle cinque personalit\u00e0 elette il 14 febbraio 1946 all'Acad\u00e9mie fran\u00e7aise per colmare i numerosi vuoti lasciati dal periodo dell'Occupazione;\nfu accolto il 30 gennaio 1947 da Henry Bordeaux sotto la presidenza di Andr\u00e9 Bellessort.\nL\u2019\"\u00c9pop\u00e9e des Croisades\" e l\"'Histoire des croisades et du royaume franc de J\u00e9rusalem\", costantemente ristampati dopo la sua morte, sono ancora tra i libri di riferimento sulle Crociate, sia per la loro ricchezza che per la bellezza classica del loro stile.\nRen\u00e9 Grousset \u00e8 sepolto nel Cimitero di Montparnasse."}
{"id": "1913821", "revid": "1543377", "url": "https://it.wikipedia.org/wiki?curid=1913821", "title": "Rotazione solare", "text": "Il Sole, come ogni altra stella, \u00e8 soggetto ad una rotazione. La rotazione solare mostra delle variazioni, poich\u00e9 la stella \u00e8 costituita da plasma (gas altamente ionizzato ad elevata temperatura), e dunque non possiede una velocit\u00e0 di rotazione fissa: infatti \u00e8 massima all'equatore (latitudine \u03c6=0\u00b0) e decresce al crescere della latitudine. Il tasso di rotazione \u00e8 solitamente descritto dall'equazione:\ndove \u03c9 \u00e8 la velocit\u00e0 angolare (misurata in gradi al giorno), \u03c6 \u00e8 la latitudine ed A e B sono costanti. Da notare che vi sono delle interessanti deviazioni da questa semplice relazione.\nRotazione siderale.\nAll'equatore il periodo di rotazione della stella \u00e8 di 25,38 giorni; tale lasso di tempo prende il nome di \"periodo di rotazione sidereo\". Questo non va confuso col \"periodo di rotazione sinodico\", della durata di 27,2753 giorni, che \u00e8 il periodo impiegato da una delle strutture attive superficiali (come le macchie) per ricomparire nella stessa posizione apparente, se vista dalla Terra. Il periodo sinodico risulta pi\u00f9 lungo poich\u00e9 al periodo sidereo, che \u00e8 la rotazione effettiva del Sole, si aggiunge un lasso di tempo, causato dal moto orbitale della Terra, necessario perch\u00e9 le strutture attive ricompaiano nella medesima posizione. Nella letteratura astrofisica tali periodi sono spesso catalogati tramite il numero della rotazione di Bartel, lo scienziato che per primo misur\u00f2 la rotazione del Sole nel gennaio 1833.\nUtilizzo delle macchie solari per misurare la rotazione.\nLe costanti della rotazione solare sono state misurate cronometrando il moto delle diverse strutture attive superficiali (dette per questo motivo \"tracer\"). I primi e pi\u00f9 affidabili tracer ad essere utilizzati sono le macchie solari. Sebbene le macchie solari siano state osservate fin dai tempi antichi, fu solo quando il telescopio entr\u00f2 in uso nelle osservazioni astronomiche che esse poterono essere osservate con grande precisione; fu quindi possibile determinare il periodo di rotazione solare. Lo studioso inglese Thomas Harriot \u00e8 stato probabilmente il primo ad osservare le macchie solari con il telescopio, come evidenziato in uno dei disegni del suo taccuino, datati 8 dicembre 1610 e pubblicati per la prima volta (giugno 1611) in un'opera intitolata \"De Sole Maculis in Observatis, et cum earum Apparente Sole Conversione Narratio\" (ossia \"Osservazione delle macchie solari e narrazione delle loro apparenti rotazioni\").\nQuesti disegni, poi, furono studiati da Johannes Fabricius che aveva osservato e studiato i movimenti delle macchie solari, quelli liberi e quelli condizionati dalla rotazione della nostra stella. Questo pu\u00f2 essere considerato il primo lavoro sulle macchie solari e sulla determinazione del periodo di rotazione solare. Per finire, Christopher Scheiner ( \"Rosa Ursine sive solis\", libro 4, parte 2, 1630) fu uno dei primi a perfezionare la stima del periodo di rotazione solare e fu il primo ad essersi accorto della rotazione differenziale del Sole e della sua energia rotatoria.\nHubrecht (1915) \u00e8 stato il primo astronomo a scoprire che i due emisferi solari ruotano in maniera diversa e diede una prima spiegazione sulla rotazione differenziale.\nRotazione solare interna.\nFino a poco tempo fa, l'eliosismologia, la branca della scienza che studia i movimenti della fotosfera solare e delle onde di pressione sul Sole, non aveva fatto molti passi avanti nello studio della rotazione interna del Sole.\nLa rotazione interna differenziale veniva spiegata attraverso un fenomeno di inerzia che coinvolgeva l'interno del sole, portando degli strati leggeri a muoversi per inerzia di pi\u00f9 rispetto a quelli pesanti, che annullavano questa forza.\nAd oggi questa ipotesi \u00e8 solo parzialmente confermata, mentre ci si avvicina all'ipotesi che siano proprio i gas della fotosfera solare a creare questa rotazione differenziale esterna ed interna (pi\u00f9 veloce all'equatore e pi\u00f9 lenta ai poli) Alla tachocline la rotazione si modifica bruscamente."}
{"id": "1913822", "revid": "124450561", "url": "https://it.wikipedia.org/wiki?curid=1913822", "title": "Vys\u0161aja Liga 1976 (primavera)", "text": "L'edizione di primavera 1976 della Vys\u0161aja Liga fu la 39\u00aa del massimo campionato sovietico di calcio; fu vinta dalla Dinamo Mosca, giunto al suo undicesimo titolo.\nStagione.\nNovit\u00e0.\nLe squadre partecipanti rimasero sedici: le due retrocesse della stagione precedente (SKA Rostov e Paxtakor) furono rimpiazzate dall'arrivo delle neo promosse Dinamo Minsk e Krylya Sovetov Kuibyshev.\nFormula.\nCome accadde nel primo anno di fondazione della lega, la stagione 1976 vide disputarsi due differenti tornei: uno di primavera e uno d'autunno. In quello di primavera le 16 formazioni si incontrarono in gare di sola andata per un totale di 15 incontri; il sistema prevedeva due punti per la vittoria, uno per il pareggio e zero per la sconfitta.\nNon erano previste retrocessioni in Pervaja Liga al termine del primo campionato."}
{"id": "1913826", "revid": "110157", "url": "https://it.wikipedia.org/wiki?curid=1913826", "title": "Vys\u0161aja Liga 1975", "text": "L'edizione 1975 della Vys\u0161aja Liga fu la 38\u00aa del massimo campionato sovietico di calcio; fu vinta dalla , giunto al suo settimo titolo.\nStagione.\nNovit\u00e0.\nLe squadre partecipanti rimasero 16: le due retrocesse della stagione precedente (Qa\u00fdrat e Nistru Chi\u0219in\u0103u) furono rimpiazzate dall'arrivo delle neo promosse Lokomotiv e SKA Rostov.\nFormula.\nLe 16 formazioni si incontrarono in gare di andata e ritorno per un totale di 30 incontri; il sistema prevedeva due punti per la vittoria, uno per il pareggio e zero per la sconfitta.\nLe ultime due squadre classificate retrocessero in Pervaja Liga al termine della stagione."}
{"id": "1913828", "revid": "588403", "url": "https://it.wikipedia.org/wiki?curid=1913828", "title": "Vys\u0161aja Liga 1974", "text": "L'edizione 1974 della Vys\u0161aja Liga fu la 37\u00aa del massimo campionato sovietico di calcio; fu vinta dalla , giunto al suo sesto titolo.\nStagione.\nNovit\u00e0.\nLe squadre partecipanti rimasero 16: le due retrocesse della stagione precedente (Dinamo Minsk e SKA Rostov) furono rimpiazzate dall'arrivo delle neo promosse \u010cornomorec' e Nistru Chi\u0219in\u0103u.\nFormula.\nLe 16 formazioni si incontrarono in gare di andata e ritorno per un totale di 30 incontri; il sistema prevedeva due punti per la vittoria, uno per il pareggio e zero per la sconfitta, senza la regola dei rigori applicata l'anno precedente.\nLe ultime due squadre classificate retrocessero in Pervaja Liga al termine della stagione."}
{"id": "1913829", "revid": "3831", "url": "https://it.wikipedia.org/wiki?curid=1913829", "title": "Ismaros", "text": ""}
{"id": "1913830", "revid": "287204", "url": "https://it.wikipedia.org/wiki?curid=1913830", "title": "Basar", "text": " \nBasar \u00e8 una citt\u00e0 dell'India situata nel distretto del Siang Occidentale, nello stato federato dell'Arunachal Pradesh. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 27\u00b0 58' 60 N e 94\u00b0 40' 0 E e ha un'altitudine di 578 .\nSociet\u00e0.\nEvoluzione demografica.\nAl censimento del 2011 la popolazione di Basar assommava a 4 284 persone, delle quali 2.279 maschi e 2.005 femmine. I bambini di et\u00e0 inferiore o uguale ai sei anni assommavano a 482."}
{"id": "1913837", "revid": "1345932", "url": "https://it.wikipedia.org/wiki?curid=1913837", "title": "Vys\u0161aja Liga 1973", "text": "L'edizione 1973 della Vys\u0161aja Liga fu la 36\u00aa del massimo campionato sovietico di calcio; fu vinta dalla , giunto al suo primo titolo.\nStagione.\nNovit\u00e0.\nLe squadre partecipanti rimasero 16: le due retrocesse della stagione precedente (Lokomotiv Mosca e Neft\u00e7i Baku) furono rimpiazzate dall'arrivo delle neo promosse Paxtakor e \u0160achtar.\nFormula.\nLe 16 formazioni si incontrarono in gare di andata e ritorno per un totale di 30 incontri. La vera innovazione si ebbe nel sistema di punteggio che prevedeva due punti per la vittoria e zero per la sconfitta, come da tradizione, ma di fatto non ammetteva il pareggio: in caso di parit\u00e0 al termine dei tempi regolamentari si battevano direttamente i calci di rigore, assegnando un punto al vincitore e zero agli sconfitti.\nLe ultime due squadre classificate retrocessero in Pervaja Liga al termine della stagione."}
{"id": "1913838", "revid": "339392", "url": "https://it.wikipedia.org/wiki?curid=1913838", "title": "Cleodora", "text": ""}
{"id": "1913839", "revid": "438678", "url": "https://it.wikipedia.org/wiki?curid=1913839", "title": "Mondiali", "text": ""}
{"id": "1913840", "revid": "1543377", "url": "https://it.wikipedia.org/wiki?curid=1913840", "title": "Eubalaena", "text": "Eubalaena \u00e8 un genere di cetacei misticeti cui appartengono tre specie, note comunemente come balene franche.\nTalvolta l'intera famiglia dei Balenidi viene indicata come la famiglia delle balene franche. Anche la balena della Groenlandia, unica specie del genere \"Balaena\", appartiene a questa famiglia, e viene pertanto considerata anch'essa una balena franca. Comunque, in quest'articolo parleremo solo delle specie di \"Eubalaena\".\nLe balene franche possono raggiungere una lunghezza di 18 m e pesare fino a 70 tonnellate. Il loro corpo rotondeggiante \u00e8 quasi completamente nero e sulla testa presenta caratteristiche callosit\u00e0 (zone di pelle ruvida). Vengono chiamate \u00abbalene franche\u00bb poich\u00e9 i balenieri le ritenevano le balene \u00abgiuste\u00bb da cacciare, dal momento che galleggiano una volta uccise e spesso nuotano nei pressi della costa, rendendole individuabili perfino da riva. Il loro numero \u00e8 stato enormemente ridotto a causa dei grandi massacri perpetrati durante i floridi anni dell'industria baleniera. Oggi, invece di cacciarle, le persone spesso osservano questi animali acrobatici per puro piacere.\nLe tre specie di \"Eubalaena\" vivono in localit\u00e0 distinte. Tra queste:\nTassonomia.\nSu come classificare le tre popolazioni di balene franche \"Eubalaena\" le autorit\u00e0 si sono da sempre trovate in disaccordo: infatti, a seconda degli autori, sono state riconosciute una, due o tre specie. Ai tempi della baleneria si riteneva che appartenessero tutte ad una sola specie diffusa in tutto il mondo. In seguito, alcuni fattori morfologici, come piccole differenze nella forma del cranio tra gli animali boreali e australi, indicarono la presenza di almeno due specie - una diffusa esclusivamente nell'emisfero boreale e l'altra diffusa nell'Oceano Meridionale. Tuttavia, non \u00e8 mai stato osservato nessun gruppo di balene franche nuotare nelle calde acque equatoriali per prendere contatti con le altre (sotto)specie e (in)incrociarsi: il loro spesso strato di grasso isolante rende loro impossibile dissipare il calore corporeo interno in acque tropicali.\nIn anni recenti, grazie ad alcuni studi genetici, si \u00e8 scoperto che le popolazioni settentrionali e meridionali non si sono incrociate nel corso di un periodo che va dai 3 ai 12 milioni di anni, fatto che conferma la balena franca australe come una specie separata. Pi\u00f9 sorprendente, poi, \u00e8 stato scoprire che sono distinte tra loro anche le popolazioni pacifiche ed atlantiche dell'emisfero boreale e che la specie del Pacifico (nota ora come balena franca nordpacifica) \u00e8 inoltre pi\u00f9 strettamente imparentata con la balena franca australe che con la balena franca nordatlantica. Tuttavia Rice, nella sua classificazione del 1998, continu\u00f2 a considerare solo due specie; nel 2000, per\u00f2, questa classificazione venne messa in discussione da Rosenbaum ed altri e da Brownell ed altri (2001). Nel 2005, \"Mammal Species of the World\" riconobbe tre specie, indicando apparentemente una preferenza per quest'ultima suddivisione.\nTeoria delle tre specie di \"Eubalaena\".\nI pidocchi delle balene, crostacei ciamidi parassiti che vivono sulla pelle di questi animali, offrono ulteriori informazioni sulle popolazioni di balene franche \"Eubalaena\" tramite l'analisi del loro pattern genetico. Poich\u00e9 i pidocchi si riproducono molto pi\u00f9 velocemente delle balene, la loro diversit\u00e0 genetica \u00e8 maggiore. I biologi marini dell'Universit\u00e0 dello Utah hanno esaminato i geni di questi pidocchi ed hanno determinato che i loro padroni di casa si sono suddivisi in tre specie 5-6 milioni di anni fa e che queste specie erano tutte ugualmente abbondanti prima degli inizi della baleneria nell'XI secolo. Queste comunit\u00e0 si suddivisero per la prima volta dopo la congiunzione del Nordamerica con il Sudamerica. In seguito il calore delle zone equatoriali le suddivise ulteriormente in gruppi settentrionali e meridionali. Jon Seger, il direttore di questi studi, su BBC News disse \u00abCi\u00f2 pone fine al lungo dibattito su quante specie di balena franca [\"Eubalaena\"] esistano. Sono veramente separate tra loro oltre ogni dubbio\u00bb.\nSinonimi e nomi comuni.\nIn seguito alla loro familiarit\u00e0 con i balenieri per un certo numero di secoli, alle balene franche sono stati dati molti nomi. Questi nomi vennero applicati alle balene franche di tutto il mondo, riflettendo il fatto che a quei tempi veniva riconosciuta solamente una sola specie. Nel romanzo \"Moby-Dick\", Herman Melville scrisse: \u00abTra i pescatori, la balena regolarmente cacciata per l'olio viene indiscriminatamente chiamata con tutti i nomi seguenti: balena, balena della Groenlandia, balena nera, balena grande, balena vera, balena franca\u00bb.\nHalibalaena (Gray, 1873) ed Hunterius (Gray, 1866) sono sinonimi minori per indicare il genere \"Eubalaena\". La specie tipo \u00e8 \"E. australis\".\nI sinonimi, in ordine di tempo, per le varie specie sono:\nDescrizione.\nLe balene franche sono facilmente distinguibili dalle altre balene per le callosit\u00e0 presenti sulla testa, l'ampio dorso privo di pinna dorsale e la lunga bocca arcuata che inizia al di sopra dell'occhio. Il corpo \u00e8 di color grigio molto scuro o nero, con alcune macchie bianche sul ventre presenti occasionalmente. Le callosit\u00e0 appaiono bianche, ma non a causa della pigmentazione della pelle, bens\u00ec per le grandi colonie di ciamidi o pidocchi delle balene.\nGli adulti misurano 11-18 m di lunghezza e pesano generalmente 60-80 tonnellate. La maggior parte degli esemplari, comunque, \u00e8 lunga tra i 13 e i 16 m. Il corpo \u00e8 estremamente robusto e in alcuni casi presenta una circonferenza pari al 60% della lunghezza totale. Anche la pinna caudale \u00e8 molto larga (fino al 40% della lunghezza del corpo). Generalmente la specie nordpacifica \u00e8 quella pi\u00f9 grande tra le tre balene franche \"Eubalaena\". Gli esemplari pi\u00f9 grossi di questa specie raggiungono infatti le 100 tonnellate.\nSu ogni lato della bocca le balene franche hanno tra i 200 e i 300 fanoni. Questi, lunghi circa 2 m, sono stretti e ricoperti da peli molto sottili. I fanoni permettono alla balena di nutrirsi (vedi oltre il capitolo \"Dieta\"). I testicoli della balena franca sono probabilmente quelli pi\u00f9 grandi del regno animale, pesando ognuno circa 500 kg. Il loro peso, l'1% della massa corporea, \u00e8 grande perfino tenendo conto delle dimensioni dell'animale. Ci\u00f2 suggerisce che la competizione spermatica giochi un ruolo importante nei processi riproduttivi. Le balene franche emettono un caratteristico soffio a forma di V, dovuto al notevole spazio situato tra i due sfiatatoi, posti sulla sommit\u00e0 del capo. Il soffio raggiunge un'altezza di 5 m sulla superficie dell'oceano.\nLe femmine raggiungono la maturit\u00e0 sessuale tra i 6 e i 12 anni e si riproducono ogni 3-5 anni. Sia la riproduzione che il parto avvengono nei mesi invernali. Dopo un periodo di gestazione di 1 anno, nasce un solo piccolo del peso di circa 1,1 tonnellate di peso e di 4\u20136 m di lunghezza. Nel primo anno di vita i piccoli crescono molto rapidamente, raddoppiando in genere di lunghezza. Lo svezzamento avviene tra gli otto mesi e l'anno di et\u00e0, ma quale sia il tasso di crescita negli anni successivi non \u00e8 stato ancora ben compreso - forse \u00e8 strettamente dipendente dal fatto che il piccolo rimanga o no in compagnia della madre per un secondo anno.\nSappiamo molto poco sulla speranza di vita delle balene franche, soprattutto a causa della scarsit\u00e0 degli scienziati che si sono interessati a questo argomento. Tra le poche prove a noi disponibili ricordiamo il caso di una madre di balena franca nordatlantica fotografata con il piccolo nel 1935 e poi ancora fotografata nel 1959, 1980, 1985 e 1992; per giudicare che si trattasse dello stesso animale veniva utilizzata la forma delle callosit\u00e0. L'ultima volta che \u00e8 stata fotografata, morta, nel 1995, presentava una ferita sulla testa apparentemente mortale, quasi sicuramente provocata dalla collisione con una nave. \u00c8 stato stimato che avesse circa 70 anni. Ricerche effettuate sulle balene della Groenlandia suggeriscono che il raggiungere questa et\u00e0 sia piuttosto comune per le balene, che spesso la superano notevolmente.\nLe balene franche sono nuotatrici lente, dal momento che raggiungono al massimo solamente una velocit\u00e0 di 5 nodi (9\u00a0km/h), ma sono molto acrobatiche e compiono con frequenza il \"breaching\" (effettuano, cio\u00e8, salti sulla superficie del mare), \"tail-slapping\" e \"lobtailing\". Come altri misticeti, questa specie non \u00e8 gregaria e un gruppo tipico \u00e8 composto generalmente da solo due esemplari. Sono stati registrati anche gruppi di dodici individui, ma i vari membri non erano molto uniti tra di loro e la loro unione potrebbe essere anche stata solamente transitoria.\nGli unici predatori della balena franca sono le orche e gli esseri umani. Quando avverte un pericolo, un gruppo di questi animali si raggruppa in circolo, con le code rivolte all'esterno, per scoraggiare il possibile predatore. Questa strategia non ha per\u00f2 sempre successo e i piccoli vengono occasionalmente separati dalle madri e uccisi.\nDieta.\nLa dieta delle balene franche comprende principalmente zooplancton e minuscoli crostacei, come copepodi, krill e pteropodi, sebbene possano nutrirsi anche di altro. Si nutrono \u00abmietendo\u00bb in lungo e in largo con la bocca spalancata. Dentro di essa entrano sia l'acqua che le prede, ma solo la prima riesce a fuoriuscire attraverso i fanoni per ritornare all'aperto. Stando cos\u00ec le cose, per permettere ad una balena di nutrirsi, le prede devono essere tanto numerose da suscitare il suo interesse; essere abbastanza grandi da poter permettere ai fanoni di filtrarle; ma anche abbastanza piccole da non avere la velocit\u00e0 per fuggire. La \u00abmietitura\u00bb pu\u00f2 avvenire in superficie, sott'acqua, o perfino nei pressi del fondale dell'oceano, come indica il fango trovato occasionalmente sul corpo di alcune balene.\nProduzione di suoni ed udito.\nRispetto a quelle di altre specie di balene le vocalizzazioni emesse dalle balene franche non sono molto elaborate. Emettono lamenti, schioppi e altri suoni, tutti con una frequenza intorno ai 500 Hz. Lo scopo di questi suoni non \u00e8 noto, ma \u00e8 probabile che costituiscano una forma di comunicazione tra i membri di uno stesso gruppo.\nDa uno studio pubblicato sui Proceedings of the Royal Society B nel dicembre 2003 apprendiamo che le balene franche boreali rispondano rapidamente a suoni simili a quelli delle sirene della polizia - suoni dalla frequenza molto pi\u00f9 alta di quelli emessi da questi animali. Non appena udivano questi suoni si spostavano rapidamente verso la superficie. Questa ricerca fu di particolare interesse, poich\u00e9 \u00e8 noto che le balene franche boreali ignorano la maggior parte dei suoni, compresi quelli delle imbarcazioni in avvicinamento. I ricercatori ipotizzano che le informazioni raccolte si rivelino utili nel tentativo di ridurre il numero di collisioni navi-balene, ma anche, purtroppo, che servano ad incoraggiare le balene a risalire in superficie per poterle uccidere.\nBaleneria.\nLe balene franche vennero chiamate cos\u00ec poich\u00e9 i balenieri le ritenevano le balene \"giuste\" da cacciare. Il 40% del peso di una balena franca \u00e8 costituito da grasso, che ha una densit\u00e0 relativamente bassa. Di conseguenza, diversamente da molte altre specie di balene, gli esemplari morti galleggiano. Questa caratteristica, combinata alla loro lentezza, le rendeva facili da catturare perfino da balenieri equipaggiati solamente con imbarcazioni di legno e arpioni a mano.\nI Baschi furono i primi a cacciare balene franche a scopo commerciale. Ci\u00f2 avvenne nell'XI secolo nella Baia di Biscaglia. Le balene vennero cacciate inizialmente per il loro olio ma, in seguito ai miglioramenti tecnologici nella conservazione della carne, questi animali vennero utilizzati anche come fonte di cibo. I balenieri baschi si spinsero fino al Canada orientale a partire dal 1530 e alle coste della baia di Todos os Santos (stato di Bahia, in Brasile) dal 1602. Le ultime spedizioni basche a caccia di balene vennero effettuate prima dell'inizio della Guerra dei Sette Anni (1756-1763). In seguito vennero effettuati alcuni tentativi per riportare in voga questa caccia, tutti falliti. La baleneria sulle coste basche continu\u00f2 sporadicamente nel corso del XIX secolo.\nI Baschi vennero rimpiazzati dai balenieri delle nuove colonie americane: i \u00abbalenieri yankee\u00bb. Partendo da Nantucket, nel Massachusetts, e da Long Island, nello stato di New York, gli americani furono in grado di catturare in annate favorevoli fino a 100 balene franche. A partire dal 1750 la balena franca nordatlantica si estinse da un punto di vista commerciale ed i balenieri yankee si spostarono nell'Atlantico meridionale prima della fine del XVIII secolo. La stazione baleniera brasiliana pi\u00f9 meridionale venne fondata nel 1796, a Imbituba. Nel corso dei cento anni successivi, i balenieri yankee si spinsero nell'Oceano Meridionale e nel Pacifico, dove gli americani furono ben presto raggiunti dalle flotte provenienti da alcune nazioni europee. Gli inizi del XX secolo portarono grandi miglioramenti nell'industrializzazione della baleneria, che crebbe rapidamente. Dal 1937 in poi vi furono, secondo i dati raccolti dai balenieri, 38.000 catture nell'Atlantico meridionale, 39.000 nel Pacifico meridionale, 1300 nell'Oceano Indiano e 15.000 nel Pacifico settentrionale. Data l'incompletezza di questi dati, si ritiene che questi numeri siano perfino pi\u00f9 alti.\nQuando divenne chiaro che i branchi erano stati quasi distrutti, nel 1937 venne emesso un bando globale alla caccia alle balene franche. Il bando venne per la maggior parte rispettato, sebbene alcuni balenieri continuarono a violarlo per alcuni decenni. Le ultime due catture a Madera avvennero nel 1968. Tra gli anni '40 e quelli '60 i giapponesi, a scopo scientifico, catturarono 23 balene franche nordpacifiche. Al largo delle coste del Brasile la caccia illegale continu\u00f2 per molti anni e i balenieri di Imbituba smisero di cacciare balene franche solo nel 1973. Da poco \u00e8 stato scoperto che durante gli anni '50 e '60 l'Unione Sovietica abbia catturato illegalmente almeno 3212 balene franche australi, nonostante avesse sostenuto per anni di averne uccise solo 4.\nPopolazione e distribuzione attuali.\nAttualmente, le tre specie di \"Eubalaena\" vivono in tre distinte aree del globo: quella nordatlantica nell'Oceano Atlantico occidentale, quella nordpacifica in una fascia di mare che va dal Giappone all'Alaska e quella australe in ogni zona dell'Oceano Meridionale. Queste balene tollerano solamente le temperature moderate delle acque comprese tra i 20 e i 60 gradi di latitudine. Le acque calde della regione equatoriale costituiscono quindi per loro una barriera, e impediscono che i gruppi boreali e australi si incrocino tra loro. Nonostante la specie australe in particolare debba viaggiare molto in oceano aperto per raggiungere le sue zone di riproduzione, non \u00e8 considerata una specie pelagica. In generale, preferisce rimanere nei pressi delle penisole e delle baie e sulla piattaforma continentale, dal momento che queste aree le offrono una maggior protezione e abbondanza delle sue fonti di cibo preferite.\nVi sono circa 400 balene franche nordatlantiche, delle quali quasi tutte vivono nell'Oceano Atlantico nord-occidentale. In primavera, estate e autunno, si nutrono nelle aree al largo delle coste canadesi e di quelle nord-orientali degli USA, in un areale che va da New York alla Nuova Scozia. Aree di foraggiamento particolarmente popolari sono la Baia di Fundy e quella di Cape Cod. In inverno, si dirigono a sud, verso la Georgia e la Florida, per partorire.\nIn questi ultimi decenni vi sono stati anche avvistamenti in zone situate pi\u00f9 a est - l'ultimo, nel 2003, \u00e8 avvenuto nei pressi dell'Islanda. \u00c8 possibile che gli esemplari avvistati siano gli ultimi resti dei virtualmente estinti branchi dell'Atlantico orientale, ma l'analisi dei vecchi resoconti dei balenieri fa pensare soprattutto ad una provenienza occidentale. Comunque, alcuni avvistamenti avvengono piuttosto regolarmente in Norvegia, Irlanda, Spagna, Portogallo, Isole Canarie e perfino in Sicilia, e sappiamo con certezza che almeno gli individui avvistati in Norvegia provengono dalla popolazione occidentale.\nSopravvivono solamente circa 200 balene franche nordpacifiche. Le due specie boreali di balena franca sono perci\u00f2 le specie pi\u00f9 minacciate tra tutte le grandi balene e due tra gli animali pi\u00f9 minacciati del mondo. Sulla base dell'attuale andamento della densit\u00e0 di popolazione, si ritiene che entrambe le specie si estingueranno entro 200 anni. In tempi storici la specie pacifica era diffusa dall'estremit\u00e0 meridionale del Giappone alla California, attraverso lo Stretto di Bering e le coste del Nordamerica. Oggi, i suoi avvistamenti sono molto rari e avvengono generalmente all'ingresso del Mare di Okhotsk e nelle zone orientali del Mare di Bering. Sebbene si ritenga che questa specie, come le altre due, sia migratrice, i suoi movimenti annuali non sono conosciuti.\nLe balene franche australi trascorrono i mesi estivi nutrendosi nelle regioni pi\u00f9 meridionali dell'Oceano Meridionale, probabilmente nei pressi dell'Antartide. In inverno migrano a nord per riprodursi e possono essere avvistate lungo le coste di Argentina, Australia, Brasile, Cile, Mozambico, Nuova Zelanda e Sudafrica. La sua popolazione totale \u00e8 stimata tra i sette e gli ottomila esemplari. Da quando la caccia a questa specie \u00e8 cessata, si stima che ogni anno i branchi si siano accresciuti del 7%. Sembra che i gruppi sudamericani, sudafricani e australasiani si incrocino molto poco tra loro, se non per niente, poich\u00e9 l'attaccamento delle madri alle loro zone di foraggiamento e riproduzione \u00e8 molto stretto. Inoltre, le madri trasmettono questo istinto ai piccoli.\nIn Brasile, tramite identificazione fotografica (utilizzando le caratteristiche callosit\u00e0 sulla testa), gli uomini del Brazilian Right Whale Project, sostenuti dalla Petrobras (la compagnia petrolifera statale brasiliana) e dall'International Wildlife Coalition, hanno catalogato pi\u00f9 di 300 individui. Al largo dello Stato di Santa Catarina vi sono zone di foraggiamento utilizzate da molte balene franche tra giugno e novembre; \u00e8 noto che le femmine di questa popolazione partoriscono al largo della Patagonia argentina.\nConservazione.\nLa principale causa di morte tra le balene franche nordatlantiche, le quali, migrando al largo della costa orientale degli Stati Uniti e del Canada, attraversano una tra le zone pi\u00f9 trafficate dell'oceano, sono le ferite provocate dalle collisioni con le navi. Tra il 1970 e il 1999 sono morte in questo modo almeno 16 balene; inoltre, dato che non tutte le collisioni vengono registrate, \u00e8 probabile che questo numero sia ancora pi\u00f9 elevato. Riconoscendo che questo prezzo da pagare sia troppo elevato per una specie gi\u00e0 avviata verso l'estinzione, il governo degli Stati Uniti ha introdotto alcune misure per ostacolarne il declino. Nel 1997 la National Oceanic and Atmospheric Administration ha introdotto l\"'Atlantic Large Whale Take Reduction Plan\". Secondo questo progetto, l'equipaggio di ogni nave che si serve dei porti statunitensi \u00e8 obbligato a dichiarare ogni avvistamento di queste balene. Questo requisito \u00e8 stato reso obbligatorio nel luglio 1999.\nSebbene nel 2001 gli ambientalisti abbiano dichiarato con gioia le conseguenze positive di questo piano, essi speravano che il governo facesse di pi\u00f9. In particolare chiedevano che le navi che si trovano entro una distanza di 40\u00a0km dai porti USA, nelle zone transitate dalle balene, fossero obbligate a mantenere una velocit\u00e0 di non pi\u00f9 di 12 nodi (22\u00a0km/h). Il governo degli Stati Uniti, temendo danni eccessivi per il commercio, non ha fatto applicare queste misure. Di conseguenza, nel settembre 2005, i gruppi conservativi Defenders of Wildlife, Humane Society of the United States e Ocean Conservancy hanno chiesto al National Marine Fisheries Service (una sotto-agenzia della NOAA) di \u00abinteressarsi alla protezione della criticamente minacciata balena franca nordatlantica, che l'agenzia stessa considera \"la pi\u00f9 rara tra tutte le specie di grandi balene\" e che le agenzie federali sono obbligate a proteggere secondo il Marine Mammal Protection Act e l'Endangered Species Act\u00bb, e di mettere in pratica misure d'emergenza per proteggere questi animali. Sia la specie nordatlantica che quella nordpacifica sono classificate come \u00abspecie in estinzione minacciate dal commercio\u00bb (Appendice I) dalla CITES, mentre secondo la Lista Rossa della IUCN sono \u00abdipendenti dalla conservazioni\u00bb e per l'Endangered Species Act degli USA sono minacciate.\nIl secondo fattore di morbilit\u00e0 e mortalit\u00e0 per le balene franche nordatlantiche \u00e8 l'intrappolamento nelle reti da pesca. Le balene franche filtrano il plancton tenendo la bocca aperta, fatto che le espone al rischio di rimanere impigliate in ogni fune o rete che si trovano davanti. Generalmente le funi si attorcigliano attorno alla mascella superiore, alle natatoie e alla coda. La maggior parte di loro riesce a fuggire senza gravi danni, ma alcune rimangono gravemente e persistentemente impigliate. Se vengono avvistate, talvolta si riesce a liberarle con successo, ma se ci\u00f2 non accade, muoiono in modo orrendo dopo qualche mese. Essendo una specie minacciata, lo stato di conservazione delle balene franche suscita particolare attenzione. Tuttavia, altrettanto significativa \u00e8 l'estrema preoccupazione che suscitano le condizioni degli animali rimasti intrappolati in questo modo.\nLa balena franca australe, classificata come \u00abminacciata\u00bb dalla CITES e a \u00abrischio minimo - dipendente dalla conservazione\u00bb dalla IUCN, \u00e8 protetta nelle acque territoriali di tutti i Paesi in cui sono presenti popolazioni riproduttive note (Argentina, Australia, Brasile, Cile, Nuova Zelanda, Sudafrica e Uruguay). In Brasile, allo scopo di proteggere la specie e di promuovere il whale watching, nel 2000 \u00e8 stata istituita un'Area per la Protezione Ambientale che comprende 1560\u00a0km\u00b2 e 130\u00a0km di costa dello Stato di Santa Catarina.\nIl 26 giugno 2006, la NOAA ha proposto la \"Strategia per Ridurre gli Scontri delle Balene Franche Nordatlantiche con le Navi\". Questa proposta, ostacolata dall'industria navale, prevede di imporre una velocit\u00e0 di 10 nodi (18,5\u00a0km all'ora) alle navi pi\u00f9 lunghe di 20 m che attraversano le rotte seguite dalle balene durante la stagione delle nascite. Comunque, questa proposta non \u00e8 stata ancora accolta. Secondo la NOAA, 25 delle 71 balene franche morte a partire dal 1970 sono state uccise da scontri con le navi.\nNell'area del Banco di Stellwagen \u00e8 stato impiantato un sistema autogalleggiante (AB) per scoraggiare acusticamente le balene che si avvicinano a Boston; questo sistema, inoltre, \u00e8 in grado di avvisare i marinai della direzione presa da questi animali tramite il sito Right Whale Listening Network.\nWhale watching.\nLe balene franche australi hanno fatto di Hermanus, in Sudafrica, uno dei pi\u00f9 importanti centri mondiali di whale watching. Durante i mesi invernali (giugno-ottobre), queste balene si avvicinano cos\u00ec tanto alla costa che i visitatori le possono osservare da alberghi situati in luoghi strategici. In questa citt\u00e0 \u00e8 presente uno strillone che percorre le strade annunciando quando poter vedere i Cetacei. Comunque, le balene franche australi si possono vedere anche in altre zone dei territori invernali.\nIn Brasile, Imbituba, nel Santa Catarina, \u00e8 stata designata come la Capitale Nazionale della Balena Franca e ogni settembre, quando le madri con i piccoli sono pi\u00f9 facilmente avvistabili, vi si festeggia la Settimana delle Balene Franche. La vecchia stazione baleniera \u00e8 stata riconvertita in un museo che documenta la storia delle balene franche in Brasile. In Argentina, la Penisola di Vald\u00e9s, in Patagonia, ospita (d'inverno) la pi\u00f9 numerosa popolazione riproduttrice di tutta la specie, con oltre 2000 animali catalogati dalla Whale Conservation Institute e dalla Ocean Alliance."}
{"id": "1913847", "revid": "125752964", "url": "https://it.wikipedia.org/wiki?curid=1913847", "title": "Battista Giuntelli", "text": "Carriera.\nIl 1925 segn\u00f2 il suo debutto tra i professionisti, categoria in cui conquist\u00f2 diversi piazzamenti significativi. La sua prima formazione fu Atala, con la cui maglia giunse secondo al Giro di Lombardia alle spalle di Alfredo Binda e primo degli Juniores, ottenendo, come il fratello Marco, la citazione sul Albo d'Oro degli Pneumatici Pirelli. Nel 1926 partecip\u00f2 in Germania al Championnat International d'Allemagne. Fu ancora secondo alle spalle sempre di Binda nel Giro del Piemonte 1927, con maglia Bianchi. Negli anni 1930 visse in Francia assieme al fratello. Qui prese parte a diverse competizioni del posto come Parigi-Nizza, Criterium d'Europe e Grand Prix de la Victoire a Nizza, regalando gioia ai suoi tifosi.\nTornato in Italia e precisamente ad Asti, apr\u00ec una bottega di cicli come suo fratello; l\u00ec si mise a vendere bici di marchi prestigiosi e successivamente a produrne con il suo nome, Giuntelli.\nCorse anche come veterano assieme al fratello."}
{"id": "1913848", "revid": "124340248", "url": "https://it.wikipedia.org/wiki?curid=1913848", "title": "Laugu United Football Club", "text": "Il Laugu United FC (nome completo \"Laugu United Football Club\") \u00e8 una societ\u00e0 calcistica con sede ad Honiara, nelle Isole Salomone. Partecipa all'Honiara FA League e al National Club Championship."}
{"id": "1913854", "revid": "110157", "url": "https://it.wikipedia.org/wiki?curid=1913854", "title": "Carpolestes simpsoni", "text": "Il Carpolestes simpsoni era una specie preistorica di Plesiadapiformi, considerati i primi mammiferi simili a primati ad apparire nella registrazione dei fossili del Paleocene. Il \"C. simpsoni\" possedeva dita prensili ma non aveva una visuale frontale.\nVissuto circa 56 milioni di anni fa e del peso di circa 100 grammi, il \"C. simpsoni\" mostra un adattamento alla vita arboricola. Come nelle altre specie di \"Carpolestes\", la morfologia dentale del \"C. simpsoni\" era particolarmente adatta ad una dieta di frutta, semi e piccoli invertebrati."}
{"id": "1913862", "revid": "767487", "url": "https://it.wikipedia.org/wiki?curid=1913862", "title": "Rangers FC (Isole Salomone)", "text": "Il Rangers FC (nome completo \"Rangers Football Club\") \u00e8 una societ\u00e0 calcistica con sede ad Honiara, nelle Isole Salomone. Partecipa all'Honiara FA League, vinta per 8 volte, e al National Club Championship."}
{"id": "1913879", "revid": "729019", "url": "https://it.wikipedia.org/wiki?curid=1913879", "title": "Aeroporto di Vienna-Schwechat", "text": "L'Aeroporto di Vienna-Schwechat, conosciuto anche come Aeroporto Internazionale di Vienna (IATA: VIE, ICAO: LOWW), definito come \"primario\" dalla Austrocontrol, \u00e8 il principale scalo aereo austriaco e il 20\u00b0 in Europa, \u00e8 situato vicino alla cittadina di Schwechat nel Distretto di Wien-Umgebung e serve la citt\u00e0 Vienna e, data la relativa vicinanza, anche la capitale della Slovacchia, Bratislava. L'aeroporto \u00e8 hub della Austrian Airlines.\nStoria.\nL'aeroporto di Vienna fu aperto per la prima volta nel 1938 come base militare. Nel 1945, venne preso dagli anglo-americani e venne convertito a scalo civile. Inizialmente, vi era una sola pista, che nel 1959 venne ampliata a 3000 metri. Solo nel 1972 venne costruita la seconda. Il 27 dicembre 1985 l'aeroporto divenne bersaglio di un attacco terroristico avvenuto presso i banchi di accettazione El Al, che uccise 3 persone e fece decine di feriti.\nAttentato terroristico palestinese.\nL'attentato di Vienna del 1985 fu un attacco terroristico perpetrato il 27 dicembre 1985 dal gruppo palestinese estremista facente capo ad Abu Nidal, che assalt\u00f2 l'aeroporto di Vienna; contemporaneamente venne colpito anche quello di Roma-Fiumicino; i due attacchi ebbero luogo con una differenza di pochi minuti l'uno dall'altro alle 9:15 circa. In totale i due attentati causarono 19 morti e 120 feriti: 13 morti e 76 feriti a Roma, tre morti e 44 feriti a Vienna; tre terroristi del commando che attacc\u00f2 l'aeroporto di Roma furono uccisi e uno, ferito, venne catturato, mentre nel commando che attacc\u00f2 l'aeroporto di Vienna si contarono un morto e due feriti presi prigionieri.\nTerminal.\nLo scalo \u00e8 dotato di tre terminal. I principali sono il terminal 1 e il terminal 2. Oltre a questi, c'\u00e8 un terzo terminal, l'1A, che ospita i voli low-cost. Nel 2004 \u00e8 iniziata la costruzione di un nuovo terminal, denominato \"Skylink\", che consentir\u00e0 all'aeroporto di gestire un numero maggiore di passeggeri e aeromobili di grandissima capienza, come l'A380. Lo Skylink, al suo completamento, verr\u00e0 utilizzato da Austrian Airlines e dai suoi partner.\nCollegamenti.\nL'aeroporto \u00e8 collegato alla citt\u00e0 di Vienna tramite un servizio ferroviario che collega l'aeroporto alla stazione di Vienna Mitte gestito da City Airport Train e dalla Linea S7 della S-Bahn il servizio ferroviario suburbano della citt\u00e0 di Vienna gestito dalla \u00d6BB."}
{"id": "1913880", "revid": "486946", "url": "https://it.wikipedia.org/wiki?curid=1913880", "title": "Malaita FA League", "text": ""}
{"id": "1913885", "revid": "1543377", "url": "https://it.wikipedia.org/wiki?curid=1913885", "title": "Tedeschi del Volga", "text": "I Tedeschi del Volga (in tedesco \"Wolgadeutsche\") furono una popolazione di etnia tedesca che visse lungo il basso corso del fiume Volga (a valle della citt\u00e0 di Saratov), nella parte meridionale della Russia europea. Non si fusero con la popolazione locale ma mantennero cultura, lingua, tradizioni e religioni tipiche della loro terra d'origine: erano infatti luterani, riformati, cattolici e mennoniti. Molti tedeschi del Volga emigrarono nel Midwest degli Stati Uniti, in Canada, in Brasile, in Argentina, in Paraguay ed altri stati tra la fine del XIX e l'inizio del XX secolo; verso la fine del XX secolo, la maggior parte di quelli rimasti ancora in Russia si sono trasferiti in Germania.\nCaterina la Grande.\nNel 1762 Sophie Fredericke Auguste von Anhalt-Zerbst, tedesca originaria di Stettino, sostitu\u00ec il marito Pietro III di Russia sul trono imperiale di Russia, prendendo il nome di Caterina II. \"Caterina la Grande\" nel 1762 e nel 1763 pubblic\u00f2 dei proclami con cui invitava tutti gli europei, tranne gli ebrei, ad emigrare in Russia e a coltivarne la terra mantenendo la propria lingua e cultura. Il primo invito ricevette accoglienza ed adesioni modeste, mentre il secondo, che proponeva maggiori vantaggi, ebbe pi\u00f9 successo. Oltre allo sviluppo dell'agricoltura e alla cura del territorio, per Caterina era importante anche creare una zona-cuscinetto da interporre tra i suoi sudditi russi e le popolazioni nomadi delle regioni orientali.\nGli abitanti di paesi come la Francia e l'Inghilterra furono maggiormente inclini ad emigrare nelle colonie d'oltreoceano piuttosto che verso la frontiera russa. Altre nazioni, come l'Austria vietarono l'emigrazione. Chi scelse la Russia godette di speciali diritti, garantiti dalle condizioni poste dal proclama, che per\u00f2 furono poi revocate quando, verso la fine del XIX secolo, l'esercito russo ebbe bisogno di arruolare coscritti. Il fatto fu particolarmente grave per le comunit\u00e0 tedesche mennonite, la cui religione non consente la guerra e la violenza. Alcuni di essi emigrarono in America o in Germania per evitare la leva, ma molti rimasero comunque in Russia.\nIl XX secolo.\nIn seguito alla Rivoluzione russa del 1917, nel 1924 venne stabilita la Repubblica Socialista Sovietica Autonoma Tedesca del Volga (in tedesco \"Autonome Sozialistische Sowjet-Republik der Wolga-Deutschen\", ) che rimase in piedi fino al 1942. la sua capitale era Engels, conosciuta anche come \"Pokrovsk\" (in tedesco \"Kosakenstadt\") prima del 1931.\nQuando Hitler invase l'Unione Sovietica, Iosif Stalin temette che i tedeschi del Volga potessero allearsi con lui. Il 28 agosto 1941 sciolse la Repubblica socialista sovietica autonoma tedesca del Volga ed ordin\u00f2 l'immediata deportazione delle persone di etnia tedesca sia dalla regione del Volga che dalle loro altre tradizionali aree di insediamento. La popolazione venne strappata dalla propria terra e dalle proprie case e inviata ad est, in Kazakistan, nell'Asia centrale sovietica, in Siberia ed in altri territori remoti.\nAnche altri gruppi etnici furono vittime di simili deportazioni, tra cui polacchi, musulmani del Caucaso settentrionale, calmucchi, balti, italiani di Crimea e tatari di Crimea. Nel 1942 quasi tutti i tedeschi abili al lavoro furono internati nei campi di lavoro dell'esercito; circa un terzo di essi non sopravvisse alla durissima esperienza.\nDal 1945 in poi.\nI tedeschi del Volga non tornarono mai pi\u00f9 ad abitare la loro regione d'origine in un numero paragonabile a quello precedente, anche perch\u00e9 per anni non fu loro concesso. Dopo la guerra molti rimasero nella regione degli Urali, in Siberia, in Kazakistan (l'1.4% della popolazione kazaka \u00e8 riconosciuta di origine tedesca, circa 300.000 persone), Kirghizistan e Uzbekistan (circa 16.000 persone). Alcuni decenni dopo la fine della guerra fu proposto di ricolonizzare le aree in cui sorgeva la repubblica autonoma tedesca, ma questo movimento incontr\u00f2 l'opposizione della popolazione che abitava quei luoghi e l'iniziativa non ebbe successo.\nDalla fine degli anni ottanta alcuni tedeschi del Volga hanno fatto ritorno alle loro antiche zone d'origine in Germania, sfruttando il \"diritto di ritorno\" offerto dalla legge tedesca, una norma che garantisce la cittadinanza a coloro che possono provare di essere un rifugiato od esiliato di origine tedesca o il consorte o discendente di persona che possiede tale diritto (anche la Grecia possiede una normativa simile e la applica alla minoranza greca presente nell'ex-Unione sovietica). Questa specie di esodo \u00e8 avvenuto a dispetto del fatto che alcuni tedeschi del Volga ormai non siano pi\u00f9 capaci di parlare tedesco o lo parlano poco, dal momento che per decenni \u00e8 stato loro vietato di esprimersi in pubblico in tale lingua. Verso la fine degli anni novanta la Germania ha per\u00f2 reso pi\u00f9 difficile trasferirsi nel paese per i russi di origine tedesca, specialmente per chi non parli qualcuno dei dialetti tedeschi del Volga. In Russia sono presenti circa 600.000 tedeschi (secondo il censimento russo del 2002), cifra che sale fino a 1,5 milioni se si include chi abbia origini tedesche solo in parte.\nIl Nord America.\nIl gruppo pi\u00f9 numeroso di tedeschi del Volga emigrato negli Stati Uniti e in Canada si \u00e8 stabilito nella zona delle Grandi Pianure; Alberta, Colorado orientale, Kansas, Manitoba, Montana orientale, Nebraska, Saskatchewan, Dakota del Nord e Dakota del Sud.\nOltre alla zona delle Grandi Pianure si sono insediati anche in Iowa, Michigan, Minnesota, New York, Oregon, Washington, Wisconsin, e nella Contea di Fresno nella Central Valley californiana, cimentandosi spesso con successo nella coltivazione di territori aridi, sfruttando una tecnica appresa in Russia. Molti degli immigrati arrivati tra il 1870 e il 1912 lavorarono come braccianti, specialmente nel Colorado nord-orientale e nel Montana lungo il corso inferiore del fiume Yellowstone nei campi di barbabietole da zucchero.\nAltri si rifecero una vita al di fuori dei campi, trasferendosi nelle citt\u00e0 statunitensi in cui maggiore era lo sviluppo industriale. la principale di queste \u00e8 Chicago, che in quel periodo vide un enorme incremento dell'immigrazione dai paesi dell'Europa orientale e che rappresenta la sede della pi\u00f9 vasta comunit\u00e0 di tedeschi del Volga in America settentrionale. Anche se sono presenti in tutta l'area metropolitana la concentrazione maggiore si trova a Jefferson Park, nell parte nord-occidentale della citt\u00e0. Gi\u00e0 entro il 1930 nella zona vivevano 450 famiglie di fede evangelica, la maggior parte delle quali originarie del \"Wiesenseite\".\nIn seguito alcuni dei loro discendenti si sarebbero trasferiti nei sobborghi circostanti come Maywood o Melrose Park, ma un discreto numero di famiglie residenti a Jefferson Park sono chiaramente discendenti da immigrati tedeschi del Volga.\nNegli anni settanta Kenneth Rock, professore di storia presso la Colorado State University, raccolse 60 testimonianze orali di immigrati tedeschi dalla Russia e dei loro discendenti per un progetto di studio, documentando cos\u00ec la vita delle comunit\u00e0 tedesche in Russia, l'esperienza dell'emigrazione, il loro lavoro e la loro vita sociale negli Stati Uniti e l'interazione tra la comunit\u00e0 russo-tedesca e il resto della societ\u00e0 sia in Russia che negli States.\nNegli USA vivono circa un milione di discendenti da immigrati russo-tedeschi. In molte zone tuttavia tendono a confondersi con i normali americani di origine tedesca, che sono molto numerosi nella parte settentrionale del paese.\nSud America.\nTedeschi provenienti dalla Russia sono presenti anche in Argentina (in cittadine come Tornquist, Crespo e Coronel Su\u00e1rez tra le altre), Paraguay e Brasile."}
{"id": "1913887", "revid": "599013", "url": "https://it.wikipedia.org/wiki?curid=1913887", "title": "Homare Sawa", "text": "Ha concluso la carriera di club con l'INAC Kobe Leonessa al termine della stagione 2014-2015 e con la nazionale giapponese alla conclusione del Mondiale di Canada 2015.\nGrazie alle sue sei convocazioni ad altrettante edizioni del campionato mondiale, al 2015 divide, assieme alla brasiliana Miraildes Maciel Mota, pi\u00f9 conosciuta come \"Formiga\", il primato della giocatrice pi\u00f9 volte convocata in un mondiale di calcio femminile.\nCarriera.\nNazionale.\nCon la maglia della nazionale giapponese ha partecipato ai mondiali del 1995, 1999, 2003, 2007, 2011 e del 2015 ed ai giochi olimpici estivi di Atlanta 1996, Atene 2004, di Pechino 2008 e di Londra 2012.\nNell'edizione dei campionati del mondo femminili di calcio 2011, svoltasi in Germania, oltre che a conquistare il titolo di Campione del Mondo col Giappone, di cui \u00e8 stata in tale occasione il capitano, ha conquistato anche il titolo di capocannoniere Golden Shoe FIFA, il Pallone d'oro come Most Valuable Player FIFA, nonch\u00e9 il premio Fair Play FIFA.\nIl 9 gennaio 2012 vince il FIFA Women's World Player of the Year. Dopo aver conquistato l'argento ai Giochi della XXX Olimpiade a Londra, annuncia il suo ritiro, ma ci ripensa e guida le Samurai alla vittoria nella Coppa d'Asia femminile."}
{"id": "1913888", "revid": "18062008", "url": "https://it.wikipedia.org/wiki?curid=1913888", "title": "Angelino Soler Romaguera", "text": ""}
{"id": "1913889", "revid": "6923", "url": "https://it.wikipedia.org/wiki?curid=1913889", "title": "Malaita Eagles", "text": "Il Malaita Eagles \u00e8 una societ\u00e0 calcistica con sede ad Auki, nelle Isole Salomone. Partecipa alla Malaita FA League e al National Club Championship.\nAd oggi \u00e8 l'unica squadra non facente parte dell'Honiara FA League ad aver partecipato all'OFC Champions League."}
{"id": "1913890", "revid": "52076", "url": "https://it.wikipedia.org/wiki?curid=1913890", "title": "Parco archeologico", "text": ""}
{"id": "1913891", "revid": "226458", "url": "https://it.wikipedia.org/wiki?curid=1913891", "title": "Feoifomicosi", "text": " \nPer feoifomicosi in campo medico, si intende un insieme di manifestazioni patologiche causate da diversi funghi, malattie infettive che rientrano nelle micosi sottocutanee \nTipologia.\nEsistono diverse tipologie:\nEziologia.\ni funghi dematiacei coinvolti appartengono a diverse famiglie, fra cui le principali sono:\nTerapia.\nIl trattamento prevede l'uso di farmaci, la loro somministrazione dipende dalla forma interessata nel caso della forma pi\u00f9 lieve quella superficiale \u00e8 sufficiente l'uso di cheratolici ad uso topico. Per le altre forme l'itraconazolo (400 mg al giorno per 6 mesi), ma in tali casi si rende necessaria anche l'escissione chirurgica."}
{"id": "1913893", "revid": "339392", "url": "https://it.wikipedia.org/wiki?curid=1913893", "title": "Nuova Sebastiani Basket", "text": ""}
{"id": "1913898", "revid": "599013", "url": "https://it.wikipedia.org/wiki?curid=1913898", "title": "Aya Miyama", "text": "Membro della nazionale giapponese dal 2003 al 2016, in rappresentanza del suo paese ha partecipato a tre campionati mondiali, Cina 2007, Germania 2011, dove lo vince, e Canada 2015, giungendo seconda, inoltre ai giochi olimpici estivi di Pechino 2008 e Londra 2012, guadagnando la medaglia d'argento in questi ultimi."}
{"id": "1913902", "revid": "61051", "url": "https://it.wikipedia.org/wiki?curid=1913902", "title": "Yukari Kinga", "text": "Nella sua ultradecennale carriera si \u00e8 laureata campionessa del Giappone e vinto la coppa di lega per otto volte con due diverse squadre, l' e l' prima di iniziare una carriera all'estero che l'ha portata a vincere la FA Women's Cup nella stagione 2013-2014 con l' e il titolo di Campionessa d'Australia nella stagione 2019-2020.\nCon la nazionale giapponese ha toccato quota 100 incontri, conquistato un primo e un secondo posto ai mondiali di Germania 2011 e Canada 2015, e ha inoltre rappresentato il Giappone ai giochi olimpici estivi di Pechino 2008, raggiungendo i quarti di finale, e Londra 2012, sconfitta in finale dagli .\nCarriera.\nClub.\nNel gennaio 2014 la dirigenza dell'INAC ha annunciato che Kinga aveva avviato delle trattative per trasferirsi in Europa, all', contratto siglato il mese successivo. All'Arsenal Kinga contribuisce a far raggiungere la finale della FA Women's Cup 2014, conquistata battendo l' 2-0.\nConsiderata conclusa la sua prima esperienza estera, nel gennaio 2015 decise di ritornare in Giappone siglando un contratto nuovamente con l'INAC Kobe.\nNel 2016 decide nuovamente di giocare in un campionato estero, vestendo la maglia del nella W-League australiana.\nDopo una parentesi nel campionato cinese, dove nel 2017 gioca per la rappresentativa di calcio femminile dello Hangzhou, nell'ottobre 2017, Kinga torna in Australia, questa volta con le campionesse del per difendere il titolo nella stagione 2017-2018 di W-League.\nNazionale.\nYukari Kinga inizia ad essere convocata dalla Federazione calcistica del Giappone ( - JFA) dal 2002, inserita in rosa con la formazione Under-19."}
{"id": "1913903", "revid": "1305772", "url": "https://it.wikipedia.org/wiki?curid=1913903", "title": "Dragon Skulle", "text": "Dragon Skulle, anche scritto Dragonskulle, \u00e8 un videogioco per Commodore 64 sviluppato e pubblicato da Ultimate Play The Game per il Natale del 1985. \u00c8 il seguito di \"The Staff of Karnath\", \"Entombed\" e \"Blackwyche\", ed \u00e8 il capitolo finale della saga dell'aristocratico avventuriero Sir Arthur Pendragon.\nTrama.\nDopo essere fuggito dalla nave fantasma Blackwyche, Sir Arthur Pendragon \u00e8 giunto all'Isola del Teschio. Qui si mette alla ricerca del Teschio di Cristallo delle anime, una entit\u00e0 malefica il cui potere rappresenta un terribile pericolo per l'umanit\u00e0. L'avventura inizia sulla spiaggia dell'isola. \nModalit\u00e0 di gioco.\nPer prima cosa Arthur deve trovare una vanga, oggetto prezioso che gli permette di scavare nel terreno sabbioso della spiaggia alla ricerca di un altro oggetto utile: un velo che rende invisibili. Tale velo, utile in quei luoghi sotterranei che provocano perdita di energia vitale, pu\u00f2 essere usato una sola volta nel corso della missione.\nLungo il suo percorso il nostro eroe deve non solo orientarsi all'interno dell'intricato labirinto di caverne e stanze sotterranee, ma anche uccidere diversi mostri che gli impediscono di proseguire nel suo percorso e stare attento alle stalattiti e alle infiltrazioni d'acqua che, cadendo dall'alto delle grotte, causano la perdita di energia vitale se entrano in contatto con lui.\nPer tentare di acquistare una vita \u00e8 possibile scavare nel terreno in corrispondenza dei luoghi in cui sono state sepolti i defunti e liberare le loro anime. Se si \u00e8 fortunati si acquista una vita, in caso contrario verr\u00e0 liberato un fantasma malefico che far\u00e0 perdere ulteriore energia vitale"}
{"id": "1913909", "revid": "339392", "url": "https://it.wikipedia.org/wiki?curid=1913909", "title": "Nuova Sebastiani", "text": ""}
{"id": "1913910", "revid": "61051", "url": "https://it.wikipedia.org/wiki?curid=1913910", "title": "Ayumi Hara", "text": "Con la nazionale giapponese ha partecipato ai giochi olimpici estivi di Pechino 2008."}
{"id": "1913912", "revid": "2225", "url": "https://it.wikipedia.org/wiki?curid=1913912", "title": "Palaloniano", "text": ""}
{"id": "1913913", "revid": "123195786", "url": "https://it.wikipedia.org/wiki?curid=1913913", "title": "Episodi di Doctor Who (nuova serie) (seconda stagione)", "text": "La seconda stagione della nuova serie televisiva Doctor Who, con David Tennant come Decimo Dottore, \u00e8 stata trasmessa nel Regno Unito dal 25 aprile all'8 luglio 2006 su BBC One.\nIn Italia gli episodi della stagione sono andati in onda in prima visione con cadenza settimanale dal 31 dicembre 2006 al 25 marzo 2007 su Jimmy. In prima visione free, gli episodi sono stati trasmessi dal 31 gennaio al 14 febbraio 2011 su Rai 4, preceduti dalla trasmissione dello speciale natalizio \"L'invasione di Natale\" il 29 gennaio 2011.\nL'episodio \"Una vecchia amica\" \u00e8 il backdoor pilot dello spin-off della serie, \"Le avventure di Sarah Jane\"\n\u00c8 interessante notare come in quasi tutte le puntate di questa stagione si faccia esplicito riferimento all'istituto Torchwood, l'agenzia governativa che d\u00e0 il nome all'omonima serie, altro spin-off del Doctor Who.\nIn questa stagione viene introdotto il personaggio di Donna Noble, colei che diventer\u00e0 la compagna di viaggio del Dottore nella quarta stagione.\nLa vendetta di Cassandra.\nTrama.\nRose e il Dottore si spingono con il TARDIS pi\u00f9 lontano di quanto siano mai andati: su Nuova Terra, anno 5 miliardi e 23. Su questo pianeta si sono insediati molti umani, dopo che il Sole, finito il suo ciclo vitale, \u00e8 esploso distruggendo la Terra originale. Sulla carta psichica del Dottore compare un messaggio con la richiesta di recarsi al reparto 26 di un ospedale nelle vicinanze della citt\u00e0 di Nuova New York. Una volta all'interno, per\u00f2, lui e Rose si separano; Chip, un umanoide che li spiava sin dal loro arrivo sul pianeta, prende il controllo dell'ascensore su cui si trova la ragazza, e la porta in una specie di seminterrato nascosto. Qui la attende Cassandra, conosciuta nell'episodio \"La fine del mondo\" e data per morta.\nIntanto il Dottore visita l'ospedale, che \u00e8 gestito da una specie di felini umanoidi, appartenenti alla Sorellanza di Plenitude. Quasi subito nota una cosa molto strana: sembra che le Sorelle siano in grado, con farmaci segreti, di curare ogni malattia, anche quelle terminali. Comunque riconosce tra i pazienti la Faccia di Boe, che purtroppo sta morendo di vecchiaia.\nNel frattempo Cassandra spiega a Rose come sia riuscita a sopravvivere al loro ultimo incontro, e come Chip si sia preso cura di lei. Chip \u00e8 un clone umanoide da lei creato per servirla e per sopperire a tutti i suoi bisogni. Quindi Cassandra rivela a Rose i suoi sospetti riguardo alla Sorellanza e alle sue cure, e chiede il suo aiuto. Ma la spinge anche a cadere nella sua macchina di \"innesto psichico\", con la quale si trasferisce nella sua mente. Cassandra ha quindi abbandonato il proprio corpo, che muore, e ha trasferito la propria coscienza nel corpo di Rose, di cui prende il controllo. Ha anche accesso ai suoi pensieri e ricordi, e torna dal Dottore. Ma il Dottore si rende conto che c'\u00e8 qualcosa che non quadra nel cervello di Rose e cos\u00ec Cassandra svela il suo piano per scoprire il segreto della Sorellanza e si rivela al Dottore, liberando di proposito le cavie da laboratorio umane e infette con tutte le malattie degli uomini, utilizzate dalla Sorellanza per cure specifiche ai loro pazienti. La struttura viene messa in quarantena e le cavie da laboratorio ormai libere si riversano tra i reparti uccidendo tutti coloro che toccano. Spetta al Dottore escogitare un piano per salvare tutti, comprese le cavie, e far nascere una nuova razza umana. La Faccia di Boe si riprende e rivela al Dottore che si vedranno una terza e ultima volta, e sar\u00e0 il momento in cui gli riveler\u00e0 \"il Segreto\". Cassandra, che nel frattempo era passata un paio di volte anche dal corpo del Dottore, quando questi le aveva intimato di uscire da Rose, decide di trasferirsi nel corpo di Chip, che ne \u00e8 ben contento, ma egli \u00e8 prossimo alla morte. Cassandra accetta la sua fine e chiede solo al dottore di poter vedere per l'ultima volta s\u00e9 stessa nel suo massimo splendore, grazie al TARDIS. Chip, e con lui la coscienza della sua padrona, muoiono tra le braccia di una giovane Cassandra.\nL'impero del Lupo.\nTrama.\nIl Dottore e Rose finiscono nel lontano 1879 dove incontrano la Regina Vittoria che li invita a seguirla nella vecchia villa dell'ormai defunto marito. In quella villa accadono strani fatti riguardandi un lupo a caccia della regina, ma si scopre che in realt\u00e0 non si tratta di una normale bestia ma di un lupo mannaro posseduto da un'entit\u00e0 aliena. Il suo scopo \u00e8 di infettare la Regina e prenderne il controllo per governare cos\u00ec l'immenso impero britannico dell'epoca. Il Dottore riesce ad escogitare un piano per salvarla, utilizzando un gigantesco diamante per canalizzare i raggi della luna e sconfiggere cos\u00ec la bestia. Dopo aver assistito di persona a questi avvenimenti la Regina intuisce che esistono minacce che sono al di fuori dell'ordinario e che possono arrivare anche dalle stelle. Decide cos\u00ec di creare un'organizzazione speciale dell'impero britannico che prender\u00e0 il nome Torchwood.\nUna vecchia amica.\nTrama.\nNella scuola media \"Duffry Vale High School\", dopo che viene rimpiazzato il personale della mensa e alcuni insegnanti, molti alunni si comportano stranamente e la loro capacit\u00e0 di apprendimento aumenta vertiginosamente. Rose, che ha trovato lavoro come cuoca, e il Dottore, che si improvvisa insegnante, indagano su questi strani avvenimenti. A scuola arriva anche Sarah Jane Smith, una delle storiche accompagnatrici del Dottore (appare all'epoca del Terzo e del Quarto Dottore, negli anni '70), attirata come il Dottore dall'alone di mistero. Ovviamente lui la riconosce subito, mentre lei fatica a riconoscerlo dato il suo differente aspetto. Capir\u00e0 che si tratta davvero del Dottore imbattendosi nel TARDIS. Inizialmente lo rimprovera di averla abbandonata e sostituita con una compagna pi\u00f9 giovane ma capisce presto che il suo ruolo (come quello di qualsiasi altra) accanto al Dottore non poteva durare e il suo posto \u00e8 nel presente. Si unisce per\u00f2 a lui in questa avventura e scoprono che questi bambini vengono sfruttati dal preside Finch e altri 12 alieni che assumono sembianze umane per risolvere il paradigma Skasis. Si tratta di un'equazione che permette di controllare spazio, tempo ed energia, costituenti del tessuto stesso dell'Universo. Per fare questo utilizzano la mente dei bambini in quanto la razza umana possiede un'anima che dona capacit\u00e0 intuitive superiori, la chiave che pu\u00f2 risolvere il paradigma. Il Dottore, Jane e Rose, con l'aiuto del cane robotico \"K-9\" sconfiggono gli alieni e liberano l'intera scuola (che finisce semidistrutta). Questa volta il Dottore trova il tempo di dire addio a Sarah e Rose prende coscienza che il suo tempo a bordo del TARDIS \u00e8 limitato. D'altra parte il Dottore \u00e8 l'ultimo dei Signori del Tempo, rimane (forse l'ultima) costante all'interno del continuo divenire delle cose.\nFinestre nel tempo.\nTrama.\nIl Dottore, Rose e Mickey escono dal TARDIS con grande euforia e guardandosi intorno si accorgono di trovarsi su una nave spaziale del LI secolo alla deriva, i cui motori sono alla massima potenza ma la nave \u00e8 immobile. Il Dottore, in una sala adiacente, trova un caminetto originale del XVIII secolo, e, attraverso le fiamme, scorge una bambina nella sua stanza da letto. Il Dottore chiede informazioni e scopre che la bambina si chiama Reinette, e vive nella Parigi del 1727. Il Dottore spiega a Rose e a Mickey che tutta l'energia dei motori \u00e8 convogliata in una sorta di \u201cbuco nell'universo\u201d, un collegamento spazio-temporale con la Francia del XVIII secolo. Subito dopo trova una leva per girare il caminetto e va da Reinette, la quale spiega che dal loro ultimo incontro sono passati mesi. Sotto al letto della bambina trova un androide con un meccanismo simile ad un orologio, travestito, che ticchetta. Scoperto il \u201cMostro\u201d lo interroga sul perch\u00e9 della finestra su Reinette ed esso spiega che gli serve la bambina, ma che \u00e8 ancora \u201cincompleta\u201d a questo punto, il Dottore lo porta nell'astronave, dove lo immobilizza con un estintore, anche se, subito dopo l'androide si teletrasporta in un altro punto della nave. Il dottore ritorna in Francia, dicendo a Rose di non allontanarsi. L\u00ec trover\u00e0 Reinette adulta, che lo riconosce e lo bacia, e allora capisce che si tratta di Madame de Pompadour. Tornato a bordo, non trovando Rose e Mickey, va a cercarli e, una volta insieme, trovano un'altra finestra, piazzata in un altro momento della vita della Pompadour. Anche qui, degli androidi la stanno attaccando, quando il dottore interviene e interroga i robot sull'assenza di umani a bordo, e loro rispondono che \u201cgli mancavano i pezzi\u201d (il Dottore capisce che hanno usato gli organi dei membri dell'equipaggio come pezzi di ricambio per riparare l'astronave), scoprendo anche che vogliono il cervello di Reinette, per comandare la nave, ma avrebbero dovuto prenderlo quando questa avesse avuto 37 anni (et\u00e0 dell'astronave). In seguito, gli androidi trovano la porta giusta e chiudono tutte le entrate, ma il Dottore, con un cavallo trovato a bordo, rompe una delle porte chiuse e salva Madame de Pompadour. Convinto di essere rimasto bloccato nel passato insieme a Reinette, il Dottore accetta l'idea di restare insieme a lei, ma la donna, pur amandolo, gli rivela di aver portato a Versailles il caminetto che si trovava nella sua stanza quand'era bambina. Il dottore riesce quindi a tornare sull'astronave promettendo a Reinette, prima di andarsene, che sarebbe tornato di l\u00ec a poco per portarla con s\u00e9 a vedere le stelle. \nDopo pochi minuti il Dottore torna a Versailles attraverso il passaggio nel caminetto ma trova una stanza buia dove Re Luigi gli rivela che sono passati anni dall'ultima volta che il Dottore \u00e8 stato l\u00ec e che Madame de Pompadour \u00e8 morta, a soli 43 anni, per una malattia. \nRe Luigi consegna al Dottore una lettera di Reinette e lui, sconfortato, torna nell'astronave dove la legge e scopre che lei ha sempre aspettato, fino in punto di morte, il suo ritorno.\nPrima di partire, Rose chiede al Dottore come mai i robot ad orologeria volessero proprio il cervello della Pompadour, ed egli risponde che probabilmente era dovuto ad un danno al computer di bordo. Dopo che il trio se ne \u00e8 andato via con il TARDIS, l'inquadratura si sposta al di fuori dell'astronave, a prua, dove si legge il suo nome: \u201cS.S. Madame de Pompadour\u201d.\nL'ascesa dei Cyberuomini (prima parte).\nTrama.\nCasualmente il Dottore, Rose e Mickey finiscono intrappolati in un universo parallelo. Qui il mondo \u00e8 praticamente controllato dalla \"Cybus Industries\", un'azienda informatica che ha inventato degli strani auricolari multifunzione, che ormai portano tutti. Questi permettono alla gente di rimanere psichicamente in contatto in tempo reale con la rete Internet e di sapere tutto ci\u00f2 che accade istantaneamente. In questa realt\u00e0 si scopre che il padre di Rose, Peter, \u00e8 ancora vivo e famoso per aver inventato delle bibite dietetiche. \u00c8 ricco e sposato con la moglie Jackie (la madre di Rose), ma senza figlie. L'unica \"Rose\" che vive con loro \u00e8 una cagnolina.\nLa \"Cybus Industries\" sta tramando di \"migliorare\" l'apparato che gli umani indossano e trasformare letteralmente questi ultimi in autentici cyborg, privi di sentimenti e tutti uguali. Il progetto nasce dalla mente di John Lumic, proprietario delle \"Cybus Industries\", condannato da una malattia su una sedia a rotelle. Inizialmente il suo interesse consisteva nel creare un nuovo corpo per se stesso e per chiunque non voglia ammalarsi o soffrire ma poi i suoi metodi ed obbiettivi cominciano a degenerare. La sperimentazione viene infatti effettuata su cavie umane che vengono prelevate tra i senza tetto della citt\u00e0 e successivamente comincia ad intravedere la possibilit\u00e0 di raggiungere il potere tramite la trasformazione degli esseri umani in cyborg facilmente controllabili. Per portare la popolazione nelle sue fabbriche di trasformazione utilizza l'auricolare che tutti indossano come oggetto indispensabile per essere collegati alla rete globale.\nL'ascesa dei Cyberuomini (seconda parte).\nTrama.\nIl Dottore, Rose, Mickey e un gruppo di rivoltosi chiamati i \"Predicatori\" (che comprende anche l'alter-ego di Mickey, Ricky) cercano di bloccare il meccanismo di trasformazione degli umani in cyborg da parte della Cybus Industries. \"John Lumic\" ha gi\u00e0 eliminato il presidente della Gran Bretagna (che in questa realt\u00e0 pare non avere un primo ministro o una Regina) e punta ad attuare il suo piano lanciando un segnale ipnotico alla popolazione (tramite gli auricolari) che si sta recando nelle fabbriche per la trasformazione. Ignaro di questo progetto anche il padre di Rose ha collaborato con le \"Cybus Industries\" ma ora decide di stare al fianco del Dottore e dei Predicatori. Alla fine anche sua moglie e madre (alternativa) di Rose verr\u00e0 trasformata in un cyborg e morir\u00e0 come tutti i neo cyborg. Difatti il Dottore scopre che l'unico modo per umanizzarli \u00e8 rompere il \"fermo\" meccanico legato ai sentimenti umani, l'unica cosa che impedisce loro di provare sentimenti, ma una volta umanizzati gli umanoidi morirebbero scoprendo di essere intrappolati in fredde macchine.\nMuore anche Ricky, l'alter-ego di Mickey, e quest'ultimo decide di rimanere in questa realt\u00e0 parallela, visto che nella sua realt\u00e0 si sente fuori posto e spesso lamenta di sentirsi di incomodo tra il Dottore e Rose (inoltre in questo universo sua nonna \u00e8 ancora viva e pu\u00f2 aver bisogno di lui dal momento che \u00e8 una non vedente), pur sapendo che \u00e8 impossibile tornare a riprenderlo: ormai le porte tra le dimensioni si sono quasi del tutto sigillate e anche per il Dottore non \u00e8 possibile compiere un viaggio in un universo parallelo.\nLa Trasmittente.\nTrama.\nIl Dottore e Rose si ritrovano nella Londra del 1953, alla vigilia della incoronazione di Elisabetta II. Le televisioni stanno facendo la loro apparizione nei salotti delle case, ma un essere alieno incorporeo di natura energetica penetra nei televisori di un quartiere della citt\u00e0. Si manifesta con un volto femminile rassicurante e gioviale ed usa lo schermo del televisore per assorbire l'energia degli esseri umani, i quali rimangono privi della loro faccia e personalit\u00e0. Dal momento che l'incoronazione della nuova sovrana Elisabetta \u00e8 destinato ad essere il primo grande avvenimento seguito dal nuovo pubblico televisivo, l'alieno decide di approfittarne per assorbire l'energia di milioni di uomini e donne. Per realizzare il suo piano ha bisogno di attaccarsi ad un grande ripetitore per le trasmissioni e assoggetta la volont\u00e0 di un commerciante per attuarlo. Commette per\u00f2 l'errore di rubare il volto di Rose e questo porta il Dottore a indagare sull'evento e a capirne il piano. Di conseguenza riesce a bloccare l'essere incorporeo proprio il 2 giugno (giorno dell'incoronazione), registrandolo su una videocassetta di un videoregistratore da lui ideato e montato. Fortunatamente il volto delle persone torna a riprendere i lineamenti perduti e anche Rose torna quella di prima. La minaccia sembra svanita e il tutto accade mentre gli inglesi (e non solo) guardano estasiati l'incoronazione della loro nuova regina.\nL'abisso di Satana (prima parte).\nTrama.\nIl Dottore e Rose finiscono su una base spaziale situata su un piccolo pianeta, in orbita intorno a un buco nero. Secondo le leggi della fisica quest'orbita sarebbe impossibile, ma qualcosa, all'interno del pianeta, genera un potente campo gravitazionale che lo protegge. Su questa stazione si sono rifugiati alcuni viaggiatori, che scavano verso la potente fonte di energia per carpirne i segreti. Con loro vive un gruppo di Ood, creature nate apposta per servire gli umani. Gli Ood comunicano con le persone tramite piccole sfere bianche, che traducono i loro pensieri in parole. Su quel pianeta cominciano ad accadere strane cose e tutto si complica quando una strana presenza comincia a manifestarsi. Si scoprir\u00e0 essere Satana, il demonio in persona. Egli s'\u00e8 impossessato di uno dei membri della stazione umana, e ne ha ucciso un altro. Inoltre, un terremoto provoca la caduta del Tardis in una voragine immensa, e neanche per il Dottore e per Rose c'\u00e8 via di fuga.\nL'abisso di Satana (seconda parte).\nTrama.\nSatana si impossessa degli Ood e grazie a loro tenta di eliminare gli abitanti della stazione. Questi ultimi, grazie ad una trivella, riescono a bucare la roccia fino al centro del pianeta e cos\u00ec, per scoprire cosa nasconde e recuperare il TARDIS, il Dottore ed una delle persone del gruppo si calano nella voragine. Satana, intanto, fa in modo di bloccare in profondit\u00e0 nel sottosuolo il Dottore e la donna che lo accompagna. Questi ultimi decidono di proseguire e fanno una scoperta incredibile: trovano una sorta di prigione, in cui \u00e8 intrappolata la Bestia, ovvero Satana. Purtroppo appare chiaro che nella prigione, di Satana \u00e8 rimasto solo il corpo: la sua \"anima\", infatti, \u00e8 riuscita a evadere e si \u00e8 impossessata di un membro della spedizione.\nNel frattempo, dopo vari problemi, il gruppo rimasto sulla superficie decide di rinunciare a scoprire il segreto della fonte energetica, e tornare a casa. Partono cos\u00ec con la loro navicella, convinti che il Dottore e la donna siano morti. Naturalmente non \u00e8 cos\u00ec, e non appena recuperano il TARDIS vanno in soccorso della navicella, che si trova in difficolt\u00e0: infatti, il pozzo gravitazionale che protegge il pianeta si sta affievolendo, e loro non riescono pi\u00f9 a contrastare la gravit\u00e0 del buco nero. Inoltre, Satana (attraverso l'uomo posseduto di cui ha preso il controllo) attacca anche l'equipaggio della navicella. Rose lo scaglia fuori dall'astronave, facendolo cadere nel buco nero. Il Dottore arriva in tempo per salvare gli umani (compresa Rose), trascinandoli fuori dal buco nero per mezzo del TARDIS.\nSulle tracce del mito.\nTrama.\nElton \u00e8 un ragazzo londinese che con una telecamera ricostruisce la storia dei suoi incontri con il Dottore, fin da quando aveva 3 anni e lo vide in casa sua. Rivediamo con i suoi occhi alcuni degli episodi chiave di questa stagione e della precedente. Conosce poi Ursula Black, che lo introduce in un piccolo gruppo di \"studiosi\" del Dottore di cui fanno parte il signor Skinner, Bridget e Bliz e decidono di chiamarsi L.I.N.D.A. (London Investigation 'N' Detective Agency). Con il tempo per\u00f2 i loro rapporti si intensificano e diventano pi\u00f9 un gruppo di amici che un'associazione investigativa. Fino all'arrivo di Victor Kennedy, un uomo molto strano che li riporta al loro interesse originario e diventa il loro capo. Dopo mesi di ricerca Elton finalmente vede il TARDIS, il Dottore e Rose ma scappa. Victor decide cos\u00ec di puntare sulla ricerca di Rose ed Elton trova Jackie, la madre di Rose, con la quale cerca di creare un rapporto per ottenere informazioni. Lentamente alcuni membri del L.I.N.D.A iniziano a sparire e quando Jackie smaschera Elton, quest'ultimo si ribella a Victor e decide di smettere di cercare il Dottore. Con Ursula scopre per\u00f2 che Victor \u00e8 un alieno che assorbe le sue vittime, un Arbzorbaloff del pianeta Glomm, e, mentre scappa, il Dottore appare con il TARDIS per salvarlo. Insieme al L.I.N.D.A riescono a sconfiggere l'Arbzorbaloff ma per Ursula e gli altri \u00e8 troppo tardi e muoiono. Parlando con il Dottore, Elton scopre che quella sera di tanti anni prima era venuto in casa sua per cercare un'ombra sfuggita dalla sala del gemito, ma non era riuscito a salvare sua madre. Riesce a salvare per\u00f2 Ursula, anche se in una forma un po' particolare.\nLa disegnatrice.\nTrama.\nLondra, 2012. La citt\u00e0 si sta preparando ad accogliere le 30esime Olimpiadi. Il Dottore e Rose finiscono in un quartiere in cui, da circa una settimana, spariscono molti bambini. La causa di ci\u00f2 \u00e8 un piccolo alieno impossessatosi di una bambina di nome Chloe che, disegnando i bambini su dei fogli, li \"trasferisce\" all'interno di essi. La bambina \u00e8 terribilmente spaventata dagli incubi che fa, riguardanti suo padre, morto un anno prima, e sembra trovare sfogo nel disegnare continuamente ritratti di bambini del suo quartiere. Il Dottore scopre il tipo di alieno che \u00e8 entrato nel corpo di Chloe e lo descrive come un essere abituato a viaggiare nell'universo in compagnia dei suoi simili. Per una casualit\u00e0 \u00e8 caduto sulla Terra e usa la bambina come catalizzatore per attrarre altri individui che possano placare il suo senso di solitudine. Durante la cerimonia di apertura dell'Olimpiade obbliga Chloe a disegnare lo stadio olimpico per catturare l'intero pubblico presente e persino il Dottore e il TARDIS. Rose riesce per\u00f2 a ritrovare la navicella aliena e la riattiva con l'energia generata dalla fiaccola olimpica. L'alieno lascia immediatamente Chloe per ritornare nello spazio, liberando tutte le persone rubate alla nostra realt\u00e0. Il Dottore trova anche il tempo per togliersi un capriccio ed \u00e8 lui a portare la Fiaccola olimpica nei chilometri finali per poi accendere il braciere delle olimpiadi.\nIn questa puntata il Dottore rivela a Rose di essere stato padre.\nL'esercito dei fantasmi (prima parte).\nTrama.\nDa un po' di tempo, ad intervalli regolari, in tutto il mondo appaiono strane forme semitrasparenti, simili a fantasmi. Il Dottore scopre che esse sono provocate dall'Istituto Torchwood e che sono causati da una breccia, aperta dall'istituto, che collega la realt\u00e0 con il mondo parallelo in cui il Dottore, Rose e Micky erano finiti tempo prima. A Torchwood \u00e8 anche presente una strana sfera dorata, priva di peso, massa e forza gravitazionale. La sfera \u00e8 una nave costruita appositamente per attraversare il vuoto tra le dimensioni. Quelli che sono ritenuti fantasmi si rivelano dei cyber-uomini provenienti dalla realt\u00e0 parallela intenzionati a \"migliorare\" anche gli umani di questo mondo. Ma la sfera non \u00e8 stata creata da loro: in contemporanea, dalla sfera escono quattro Dalek, apparentemente gli unici sopravvissuti alla Guerra del Tempo. Quando i Dalek ed i cyber-uomini scoprono la loro reciproca presenza sul pianeta, si dichiarano guerra.\nL'esercito dei fantasmi (seconda parte).\nTrama.\nI Dalek hanno portato sulla Terra l'Arca della Genesi, una prigione creata dai Signori del Tempo e una volta aperta libera sul pianeta migliaia di Dalek tenuti prigionieri. Scoppia cos\u00ec una guerra fra i cyber-uomini ed i Dalek che ha come campo di battaglia proprio il pianeta Terra. Il Dottore, Rose, Jackie e Mickey stanno combattendo fra due fazioni.\nIl Dottore ha trovato un modo per liberare la Terra da entrambi gli oppressori e per farlo ha in mente di aprire la breccia e fare cos\u00ec in modo che tutti coloro che provengono proprio da essa o che l'hanno attraversata vengano attirati al suo interno, per poi richiudere definitivamente l'apertura. L'unico inconveniente \u00e8 che, essendo stati nella realt\u00e0 parallela, anche il Dottore, Rose e Mickey saranno attirati nella breccia per sempre. Cos\u00ec, insieme al \"padre alternativo\" di Rose, Peter, tutti escogitano di teletrasportarsi nella realt\u00e0 alternativa e sfuggire cos\u00ec al risucchio della breccia. Jackie, Rose e Mickey acconsentono, ma il Dottore deve rimanere l\u00ec per aprire la breccia e cos\u00ec anche Rose decide di rimanere, spezzando il cuore della madre. Peter, Jackie e Mickey tornano nel mondo parallelo, mentre il Dottore e Rose aprono la breccia. Milioni di Dalek e di cyber-uomini vengono violentemente risucchiati nel vuoto tra le dimensioni, mentre i due eroi si assicurano a dei congegni. Purtroppo una delle leve che apre la breccia cede prima della fine e Rose si stacca dal perno per riaprire la leva venendo attirata nella breccia. Pochi istanti prima di finire nel vuoto, il suo padre alternativo ricompare e istantaneamente la porta con s\u00e9 nel mondo parallelo.\nLa breccia si chiude. Rose e il Dottore si sono separati per sempre, ma il Dottore riesce comunque a trovare un modo per dire addio a Rose. Il loro ultimo incontro avviene in un luogo della costa norvegese dove il Dottore riesce a trasmettere un'immagine di se stesso per qualche minuto. Rose lo raggiunge guidata da un sogno e prima che svanisca gli dichiara il suo amore. Prima che il Dottore dica le sue ultime parole a Rose, il collegamento si interrompe, e quindi il Signore del Tempo rimane solo nel suo TARDIS in lacrime, ma ad un tratto una persona, una donna in abito da sposa, si materializza all'interno del TARDIS. Il Dottore incredulo non capisce cosa stia succedendo, mentre la misteriosa donna gli chiede come sia finita l\u00ec."}
{"id": "1913915", "revid": "84184", "url": "https://it.wikipedia.org/wiki?curid=1913915", "title": "Tafuri", "text": ""}
{"id": "1913916", "revid": "287204", "url": "https://it.wikipedia.org/wiki?curid=1913916", "title": "Gruppo Sportivo Brogliaccio", "text": "Il Gruppo Sportivo Brogliaccio \u00e8 stata una societ\u00e0 pallavolistica femminile italiana con sede nella citt\u00e0 di Ancona.\nStoria.\nSorta nel 1967 per iniziativa di un gruppo di studenti della citt\u00e0 marchigiana, prese il nome da un'omonima rivista mensile del Movimento Studenti di Azione Cattolica di Ancona; direttore \"illo tempore\" era Giancarlo Cappanera, mentre Franco Brasili siedeva in panchina. L'iniziativa ebbe successo e, potendo attingere da un settore giovanile all'avanguardia, che a cavallo tra gli anni 1970 e 1980 vinse tre scudetti Under-18, uno Juniores e due Under-15, la prima squadra della Brogliaccio raggiunse presto i vertici del volley nazionale: nella stagione 1976-77 partecip\u00f2 per la prima volta al campionato di Serie A e fu ammessa l'anno successivo alla neonata A1, dove militer\u00e0 stabilmente per il successivo quindicennio.\nSempre pi\u00f9 competitive anche fuori dai confini nazionali, nel 1982 le anconitane furono per la prima volta finaliste in Coppa CEV, battute dalle tedesche d'Occidente del ; nella stessa competizione, la squadra maturer\u00e0 un terzo posto nel 1987.\nIn campo nazionale, frattanto, nel torneo 1984-85 la Brogliaccio raggiunse le semifinali dei play-off scudetto, nelle quali fu superata dalla dominatrice della pallavolo italiana di quegli anni, l'; il piazzamento fu migliorato con il terzo posto nella \"regular season\" dell'edizione 1986-87 e nuovo approdo alle semifinali scudetto, nelle quali fu battuta dal . Nel 1985, intanto, era iniziato il sodalizio con la Centrale del Latte di Ancona, che sponsorizz\u00f2 la squadra per sette stagioni attraverso il marchio Yoghi.\nNel 1988 le marchigiane vinsero quello che rimarr\u00e0 il loro unico trofeo, la Coppa CEV, superando nella finale di Ankara le connazionali di . Ultimo acuto fu quello del campionato 1992-93, chiuso dalla squadra al terzo posto in \"regular season\" (alla pari con l') e con il successivo, ennesimo accesso alle semifinali scudetto, nuovamente perse contro il . Nel 1996 la parabola della Brogliaccio si chiuse con l'ultimo posto in A1 e la rinuncia a prendere parte al successivo torneo di A2."}
{"id": "1913921", "revid": "1082300", "url": "https://it.wikipedia.org/wiki?curid=1913921", "title": "Myriandrus", "text": ""}
{"id": "1913923", "revid": "339392", "url": "https://it.wikipedia.org/wiki?curid=1913923", "title": "Myriandros", "text": ""}
{"id": "1913927", "revid": "767487", "url": "https://it.wikipedia.org/wiki?curid=1913927", "title": "RuTube", "text": "RuTube \u00e8 un sito web russo di video sharing.\nOgni mese RuTube \u00e8 visitato da 30 milioni di utenti e conta oltre 168 milioni di visualizzazioni per i suoi contenuti.\nTrasmette varie decine di canali TV e radio on-line. Inoltre fornisce ai suoi utenti la possibilit\u00e0 di creare video blog personali e canali virtuali."}
{"id": "1913928", "revid": "1543377", "url": "https://it.wikipedia.org/wiki?curid=1913928", "title": "Thomas Munkelt", "text": "Biografia.\nDebutt\u00f2 nella scena agonistica ai campionati nazionali di atletica della Germania Est nel 1975, arrivando al primo posto nella propria specialit\u00e0 dei 110 m ostacoli. Alle successive Olimpiadi di Montr\u00e9al 1976 si qualific\u00f2 per la finale arrivando al quinto posto, e l'anno dopo conquist\u00f2 la prima posizione sia in Coppa Europa che in Coppa del mondo.\nDopo avere vinto il titolo ai Campionati europei di Praga 1978, alle Olimpiadi di Mosca 1980 raggiunse l'apice del successo con la medaglia d'oro sempre nei 110 m ostacoli, con un solo centesimo di secondo di vantaggio sul cubano Alejandro Casa\u00f1as con il tempo di 13\"39 (il tempo pi\u00f9 alto dalle Olimpiadi di Citt\u00e0 del Messico 1968). In questa occasione fu favorito anche dal boicottaggio statunitense che aveva lasciato a casa il detentore del record mondiale Renaldo Nehemiah.\nAlla notizia del boicottaggio del proprio paese, la Germania Est, alle Olimpiadi di Los Angeles 1984, Thomas Munkelt decise di ritirarsi dall'attivit\u00e0 agonistica."}
{"id": "1913929", "revid": "307923", "url": "https://it.wikipedia.org/wiki?curid=1913929", "title": "Porta Praetoria", "text": ""}
{"id": "1913930", "revid": "2036605", "url": "https://it.wikipedia.org/wiki?curid=1913930", "title": "Porta Praetoria (architettura militare)", "text": ""}
{"id": "1913931", "revid": "292924", "url": "https://it.wikipedia.org/wiki?curid=1913931", "title": "Ru tube", "text": ""}
{"id": "1913934", "revid": "92723", "url": "https://it.wikipedia.org/wiki?curid=1913934", "title": "Maximilian Sciandri", "text": "Professionista dal 1989 al 2004, conta trentatr\u00e9 vittorie in carriera, tra cui tre tappe al Giro d'Italia e una al Tour de France. Dopo il ritiro \u00e8 stato direttore sportivo prima alla BMC e poi alla Movistar.\nCarriera.\nPassato professionista nel 1989 con la Titanbonifica-Benotto, Sciandri si mise in luce gi\u00e0 nello stesso anno vincendo il Giro di Romagna, successo che riusc\u00ec poi a bissare l'anno successivo.\nNel corso della sua carriera conquist\u00f2 vittorie di prestigio come la Coppa Placci, il Giro del Veneto e la Leeds International Classic (edizione valida per la Coppa del mondo 1995), nonch\u00e9 numerosi piazzamenti in corse di livello mondiale quali il Campionato di Zurigo, la Milano-Sanremo e il Giro di Lombardia. Vinse anche una tappa al Tour de France 1995, e tre frazioni al Giro d'Italia, nel 1991, 1992 e 1994. La sua carriera si divise fra la nazionalit\u00e0 italiana, con la quale corse fino al febbraio del 1995, e quella britannica, bandiera sotto la quale si aggiudic\u00f2 la medaglia di bronzo nella gara in linea ad Atlanta 1996. Nel 2000 ottenne un'ultima vittoria, il Giro del Lazio, portando il computo delle vittorie da \"pro\" a 33. Chiuse con il professionismo nel 2004.\nDopo il ritiro ha svolto il ruolo di tecnico per la Federazione britannica di ciclismo (contribuendo alla creazione della base di allenamento a Quarrata, in Toscana) e di direttore sportivo prima al BMC Racing Team e poi alla Movistar."}
{"id": "1913936", "revid": "228587", "url": "https://it.wikipedia.org/wiki?curid=1913936", "title": "Born and Bred", "text": "Born and Bred \u00e8 una serie drammatica inglese andata in onda sulla BBC One dal 2002 al 2005. Creato da Chris Chibnall e Nigel McCrery, ha per attori principali James Bolam e Michael French, che impersonano un padre ed un figlio che mandano avanti un \"cottage hospital\" a Ormston, a villaggio immaginario nel Lancashire negli anni Cinquanta. I personaggi di Bolam e French vennero successivamente sostituiti da personaggi impersonati da Richard Wilson e Oliver Milburn.\nTrama.\nDr. Arthur Gilders e suo figlio Tom mandano avanti assieme un \"cottage hospital\" del National Health Service del Regno Unito. Tom \u00e8 sposato con Deborah ed hanno quattro figli, Helen, Michael, Catherine e Philip. L'infermiera dell'ospedale \u00e8 Linda Cosgrove, che ha sposato il poliziotto del villaggio Len. Il pub \u00e8 condotto da Phyllis Woolf e l'emporio da Mr. Boynton. Il vicario \u00e8 il Reverendo Brewer. Arthur e Tom lasciano la serie al terzo anno e sono sostituiti dal Dottor Donald Newman e dal Dottor Nick Logan."}
{"id": "1913938", "revid": "767487", "url": "https://it.wikipedia.org/wiki?curid=1913938", "title": "Sporotricosi", "text": " \nLa sporotricosi \u00e8 una micosi sottocutanea causata dal fungo \"Sporothrix schenckii\".\nMorfologia.\n\"Sporothrix schenckii\" \u00e8 un fungo dimorfico che esiste a temperatura ambiente come muffa e a 37 \u00b0C come lievito pleomorfico. Si trova nel terriccio e tra vegetali in decomposizione per questo \u00e8 spesso correlata al giardinaggio e alla silvicoltura. Al microscopio in forma di muffa appare costituito da ife settate poco ramificate che danno origine a numerosi conidi ovali lunghi 3-6 \u00b5m e larghi 2-3 \u00b5m che assumono spesso una conformazione a rosetta. In forma di lievito questo fungo \u00e8 costituito da cellule ovali o \"a sigaro\" lunghe 2-10 \u00b5m con gemmazioni. Le colture di \"S. schenckii\" in agar Sabouraud sono raggrinzite, di colore grigio-bruno e il fungo cresce rapidamente.\nLa sporotricosi \u00e8 una patologia cronica caratterizzata da noduli e ulcerazioni che si sviluppano dopo circa una settimana lungo il decorso dei vasi linfatici a partire dal sito di inoculazione traumatica del fungo, principalmente sulle estremit\u00e0 del corpo, prevalentemente gli arti superiori. Le prime manifestazioni sono caratterizzate dalla comparsa di un nodulo nel sito di inoculazione che col tempo tende ad ulcerare ed entro un paio di settimane dal trauma compaiono i noduli secondari lungo il decorso dei vasi linfatici dell'arto colpito in direzione prossimale. I noduli hanno grandezza variabile, sono sottocutanei, non dolorosi ma possono ulcerare, produrre un essudato purulento e necrotizzare. La lesione primaria pu\u00f2 anche non diffondersi e dare luogo ad un nodulo verrucoso che pu\u00f2 ulcerare.\nLa sporotricosi pu\u00f2 presentarsi anche in forma disseminata, rara (1% dei casi di sporotricosi), coinvolge soltanto persone immunocompromesse e una volta diffusa nel corpo colpisce prevalentemente i polmoni, il sistema nervoso centrale, gli occhi e lo scheletro.\nEpidemiologia.\nLa sporotricosi \u00e8 diffusa soprattutto nelle Americhe e in Giappone ed in genere \u00e8 pi\u00f9 comune negli ambienti caldi. Raramente \u00e8 stata registrata la sua presenza anche in Italia e India. L'infezione si trasmette principalmente per via transcutanea in seguito ad un trauma, raramente per inalazione di spore.\nDiagnosi.\nLa diagnosi viene effettuata tramite esame microscopico e coltura in agar di Sabouraud con isolamento dell'organismo patogeno. \"S. schenckii\" cresce in pochi giorni.\nTerapia.\nVaria a seconda della forma:\nPrognosi.\nLa prognosi \u00e8 buona per le forme disseminate."}
{"id": "1913940", "revid": "580558", "url": "https://it.wikipedia.org/wiki?curid=1913940", "title": "Ervige dei Visigoti", "text": ""}
{"id": "1913942", "revid": "5456", "url": "https://it.wikipedia.org/wiki?curid=1913942", "title": "Federaci\u00f3n Boliviana de F\u00fatbol", "text": ""}
{"id": "1913947", "revid": "767487", "url": "https://it.wikipedia.org/wiki?curid=1913947", "title": "Himani Kapoor", "text": "Discografia.\nTu Hi Mera (Remix) \nJab Jab Saiyan \nChalo Dildar Chalo \nDil Diya \nDil Diya (Remix) \nChalo Dildar Chalo (Remix)\nMeri Awaargi\nMeri Awaargi (Remix)\nTere Layee\nTere Layee (Remix)\nJogi Mahi"}
{"id": "1913948", "revid": "167080", "url": "https://it.wikipedia.org/wiki?curid=1913948", "title": "Rilievo topografico", "text": ""}
{"id": "1913949", "revid": "984922", "url": "https://it.wikipedia.org/wiki?curid=1913949", "title": "This Life", "text": "This Life \u00e8 una serie televisiva drammatica prodotta dalla \"World Productions\" ed andata in onda sulla BBC Two per due stagioni nel 1996 e 1997, a cui si \u00e8 aggiunta una riunione speciale nel 2007.\nLa serie si incentrava sulle vicende di un gruppo di ventenni appena diplomati che iniziavano la loro carriera nel mondo lavorativo e condividevano una casa nella zona sud di Londra.\nLa serie fu creata da Amy Jenkins, che scrisse anche qualche episodio. Ad essa si affiancarono Joe Ahearne (che inoltre ha diretto alcuni episodi - l'unica persona a farlo in ambedue le stagioni), Ian Iqbal Rashid, Amelia Bullmore e Matthew Graham. Tony Garnett era il produttore esecutivo e Jane Fallon il produttore di entrambe le stagioni.\nLa prima stagione ebbe un successo critico modesto, ma il contratto originale di produzione ne aveva assicurato una seconda. Nell'attesa che questa venisse mandata in onda, vennero trasmesse le repliche della prima contribuendo a generare un improvviso interesse verso lo show, al punto che milioni di telespettatori attendevano di scoprire come sarebbero andate a finire le varie trame.\nLa seconda serie si concludeva con il primo piano di un annuncio per affittare la casa e l'intenzione originale era di continuare con un nuovo cast. Il produttore Mark Ravenhill era gi\u00e0 coinvolto nelle prime linee della terza stagione, ma i programmi furono abbandonati.\nNel 2006, la BBC ricontatt\u00f2 il cast originale per uno special di ottanta minuti, che trattava cosa era accaduto ai personaggi principali durante i dieci anni passati. Il nuovo episodio intitolato \"+ 10\" and\u00f2 in onda con la sequenza originale dei titoli di testa il 2 gennaio 2007 e fu una coproduzione fra BBC Wales e l'originale \"World Production\". \"+ 10 \" fu scritta da Jenkins, diretta da Ahearne e prodotta da Garnett. Ottenne 3.5 milioni di spettatori ed un 14 % di share."}
{"id": "1913953", "revid": "167080", "url": "https://it.wikipedia.org/wiki?curid=1913953", "title": "Topografico", "text": ""}
{"id": "1913957", "revid": "430221", "url": "https://it.wikipedia.org/wiki?curid=1913957", "title": "Valle d'Aosta Aosta-Sarre", "text": ""}
{"id": "1913963", "revid": "767487", "url": "https://it.wikipedia.org/wiki?curid=1913963", "title": "Valentina Fambrini", "text": "Carriera.\nGli inizi.\nComincia a giocare a calcio assieme ai maschi, dimostrando gi\u00e0 una classe straordinaria, nettamente superiore alla media anche dei suoi compagni di squadra. Superato il limite di et\u00e0, poich\u00e9 a Siena non vi sono squadre di calcio femminile, all'et\u00e0 di 14 anni \u00e8 costretta a trasferirsi nella squadra del Rovezzano '90, una delle numerose squadre di calcio femminile di Firenze, affrontando non pochi sacrifici per conciliare studio e calcio ad un'ora di macchina da Siena. Per ragioni logistiche, non appena a Siena viene fondato il San Miniato femminile, Fambrini sposa il progetto ripartendo con le neroverdi dalla Serie D Toscana. Quando nel 2003 questo club si fonde con il San Gusm\u00e8, assumendo il nome di Siena Calcio Femminile, lei ne diviene ben presto bandiera e capitano. Le sue giocate regalano al Siena la promozione in Serie C e a lei la convocazione in Nazionale.\nLa maglia azzurra.\nLe buone prestazioni attirano sulla Fambrini gli occhi di Carolina Morace, che decide di convocarla in Nazionale Under 19. Con questa, partecipa allo sfortunato quadrangolare di qualificazione all'Europeo del 2002. Al torneo colleziona tre presenze, di cui una da titolare, e il 6 novembre del 2001 ad Abano Terme tocca l'apice della carriera in maglia azzurra, segnando il gol del momentaneo 2-2 contro la Francia (che poi vincer\u00e0 per 3-2). \nMa quando la Fambrini sembra oramai pronta a un salto di qualit\u00e0, una serie di infortuni cominciano a tormentarla, facendole perdere la maglia azzurra.\nDalla Serie C alla serie A con il Siena.\nCos\u00ec, Valentina decide di restare in quella che ormai \u00e8 divenuta la 'sua' Siena, e nel 2006 la trascina, assieme ad Immacolata Elia, a suon di gol e assist, alla vittoria del campionato di Serie C e alla promozione in B. Nei due anni seguenti, nonostante il salto in una categoria a lei sconosciuta, continua a segnare, e le sue giocate risultano fondamentali per le due salvezze conquistate dal Siena. Nella stagione 2008-2009, mentre il Siena \u00e8 protagonista della miracolosa promozione in A2, lei \u00e8 costretta a trasferirsi a Barcellona per la laurea. Ma ci\u00f2 non le impedisce di segnare il primo e l'ultimo gol della stagione senese. In totale, colleziona quattro presenze condite da ben tre gol.\nNella prima stagione in A2, pur dovendo nuovamente fare i conti con numerosi infortuni, dimostra di essere assolutamente una giocatrice degna di tale categoria, e il 17 gennaio 2010 segna la sua prima rete in Serie A2 in Puglia in casa del Vis Francavilla Fontana, regalando la vittoria per 1-0 al Siena che costa il secondo posto alla squadra salentina.\nMa \u00e8 nell'anno 2011-2012 che Fambrini, insieme al Siena, coglie le soddisfazioni maggiori. Dopo una stagione di alti e bassi, il Siena all'ultima giornata ha bisogno di un punto nella gara con l'Imolese per approdare ai Play Off valevoli per la promozione in serie A. Con le emiliane avanti 1-0, \u00e8 proprio il capitano senese a segnare il punto dell'1-1 che vale l'accesso ai Play-Off. \nLe bianconere, dopo aver superato le semifinali, incontrano in finale il Fiammamonza: al 63' Fambrini riceve palla a centrocampo, attira su di s\u00e9 due giocatrici biancorosse per poi servire a Migliorini l'assist che varr\u00e0 l'1-0 finale e la promozione in serie A del Siena..\nTuttavia, quando la societ\u00e0 senese rinuncia all'iscrizione per problemi finanziari, lo storico capitano decide che dopo undici anni \u00e8 l'ora di cambiare aria. Cos\u00ec decide di abbandonare non solo Siena, ma anche il calcio a 11, provando l'esperienza del calcio a 5.\nLa parentesi del Calcio a 5 e il ritorno a Siena.\nL'opportunit\u00e0 di giocare in massima serie si materializza cos\u00ec sui campetti di calcio a 5, nelle file della Isolotto Firenze, iscritta alla Serie A nazionale.\nTuttavia, dopo una stagione in cui comunque la sua squadra ottiene una salvezza tranquilla sfiorando l'accesso ai Play Off Scudetto, Valentina decide di tornare nel \"suo\" Siena per sposare un progetto di rinascita assieme ad altre protagoniste dei successi del passato.\nGiocate memorabili.\nDa ricordare la partita contro il Terme Cervia, futuro vincitore del campionato, nel 2006, nella quale su un attacco del Cervia prende palla nella sua area e, dopo aver saltato mezza squadra avversaria, serve l'assist del 2-0. Sar\u00e0 la prima vittoria della storia del Siena in Serie B.\nNotevole anche il gol di tacco in una partita di beneficenza contro il Betlemme, gol che ha ricordato molto da vicino quello di Mancini nel derby Roma-Lazio 2-0, ma segnato peraltro di sinistro, cio\u00e8 il suo piede debole."}
{"id": "1913964", "revid": "831312", "url": "https://it.wikipedia.org/wiki?curid=1913964", "title": "Tour of Britain", "text": "Il Tour of Britain (it. \"Giro della Gran Bretagna\") \u00e8 una corsa a tappe maschile di ciclismo su strada che si tiene ogni anno in Gran Bretagna. \u00c8 inclusa nel calendario dell'UCI Europe Tour come prova di classe 2.HC (2.1 fino al 2013).\nStoria.\nAlcune corse per dilettanti e indipendenti in Regno Unito cominciarono a svolgersi gi\u00e0 dal 1945, come quella con partenza da Brighton e arrivo a Glasgow. Dal 1958 assunse preminenza, in qualit\u00e0 di Tour of Britain per dilettanti, la \"Milk Race\" (aperta dal 1985 al 1993, ultimo anno di svolgimento, anche ai professionisti).\nNel 1978 si tenne una prova a tappe aperta a professionisti e dilettanti, il Tour Britain Open, vinta da Johan van der Velde. Nel 1987 fu quindi organizzata la prima edizione per professionisti del \"Kellogg's Tour\", vinta da Joey McLoughlin. Nelle stagioni seguenti la gara, corsa in agosto nell'arco di cinque-sei giorni, ebbe tra i suoi vincitori anche Robert Millar, Phil Anderson e Maurizio Fondriest, prima di scomparire nel 1995.\nUna nuova gara a tappe, il \"PruTour\", ricomparve in calendario nel maggio delle stagioni 1998 e 1999. Tra il 2000 ed il 2003 la corsa non si \u00e8 svolta, ma ha ripreso la sua cadenza annuale dal 2004 come Tour of Britain, trovando il mese di settembre come collocazione in calendario. Dal 2005 la gara \u00e8 inserita nel calendario dell'UCI Europe Tour, prima come prova di classe 2.1, e poi, dal 2014, come prova 2.HC, complice la crescente popolarit\u00e0 e importanza.\nAlbo d'oro.\n\"Aggiornato all'edizione 2021.\"\nOpere correlate.\nSulla gara vennero basati due videogiochi per computer di produttori diversi, \"Milk Race\" del 1987 e \"Kellogg's Tour 1988\" del 1988."}
{"id": "1913965", "revid": "287204", "url": "https://it.wikipedia.org/wiki?curid=1913965", "title": "Via Taddea", "text": "Via Taddea \u00e8 una strada del centro storico di Firenze, che va da via Panicale a via de' Ginori.\nStoria.\nLa strada anticamente si chiamava via di Sant'Orsola (dal convento di Sant'Orsola), poi via del Bisogno. Il nome attuale deriva dalla famiglia Taddei, che all'angolo con via de' Ginori (al civico 15 della stessa) aveva il proprio palazzo, dove soggiorn\u00f2 anche Raffaello Sanzio ospite di Taddeo Taddei. Anche l'edificio oggi noto come Palazzo Tolomei Biffi, al civico 19 della via de' Ginori, appartenne anticamente alla medesima famiglia. \nIl tabernacolo di Antonio Sogliani in via Taddea \u00e8 stato nel XX secolo all'origine di un equivoco: ignorando lo spostamento che sub\u00ec nel XIX secolo da un lato della strada all'altro, per decisione dell'allora proprietario di palazzo Taddei di origine ebraica, e seguendo alla lettera le indicazioni di Vasari, si individu\u00f2 erroneamente come residenza di Taddeo Taddei l'edificio all'angolo nord, mentre in realt\u00e0 era quello sul lato sud (cio\u00e8 Palazzo Taddei). A testimonianza dell'equivoco resta ancora oggi la targa che ricorda il soggiorno di Raffaello erroneamente posizionata sulla casa opposta, al civico 17 della via de' Ginori. \nNel 1921 si trovava al civico 2 di via Taddea il sindacato dei ferrovieri e qui venne ucciso durante un'aggressione fascista il giornalista e sindacalista Spartaco Lavagnini, come ricorda una targa.\nMonumenti.\nSulla strada si affacciano lateralmente alcuni palazzi che hanno la facciata su via de' Ginori, come i gi\u00e0 citati palazzo Taddei e la casa confinante col palazzo Tolomei-Biffi. Poco pi\u00f9 avanti si trova il palazzo con la targa che ricorda l'uccisione di Spartaco Lavagnini. Il palazzetto de' Serragli \u00e8 caratterizzato da un piccolo avancorpo con loggetta verso via Rosina: in epoca di Risanamento era stato proposto di abbattere questa struttura per ampliare la strada, ma fortunatamente non se ne fece niente. \nPoco pi\u00f9 avanti si trova la struttura che pi\u00f9 caratterizza la seconda met\u00e0 di questa strada, l'ex-convento di Sant'Orsola, sconsacrato nel 1810 e destinato a manifattura tabacchi. Dopo decenni di grave abbandono oggi la sua mole lugubre, ingabbiata in un intonaco di cemento con le finestre tamponate, caratterizza negativamente tutta questa area del centro, in attesa di un recupero il cui progetto esisterebbe gi\u00e0, ma non \u00e8 ancora stato attivato. \nUn'altra lapide nella strada (al 21) ricorda la casa dove nacque Carlo Lorenzini, autore di \"Pinocchio\"."}
{"id": "1913967", "revid": "767487", "url": "https://it.wikipedia.org/wiki?curid=1913967", "title": "Cruel Jaws - Fauci crudeli", "text": "Cruel Jaws - Fauci crudeli (\"Cruel Jaws\") \u00e8 un film del 1995 diretto da Bruno Mattei con lo pseudonimo William Snyder. Mattei si occup\u00f2 anche della sceneggiatura insieme a Robert Feen e Linda Morrison e del montaggio.\nLa sceneggiatura del film tratta la storia della tranquilla cittadina di Hampton Bay, in cui uno squalo getta il panico sulle coste attaccando i bagnanti. Le autorit\u00e0 non intraprendono alcuna misura contro il pericolo incombente per non rovinare l'annuale regata cittadina. Toccher\u00e0 quindi a tre coraggiosi uomini il compito di sopprimere l'animale.\nIl film venne ignorato sia dalla critica italiana che da quella americana. Nel corso degli anni \u00e8 stato rivalutato dal pubblico come film di culto per le parti in cui compare lo squalo, sequenze prese senza autorizzazione da altri film. All'estero ed in Italia il film \u00e8 stato ufficialmente distribuito in versione DVD.\nTrama.\nNella cittadina balneare di Hampton Bay, tre ragazzi decidono di immergersi per recuperare degli attrezzi da un relitto top secret che apparteneva alla Marina. I tre ragazzi per\u00f2 incrociano uno squalo addestrato in passato dalla Marina americana, che divora i tre. Intanto Samuel Lewis vuole sfrattare Dag Snerensen che gestisce un parco acquatico, per sfruttare la terra e costruire un complesso alberghiero.\nNel frattempo, la citt\u00e0 \u00e8 scossa in seguito ad un tragico evento: i tre nuotatori sono stati trovati con il corpo orrendamente mutilato in spiaggia. Per la polizia, non c'\u00e8 dubbio, \u00e8 opera di uno squalo tigre che sta attaccando i bagnanti. Il capo della polizia vuole dare l'allarme ma il sindaco insieme ad un imprenditore locale fanno pressione per insabbiare la cosa e non diffondere inutili allarmismi che farebbero sicuramente diventare deserte le proprie spiagge.\nTuttavia lo squalo continua a uccidere bagnanti sulla costa e cos\u00ec pur di non annullare la regata annuale, che festeggia l'inizio della stagione estiva, il sindaco e l'imprenditore decidono di investire del denaro per proteggere le spiagge con reti metalliche, barche, elicotteri e uomini armati. Tutto sar\u00e0 inutile e, il giorno della regata, lo squalo si ripresenta e fa strage. Tocca quindi a tre coraggiosi uomini sopprimere l'animale.\nProduzione.\nCon questo film, Bruno Mattei ritorna all'Horror dopo alcuni thriller erotici. Il film ripresenta il tema del monster movie, genere che ormai stava tramontando e fa parte della categoria \"mockbuster\", ovvero quei film che vengono lanciati sul mercato cercando di cavalcare l'onda di un film che precedentemente ha riscosso un notevole successo. In questo caso il film si rif\u00e0 alla serie de \"Lo squalo\". \u00c8 stato girato interamente in Florida.\nMattei durante il montaggio del film aggiunse scene senza autorizzazione da film e documentari, dato che il ristretto budget non permetteva le riprese di squali veri. Le scene sono state estrapolate dagli americani \"Lo squalo\" e \"Lo squalo 2 e Lo squalo 3\", e dagli italiani \"L'ultimo squalo\" di Enzo G. Castellari e \"Deep Blood - Sangue negli abissi\" di Joe D'Amato e da alcuni documentari.\nA causa di ci\u00f2 lo squalo appare in diverse forme e dimensioni per via dei riporti documentaristici, infatti viene descritto come squalo tigre, mentre quello mostrato nei vari video \u00e8 uno squalo bianco; quasi tutte le scene d'azione invece vennero prese dal film di Castellari tanto che a volte \u00e8 anche considerato un vero e proprio remake dello stesso film, che include anche la clip della scena dell'elicottero che vola sopra lo squalo. Oltre al plagio delle scene, la colonna sonora \u00e8 una versione sintetizzata di quella del film \"Guerre stellari\".\nAccoglienza.\nCensura.\nIl film in Italia non \u00e8 stato censurato, mentre in Germania ne esistono due versioni, quella tagliata vietata ai minori di 12 anni, e quella originale, vietata ai minori di 16 anni. In Grecia invece \u00e8 stato vietato ai minori di 13 anni.\nCritica.\nCome tanti altri film del regista Bruno Mattei, anche \"Cruel Jaws\" \u00e8 diventato un cult, per la trama, per il continuo uso di \"stock footage\" e per il riciclaggio delle musiche, ed \u00e8 riuscito a diventare un \"So bad it's so good\".\n\"Cruel Jaws - Fauci Crudeli\" non \u00e8 stato recensito dai dizionari cinematografici o dalle testate giornalistiche pi\u00f9 importanti, ma dai siti che trattano il genere dei B-movie, accogliendolo in maniera negativa. Il sito \"Alexvisani.com\" evidenzia il fatto che il film \u00e8 un sequel abusivo del film di Castellari e termina la recensione dicendo, \u00abL'unico commento che posso esprimere su questa \"immondizia\" \u00e8 che trovo semplicemente vergognoso che qualcuno abbia potuto spendere del denaro per produrlo\u00bb. \"Horrormovie.it\" ha assegnato al film la votazione pi\u00f9 bassa e ha criticato la sceneggiatura, gli effetti speciali, la recitazione e la regia.\nHome video.\nOriginariamente \"Cruel Jaws\" doveva esser trasmesso in televisione, ma a causa della scarsa qualit\u00e0, divent\u00f2 un direct-to-video. Il film \u00e8 stato distribuito in versione VHS in tutto il mondo, eccetto per i paesi orientali ed il Giappone, dove \u00e8 stato distribuito come bootleg con i titoli \"Jaws '96\" e \"Jaws 5 - Cruel Jaws\". La versione chiamata \"Jaws 5 - Cruel Jaws\" \u00e8 la pi\u00f9 conosciuta a causa del suo nome, che presenta il film come sequel di \"Lo squalo 4 - La vendetta\", anche se la serie di film della Universal non ha niente a che vedere con il film diretto da Mattei.\nIl Italia in film \u00e8 stato reso disponibile in versione DVD dal 21 maggio 2009, quando la Stormovie ha deciso di editare tre film di Mattei ovvero \"Cruel Jaws\", \"Rats - Notte di terrore\" e \"Virus - L'inferno dei morti viventi\". Il DVD \u00e8 una versione widescreen anamorfica con le opzioni in lingua inglese e italiana e con un'intervista extra di Mattei."}
{"id": "1913968", "revid": "1793900", "url": "https://it.wikipedia.org/wiki?curid=1913968", "title": "Hale House", "text": "La Hale House \u00e8 una villa in stile vittoriano costruita nel 1885 nella sezione Highland Park a nord-est di Los Angeles (California). Viene descritta come la \"casa pi\u00f9 fotografata di tutta la citt\u00e0\" da Jack Smith in \"\u201cMay Day\u201d for an Old House\".\nNel 1966 \u00e8 stata dichiarata monumento storico culturale e nel 1972 venne inserita nel National Register of Historic Places. Nel 1970 \u00e8 stata venduta all'Heritage Square Museum in Montecito Heights dove rimane aperta al pubblico."}
{"id": "1913972", "revid": "198277", "url": "https://it.wikipedia.org/wiki?curid=1913972", "title": "Honda NSR 500 V2", "text": "La NSR 500 V2 (o anche semplicemente NSR 500 V) \u00e8 un prototipo di motocicletta da competizione realizzata dalla casa motociclistica giapponese Honda dal 1996 al 2001, per gareggiare nella classe 500 del motomondiale.\n\u00c8 stata sviluppata dal reparto corse HRC parallelamente al modello NSR 500.\nDescrizione.\nPer quanto derivata dallo stesso progetto della NSR 500, si differenzia da essa per l'architettura del propulsore, quadricilindrico nella versione originale, bicilindrico nella \"V2\". Sempre peraltro nella configurazione a V e opportunamente rivisto, questo motore \u00e8 meno potente di circa 40/50 cv rispetto al V4; d'altra parte permette alla moto di essere pi\u00f9 leggera, migliorando maneggevolezza e guidabilit\u00e0.\nA detta dell'allora responsabile di Aprilia Racing, Carlo Pernat, la Honda mise in cantiere la \"V2\" prettamente per motivi commerciali, come risposta al possibile \"exploit\" \u2014 poi non verificatosi \u2014 dell'Aprilia RSW-2 500, che nel 1994 aveva portato in pista per prima un simile concetto tecnico: secondo Pernat, infatti, l'eventuale successo della bicilindrica italiana tra le \"mezzo litro\" avrebbe potuto indirizzare vari team clienti verso la casa di Noale per una fornitura, abbandonando il marchio giapponese che non aveva disponibili proposte a due cilindri.\n\u00c8 stata portata per la prima volta in gara nella stagione 1996 guidata dai due piloti giapponesi del team Repsol Honda, Tadayuki Okada e Shin'ichi It\u014d, che si sono piazzati rispettivamente al 7\u00ba e al 12\u00ba posto in classifica. Il debutto fu addirittura eclatante, con l'ottenimento della \"pole position\" nel primo Gran Premio dell'anno in Malesia, mentre il miglior risultato stagionale fu il secondo posto, sempre di Okada, in occasione del Gran Premio d'Australia corso a Eastern Creek.\nDall'anno successivo \u00e8 stata resa disponibile anche ai privati ed \u00e8 stata utilizzata, tra gli altri, dal neonato Team Gresini con Alex Barros. Tra i migliori risultati della \"V2\" si ricordano quelli ottenuti da Sete Gibernau, il quale nella stagione 1998 conquist\u00f2 il terzo posto in occasione del Gran Premio di Madrid; l'anno seguente arriv\u00f2 nella stessa posizione anche nel Gran Premio di Spagna corso a Jerez de la Frontera.\nAlcuni esemplari di \"V2\" furono alla partenza dei Gran Premi fino alla stagione 2001, al termine del quale la classe 500 venne soppressa e sostituita dalla MotoGP."}
{"id": "1913973", "revid": "188323", "url": "https://it.wikipedia.org/wiki?curid=1913973", "title": "Honda NSR 500 V4", "text": ""}
{"id": "1913974", "revid": "36426", "url": "https://it.wikipedia.org/wiki?curid=1913974", "title": "Via Panicale", "text": "Via Panicale \u00e8 una strada del centro storico di Firenze, che va da via dell'Ariento a via Guelfa.\nStoria e descrizione.\nLa strada deve il suo nome alla pianta secca del panico, una graminacea detta appunto \"panicale\" a Firenze. Anticamente si chiam\u00f2 anche via de' Maccheroni e borgo Panicale.\nLa strada, nei pressi del Mercato Centrale, \u00e8 punteggiata da varie memorie storiche. Due tabernacoli la ornano: al 39 una \"Madonna\" della scuola di Botticelli e sul lato opposto una \"Madonna\" cinquecentesca. Vi si affacciano due architetture religiose: la chiesa di San Barnaba, all'angolo con via Guelfa e via San Zanobi, con una pregevole robbiana sulla facciata, e il convento di Sant'Orsola, sconsacrato e desolatamente abbandonato da decenni, ormai ridotto a una gabbia di cemento con le finestre tamponate. La sua lugubre presenza ha purtroppo caratterizzato anche via Panicale, sminuendo notevolmente il fascino dell'antica strada.\nA via Panicale \u00e8 dedicata la canzone \"Via Panicale\" di Riccardo Marasco e via Panicale \u00e8 menzionata anche in un'altra sua canzone, La Lallera, dove si dice: \"Le ragazze di via Panicale con le cioccie le spazzan le scale, mentre quelle di Borgo dei Greci coi grilletto raccattano i ceci\".\nOggi via Panicale \u00e8 frequentata da una nutrita comunit\u00e0 extracomunitaria, con numerosi negozi etnici.\nLapidi.\nAl 10 rosso un esercizio commerciale ha apposto nel 2017/2018 la riproduzione di una lapide del 1158 della chiesa di Santo Stefano a Sommaia presso Baroncoli (Calenzano), con le ultime due linee aggiunte nel 1523 da Carlo Ginori.\nTraslitterazione: \"Anno post natum Dominum genus est reparatum /\nVIII cum MC cum quinquageno /\ntemporibus Adriani papae IIII Raineriique abbati beato /\npontificis Iulii almi temporibus presbiteri Ildebrandi /\nVIIa indictione sacrata fuit haec ad onorem /\nStephanus Sebastianus Christoforus Iacobusque beati /\nIIIIor coronati Quintini Bartholomeique beati /\nmundo qui quid toto venerande crucis voto /\nanno quidem augustas in VII luce kalendas /\nrestaurata fuit per Karolum de /\nGinoris patronum anno domini MDXXIII novus\"."}
{"id": "1913976", "revid": "125661620", "url": "https://it.wikipedia.org/wiki?curid=1913976", "title": "Giampaolo Pozzo", "text": "Noto principalmente per essere proprietario dell'Udinese, detiene il controllo anche della squadra inglese del Watford.\nBiografia.\nGianpaolo Pozzo \u00e8 membro della famiglia fondatrice della Freud (Frese Udinesi), azienda produttrice di utensili industriali per la lavorazione del legno, fondata dal nonno nel 1910. La famiglia Pozzo \u00e8 a capo di una holding attiva nella produzione e commercializzazione di utensili industriali con interessi in Spagna, attraverso la Casals, e in Francia, attraverso la Saturne. Nel 2008 la famiglia Pozzo cede la Freud e le societ\u00e0 connesse alla tedesca Robert Bosch GmbH, leader mondiale nel settore degli elettroutensili, automotive e riscaldamenti. Il figlio Gino (nato nel 1965), sposato con una catalana di nome Carla e padre di due figlie e un figlio, vive a Barcellona da oltre vent'anni ed \u00e8 il braccio destro del padre nonch\u00e9 responsabile del calciomercato dell'Udinese.\nDirigente sportivo.\nUdinese Calcio.\nNel luglio 1986 Pozzo rileva l'Udinese da Lamberto Mazza. Il club friulano si trova in grandi difficolt\u00e0: \u00e8 coinvolto in uno scandalo scommesse e il 28 luglio 1986 viene retrocesso in serie B, ma ottiene di restare in A con una penalizzazione di nove punti. Pozzo quindi inizia la campagna acquisti facendo arrivare a Udine Francesco Graziani, Fulvio Collovati e l'argentino Daniel Bertoni. L'Udinese retrocede chiudendo il campionato a 15 punti; senza i nove punti di penalizzazione si sarebbe salvata.\nDopo la stagione 1987-1988, nell'estate del 1988 Pozzo ingaggia Nedo Sonetti come allenatore della squadra con Antonio De Vitis, Giuseppe Minaudo, Angelo Orlando, Settimio Lucci, Antonio Paganin, Davide Zannoni, Giuseppe Catalano, Marco Branca e Claudio Garella. L'Udinese arriva terza e torna in Serie A.\nL'anno successivo l'Udinese ritorna in Serie B, Da allora non accetter\u00e0 pi\u00f9 la carica di Presidente dell'Udinese, e si limiter\u00e0 ad essere il proprietario della squadra friulana.\nIl 1994-1995 \u00e8 l'ultimo anno di Serie B dell'Udinese, e da quel momento la squadra conquista otto qualificazioni alla Coppa UEFA, una coppa Intertoto, un terzo posto nella stagione 1997-1998 sotto la guida di Alberto Zaccheroni e il quarto posto della stagione 2004-2005 con Luciano Spalletti con la conseguente storica qualificazione ai preliminari di Champions League, che, battendo lo Sporting Lisbona, valgono l'accesso alla fase a gironi del principale torneo d'Europa.\nNel 1998 Pozzo e il figlio Gino vengono accusati di frode fiscale, falso in bilancio e appropriamento indebito nell'ambito di un'indagine sui bilanci dell'Udinese. La vicenda terminer\u00e0 nel 2004 con un patteggiamento.\nNella stagione 2010-2011, con alla guida mister Francesco Guidolin, l'Udinese raggiunge l'accesso ai preliminari della Champions League. Nella stagione 2011-2012, ancora con Guidolin, l'Udinese conquista il terzo posto e quindi preliminari di Champions League. Nella stagione 2011-2012 \u00e8 stato eletto miglior presidente della Serie A.\nGranada Club de F\u00fatbol.\nDopo il fallito tentativo di aumentare le proprie quote di azioni all'interno dell'Espanyol, secondo club di Barcellona, nell'estate 2009 Pozzo prende il controllo del Granada, a quel tempo in Tercera Divisi\u00f3n e in difficolt\u00e0 finanziarie. La gestione sportiva viene affidata a Gino Pozzo e la squadra andalusa, grazie anche ai numerosi prestiti provenienti dall'Udinese, conquista due promozioni in due anni tornando in Primera Divisi\u00f3n dopo 35 anni dall'ultima apparizione. Nel maggio 2016 dopo 6 anni di presidenza, cede la societ\u00e0 al colosso cinese Desports Group.\nWatford Football Club.\nIl 29 giugno 2012 la famiglia Pozzo acquista anche il club di seconda serie inglese Watford Football Club, che attraversava una grave crisi finanziaria, assumendo Gianfranco Zola come allenatore. Anche in questo caso, la politica sportiva della famiglia Pozzo prevede un largo uso di giocatori in prestito dall'Udinese e dopo tre stagioni ottiene la promozione in Premier League. La squadra retrocede nella stagione 2019-20, per poi riconquistare la Premier League nel 2021."}
{"id": "1913977", "revid": "36426", "url": "https://it.wikipedia.org/wiki?curid=1913977", "title": "Emanuele Orazio Fenzi", "text": ""}
{"id": "1913980", "revid": "125642545", "url": "https://it.wikipedia.org/wiki?curid=1913980", "title": "Andrea Ward", "text": "Biografia.\nAppartiene a una \"dinastia\" di doppiatori: il padre Aleardo (deceduto per un aneurisma quando Andrea aveva 10 anni) lo \u00e8 stato prima di lui, i suoi fratelli Monica e Luca ed il fratellastro Metello Mori sono suoi colleghi, cos\u00ec come i suoi figli (Alessio, Mattia, Niccol\u00f2 e Lucrezia). Sua moglie Cristina Fenuccio \u00e8 dialoghista per il cinema e la televisione. La madre, Maria Teresa Di Carlo (nota dopo il primo matrimonio come Maresa Ward) era un'attrice di cabaret.\nAndrea Ward ha dato la voce a molti celebri attori tra cui: Andy Garc\u00eda, Josh Brolin, Keanu Reeves, David Duchovny e tanti altri.\nTra i personaggi delle serie animate che ha doppiato ci sono Armando Gutierrez in \"Freakazoid\", Genjo Sanzo in \"Saiyuki\", Naraku in \"Inuyasha\" e Son Goku adulto nel primo doppiaggio dei \"film di Dragon Ball Z\"; ha poi dato la voce anche a Kuwata in \"City Hunter\", Juan Diaz, Ralph Peterson e Steve Montgomery in \"Holly e Benji\", Stephen Tragger in \"Kyle XY\" e Ian dello Scudo nel secondo doppiaggio del film \"I Cavalieri dello zodiaco - La dea della discordia\".\nInoltre, \u00e8 la voce di Gordon Ramsay nei programmi del cuoco britannico trasmessi da Rai 5."}
{"id": "1913982", "revid": "2045204", "url": "https://it.wikipedia.org/wiki?curid=1913982", "title": "Muta vocale", "text": "Muta vocale \u00e8 il termine con cui, in biologia, si indica il cambio di voce che ha luogo durante la pubert\u00e0, soprattutto quella del ragazzo. La voce maschile scende di circa un'ottava tra l'undicesimo ed il sedicesimo anno di et\u00e0, quella femminile di circa due toni tra il decimo ed il quindicesimo anno. \nAspetti anatomici.\nLa differenza tra i due sessi \u00e8 dovuta al fatto che gli organi umani reagiscono particolarmente alle sollecitazioni del testosterone. A causa degli influssi ormonali aumentano le dimensioni della laringe; si inspessiscono le pareti di tessuto cartilagineo ed emerge in superficie il pomo d'Adamo, mentre si allungano ed inspessiscono le corde vocali. \nIl cambiamento \u00e8 causato, seppure indirettamente, dallo sviluppo degli organi genitali che producono il testosterone. \nAspetti musicali: la castrazione.\nSoprattutto a partire dall'epoca barocca (ma anche in epoche precedenti), talora i bambini che aiutavano le loro famiglie grazie all'attivit\u00e0 canora (voci bianche) venivano sottoposti a castrazione per evitare la muta vocale. Questo permetteva ai ragazzi di continuare la loro attivit\u00e0 anche una volta entrati in et\u00e0 adulta, mantenendo i registri di soprano. Uno dei divi castrati pi\u00f9 famosi di tutti i tempi fu indubbiamente Carlo Broschi, detto Farinelli. \nGrazie alla purezza della sua voce, il castrato poteva costituire una fonte di reddito, spesso assai importante proprio per le famiglie povere che finivano per sacrificare uno dei figli alla vita di cantante professionista. \nTuttavia, sono attestati casi di cantanti che, per ragioni ormonali non dovute a castrazione, non hanno avuto mai la muta vocale mantenendo in et\u00e0 adulta il registro di soprano senza dover ricorrere al falsetto. Note sono ad esempio le voci del cantante jazz statunitense Jimmy Scott e, in tempi pi\u00f9 recenti, del cantante classico moldavo Radu Marian."}
{"id": "1913985", "revid": "287204", "url": "https://it.wikipedia.org/wiki?curid=1913985", "title": "Suzuki RGV \u0393 500", "text": "La Suzuki RGV-\u0393 500 \u00e8 una motocicletta da competizione della Suzuki, con motorizzazione due tempi, che ha partecipato al motomondiale della classe 500, vincendo il titolo piloti per due anni, il 1993 con Kevin Schwantz e il titolo 2000 con Kenny Roberts Jr, ma senza ottenere mai il titolo costruttori.\nLa moto nel 1996 passa dal motore superquadro 56x50,6 a un motore quadro 54x54 (alesaggio x corsa), che poi nel 2000 diventer\u00e0 54x54,5.\nProdotti derivati.\nDa questa moto fu preso spunto per la produzione della Suzuki RGV 250, una moto sportiva che riprendeva la linea del modello del motomondiale e parte della sua sportivit\u00e0, in un momento favorevole a queste moto a due tempi."}
{"id": "1913987", "revid": "466539", "url": "https://it.wikipedia.org/wiki?curid=1913987", "title": "Troy Garity", "text": "Biografia.\nFiglio dell'attrice Jane Fonda e di Tom Hayden, il suo pseudonimo \u00e8 un omaggio alla nonna paterna, mentre i suoi due nomi di nascita si riferiscono a due militanti attivisti. Cresciuto in una delle famiglie pi\u00f9 note di Hollywood, il nonno materno era Henry Fonda, lo zio \u00e8 Peter Fonda e la cugina \u00e8 l'attrice Bridget Fonda.\nDebutta a otto anni nel film \"Sul lago dorato\", il cui cast comprendeva la madre e il nonno. Si trasferisce a New York per studiare all'American Academy of Dramatic Arts, terminati gli studi ritorna a Los Angeles. Nel 2000 impersona suo padre nel film \"Steal This Movie\", in seguito recita in \"Bandits\" di Barry Levinson. Nel 2002 partecipa alla commedia \"La bottega del barbiere\" e al suo sequel del 2004.\nPer la sua interpretazione nel film \"Soldier's Girl\" \u00e8 stato candidato ad un Golden Globe e ad un Independent Spirit Award per il miglior attore non protagonista. Nel 2004 recita in \"After the Sunset\" di Brett Ratner mentre nel 2007 interpreta Harvey, il primo ufficiale addetto alle comunicazioni, in \"Sunshine\" di Danny Boyle. Nel 2008 \u00e8 nel cast di \"Winged Creatures - Il giorno del destino\". Nel 2011 interpreta un personaggio ricorrente nella serie \"The Playboy Club\"."}
{"id": "1913994", "revid": "1226", "url": "https://it.wikipedia.org/wiki?curid=1913994", "title": "Pinacoteca civica di Vicenza", "text": ""}
{"id": "1913996", "revid": "767487", "url": "https://it.wikipedia.org/wiki?curid=1913996", "title": "John Gregory", "text": ""}
{"id": "1914001", "revid": "15756", "url": "https://it.wikipedia.org/wiki?curid=1914001", "title": "Quella scimmia del mio amico", "text": "Quella scimmia del mio amico (\"My Gym Partner's a Monkey\") \u00e8 una serie televisiva a cartoni animati prodotta dalla Cartoon Network Studios nel 2005. Le trasmissioni della serie sono cominciate il 26 dicembre 2005 e sono terminate il 27 novembre 2008, per un totale di 51 episodi.\nLa serie, distribuita dalla Nelvana, \u00e8 stata trasmessa in diversi paesi in tutto il mondo, compresa l'Italia, dove \u00e8 stata mandata in onda sui canali Cartoon Network e Boing.\nTrama.\nLa storia parla di un ragazzino di nome Adam Lyon che per un errore dovuto al suo cognome \u00e8 stato trasferito in una scuola-zoo Charles Darwin (chiamata in onore del grande naturalista del XIX sec) frequentata da tutte le specie animali. Qui fa la conoscenza della scimmia ragno Jake, un combinaguai che diventer\u00e0 il suo migliore amico."}
{"id": "1914003", "revid": "767487", "url": "https://it.wikipedia.org/wiki?curid=1914003", "title": "Brian Little", "text": ""}
{"id": "1914005", "revid": "1632387", "url": "https://it.wikipedia.org/wiki?curid=1914005", "title": "Live in Europe 1979", "text": "Live in Europe 1979 \u00e8 il terzo album dal vivo del gruppo musicale rock britannico Uriah Heep. Registrato nel 1979, viene pubblicato solo nel 1986."}
{"id": "1914006", "revid": "599013", "url": "https://it.wikipedia.org/wiki?curid=1914006", "title": "Pgt", "text": ""}
{"id": "1914011", "revid": "767487", "url": "https://it.wikipedia.org/wiki?curid=1914011", "title": "Roy Aitken", "text": "Carriera.\nAllenatore.\nDopo la sua carriera da giocatore, ha avuto una breve esperienza nella gestione della Scottish Premier League con la squadra di Aberdeen, e ha vinto la Coppa di Lega scozzese nel 1995.\nDopo si \u00e8 unito con il Leeds United prima di ricongiungersi con David O'Leary all'Aston Villa.\nIl 20 luglio 2006, \u00e8 stato nominato allenatore ad interim dell'Aston Villa dopo la partenza di David O'Leary la sera precedente. Aitken dopo \u00e8 stato sostituito da Martin O'Neill.\nNel gennaio 2007 \u00e8 stato nominato come uno degli assistenti di Alex McLeish, per la nazionale scozzese. Il 28 novembre 2007, ha seguito McLeish, recentemente nominato allenatore del Birmingham City, al club come allenatore al fianco di Andy Watson.\nIl 4 luglio 2010 lascia il Birmingham City per unirsi di nuovo con David O'Leary con Al-Ahli."}
{"id": "1914012", "revid": "547992", "url": "https://it.wikipedia.org/wiki?curid=1914012", "title": "Livio Forma", "text": "Biografia.\nHa ricoperto la carica di redattore del TG3 sin dal 1979, anno di debutto del telegiornale, per poi passare all'attivit\u00e0 radiofonica. Nel 1985 entr\u00f2 nella redazione di \"Tutto il calcio minuto per minuto\" (in realt\u00e0, la sua prima radiocronaca fu il 7 febbraio 1982 in - di Serie B), divenendo una delle voci principali della trasmissione, terzo in scaletta dopo Riccardo Cucchi e Bruno Gentili.\nIl 5 maggio 2002, dal Friuli di Udine, annunci\u00f2 in diretta lo scudetto della . L'anno successivo raccont\u00f2 il derby di Milano, tra Inter e , valevole per l'accesso alla finale di Champions League.\nHa raccontato in coppia con Riccardo Cucchi la finale di Champion's League 2007, disputata ad Atene e vinta 2-1 dal Milan sul .\nFu anche al seguito dell'Under-21 azzurro in occasione dei successi agli Europei di categoria. \u00c8 stato inviato di Radio Rai per 5 edizioni dei campionati mondiali e 8 delle Olimpiadi (estive ed invernali).\nRaggiunta l'et\u00e0 di pensionamento, ha continuato a far parte della redazione di \"Tutto il calcio minuto per minuto\" sino alla conclusione del campionato 2011-12 oltre a rappresentare la prima voce per l'edizione del sabato (quest'ultima dedicata alla serie cadetta).\n\u00c8 morto il 16 aprile 2015, all'et\u00e0 di 72 anni, per un tumore. L'annuncio della sua morte fu dato da Rai Radio 1 durante la trasmissione delle gare di Europa League di quella sera; i colleghi che in quel momento erano impegnati nelle radiocronache delle partite lo ricordarono pi\u00f9 volte durante la trasmissione."}
{"id": "1914013", "revid": "767487", "url": "https://it.wikipedia.org/wiki?curid=1914013", "title": "Mai senza mia figlia!", "text": "Mai senza mia figlia! (\"Not Without My Daughter\") \u00e8 un film statunitense del 1991 diretto da Brian Gilbert.\nIl film \u00e8 ispirato a una storia realmente accaduta, concernente la statunitense Betty Mahmoody che nel 1984 viveva in Michigan con suo marito, un medico iraniano, e la sua bambina. Successivamente ne fu tratto un romanzo.\nTrama.\nBetty, donna forte e intraprendente, nel 1984, \u00e8 felicemente sposata con Moody, un medico iraniano che da vent'anni vive in America, e ha una bambina di nome Mahtob. La loro vita sembra perfetta fino a quando una telefonata dei parenti di lui, a Teheran, lo convince a far loro visita per due settimane e fargli conoscere moglie e figlia. Betty ne \u00e8 inizialmente spaventata, ma dopo aver visto il marito giurare sul Corano che non sarebbe capitato loro niente di male e alla fine delle due settimane stabilite sarebbero tornati a casa, parte tranquilla. Al principio vengono accolti con una grande festa, ma lei rimane turbata da alcune piccole cose, come il dover mettere per forza il chador anche se \u00e8 americana, dover passare accanto a un agnello ucciso in segno di buon auspicio.\nI parenti di Moody sono tutti musulmani praticanti, di mentalit\u00e0 chiusa, che vivono male l'integrazione di lui negli Stati Uniti. Cos\u00ec, giorno dopo giorno, cercano di coinvolgerlo sempre di pi\u00f9 nel seguire con loro le preghiere al mattino, a fargli riacquisire alcune vecchie abitudini, da tempo abbandonate. Nel momento in cui viene licenziato, Moody decide di non far rientrare la famiglia negli USA. Betty cerca di ribellarsi, ma viene controllata da tutta la famiglia di Moody, il quale da padre e marito affettuoso e premuroso diventa prepotente, intollerante, manesco, e la opprime fisicamente e psicologicamente. Secondo la legge iraniana infatti, la moglie \u00e8 propriet\u00e0 del marito quanto i figli, e pi\u00f9 volte Betty si vede sottratta Mahtob, che verr\u00e0 iscritta a una scuola islamica. In seguito, Betty riceve la telefonata di sua sorella: il padre in America \u00e8 malato di tumore e sta per morire. Moody le dice che pu\u00f2 tornare a visitarlo, restare quanto vuole, ma deve lasciare Mahtob in Iran, e tornare dopo aver liquidato tutti i loro beni e venduto la casa.\nBetty non sa pi\u00f9 di chi fidarsi per uscire dall'incubo, quando a un certo punto intravede una via d'uscita. Attraverso un negoziante di camicie, amante dell'America, riesce a contattare una donna il cui fratello aiuta le persone in situazioni simili a quella di Betty a ritornare al proprio paese. Quest'uomo progetta un piano per far scappare Betty insieme a sua figlia. Betty riesce quindi a fuggire dal marito minacciando di denunciarlo alla polizia (aveva un ospedale abusivo e illegale). Madre e figlia passano attraverso molti blocchi di confine, fuggendo dalle autorit\u00e0 e dall'Iran; riescono quindi ad arrivare ad Ankara, la capitale turca e una volta l\u00ec, riuscire a ottenere un documento valido per tornare in America."}
{"id": "1914014", "revid": "599013", "url": "https://it.wikipedia.org/wiki?curid=1914014", "title": "Frank Carrodus", "text": "Caratteristiche tecniche.\nGiocava come ala."}
{"id": "1914017", "revid": "599013", "url": "https://it.wikipedia.org/wiki?curid=1914017", "title": "Leighton Phillips", "text": "Carriera.\nPhillips inizi\u00f2 la sua carriera al Cardiff City, in cui gioc\u00f2 nelle giovanili e nella squadra riserve prima di approfdare in prima squadra nel 1967. Esord\u00ec in prima squadra nel gennaio del 1968 contro il Rotherham United entrando dalla panchina e segnando un gol nel 2-2 finale. Nelle prime partite disputate venne utilizzato come \"jolly\", giocando in quasi tutte le posizioni del campo prima di essere schierato solo in difesa.\nGrazie alle sue prestazioni venne convocato nella Nazionale gallese per la prima volta nel 1971 contro la Cecoslovacchia.\nA causa delle mancanza di vittorie con la propria squadra, nel settembre del 1974 lasci\u00f2 il Cardiff City per trasferirsi all'Aston Villa, che lo pag\u00f2 100.000 sterline. Con i \"Villans\" vinse due Football League Cup e totalizz\u00f2 175 presenze.\nNel novembre del 1978 fu acquistato dallo per 70.000\u00a3, cifra record per il club gallese. Dopo essersi trasferito al Charlton Athletic, Phillips concluse la carriera all'Exeter City nel 1983."}
{"id": "1914019", "revid": "1846281", "url": "https://it.wikipedia.org/wiki?curid=1914019", "title": "FA Cup 1975-1976", "text": "La FA Cup 1975-76 \u00e8 stata la novantacinquesima edizione della competizione calcistica pi\u00f9 antica del mondo. \u00c8 stata vinta dal Southampton che sconfisse in finale il per 1-0."}
{"id": "1914026", "revid": "113929870", "url": "https://it.wikipedia.org/wiki?curid=1914026", "title": "Val di Tires", "text": "La val di Tires (\"Tiersertal\" in tedesco) \u00e8 una valle laterale della val d'Isarco dell'Alto Adige percorsa dal rio Bria, anche conosciuto come rio Tires. La valle ha inizio nei pressi dell'abitato di Prato all'Isarco (10 chilometri da Bolzano).\nNella valle \u00e8 possibile trovare dolomia e porfido. Amministrativamente la valle \u00e8 suddivisa tra i comuni di Tires, Fi\u00e8 allo Sciliar e Cornedo all'Isarco."}
{"id": "1914029", "revid": "47112", "url": "https://it.wikipedia.org/wiki?curid=1914029", "title": "Valle di Tires", "text": ""}
{"id": "1914035", "revid": "36426", "url": "https://it.wikipedia.org/wiki?curid=1914035", "title": "Sarcofago delle Amazzoni", "text": "Il Sarcofago delle Amazzoni \u00e8 un grande sarcofago etrusco databile al terzo venticinquennio del IV secolo a.C. e conservato nel Museo archeologico nazionale di Firenze. Si tratta di un rarissimo esempio di pittura antica, di straordinaria freschezza anche grazie ai restauri conclusi nel 2007.\nStoria.\nIl sarcofago venne rinvenuto a Tarquinia nel 1869 con un altro sarcofago simile (ma senza pitture figurative) poi andato perduto. Venne destinato dal governo sabaudo a Firenze nel 1872. Probabilmente il manufatto venne fabbricato in Grecia e spedito in Italia ancora semilavorato. La cassa \u00e8 sicuramente greca (o meglio della Magna Grecia) come dimostra la bianca pietra di alabastro calcareo, di un tipo che non esiste in Etruria, e anche l'elevata qualit\u00e0 pittorica della decorazione che non ha riscontri in ambito etrusco.\nDescrizione.\nSi tratta di un sarcofago di tipologia architettonica, riproducente un tempietto, con i quattro lati decorati da pitture di artisti greci. La cassa \u00e8 piuttosto semplice, a forma di parallelepipedo con le facce lisce, ricavato da un unico blocco di marmo dell'Asia Minore.\nForse l'intero coperchio a spiovente venne realizzato in Etruria, come sembrano suggerire i bassorilievi sui frontoncini laterali con il mito di Atteone sbranato dai cani, tipica del mondo etrusco. Anche l'acroterio centrale a forma di testa sporgente trova riscontri nell'ambito della produzione etrusca. Gli acroteri laterali sono protomi umane.\nSul sarcofago si trovano due iscrizioni in lingua etrusca: una grande sullo spiovente del coperchio riporta il nome della defunta \"Ramtha Huzcnai\" (TLE^2 122); l'altra reca pure il nome con poche aggiunte e si trova su uno dei lati lunghi della cassa. Per realizzarle lo scriba etrusco non si preoccup\u00f2 di incidere le pitture. \nI quattro lati del sarcofago sono istoriati con pitture di \"Amazzonomachia\", inquadrata su ciascuno entro una cornice dipinta con pilastri dorici agli angoli su una \"krepis\" continua con \"kyma\" dorico in prospettiva e \"kyma\" lesbio (in alto) con fregio a ovoli. Le pitture si dispiegano sui quattro lati con scene di lotta tra Greci e Amazzoni, raffigurate con grande variet\u00e0: a piedi a cavallo, su carro ecc.\nLe scene sono composte organicamente in gruppi su sfondo neutro, di colore rossastro-vinaccia, privo di qualsiasi connotazione ambientale a parte il generico terreno. Le figure, che compongono gruppi di due o tre in combattimento, sono caratterizzate singolarmente, in composizioni accurate e ben studiate, che riecheggiano in alcuni casi i rilievi del Mausoleo di Alicarnasso. I confronti con la plastica e la ceramografia sembrano ricondurre a un ambito di pittura tarantina. \nI lati lunghi sono composti con accostamenti paratattici: uno mostra due gruppi di due combattenti ai lati e due di tre al centro; l'altro lato (di qualit\u00e0 pittorica pi\u00f9 scadente) due quadrighe al centro, dirette verso un gruppo centrale in movimento, secondo uno schema di simmetria pi\u00f9 rigida. I colori utilizzati sono vivi e brillanti, con un chiaroscuro sia tratteggiato sia fluido che ha il suo vertice sul lato con l'iscrizione: qui segue principi pi\u00f9 organici, mentre sugli altri lati \u00e8 pi\u00f9 casuale. L'Amazzone centrale a cavallo \u00e8 di particolare finezza, con le parti nude in scorcio con tenui sfumature coloristiche. La forte tensione drammatica riecheggia i grandi cicli pittorici greci della met\u00e0 del IV secolo a.C.\nL'artefice e la sua bottega dovevano essere di cultura ellenica, ma non greci, a causa di alcuni piccoli dettagli di tradizione italica, in particolare le bardature dei cavalli. Forse erano dell'Italia meridionale, magari di formazione tarantina, emigrati in Etruria, ivi operanti e fortemente influenzati dalla tradizione iconografica che vi si era da tempo creata riguardo al tema greco dell\u2019Amazzonomachia."}
{"id": "1914041", "revid": "634851", "url": "https://it.wikipedia.org/wiki?curid=1914041", "title": "Live in Moscow (Uriah Heep)", "text": "Live in Moscow \u00e8 il quarto album dal vivo del gruppo musicale britannico Uriah Heep, pubblicato nel maggio 1988.\nDescrizione.\nL'album fu realizzato assemblando i nastri delle incisioni ricavate da una serie di dieci concerti, che il gruppo tenne allo Stadio Olimpico di Mosca dal 7 al 16 dicembre 1987: gli Uriah Heep sono stati infatti la prima \"rock band\" occidentale a suonare nei paesi dell'allora cortina di ferro, ed in particolare ad effettuare una tourn\u00e9e in Unione Sovietica, che fino a quel momento aveva concesso ufficialmente il permesso di esibirsi solo ad alcuni artisti solisti dell'Ovest (Cliff Richard, Elton John e Billy Joel). Sebbene gi\u00e0 dalla fine degli anni settanta il suo brano \"July Morning\" avesse raggiunto una certa fama in quei luoghi, grazie a questa serie di concerti organizzata dal promoter ungherese L\u00e1szl\u00f3 Heged\u0171s, il complesso inglese ottenne lo status di rockstar, in quanto il pubblico che assistette alle loro performance fu complessivamente di circa 180.000 spettatori: cos\u00ec gli Uriah Heep \"aprirono la strada\" alle numerose \"rock band\" occidentali che tra la fine degli anni ottanta e l'inizio dei novanta si sarebbero esibite negli stati del Patto di Varsavia. Le esibizioni moscovite furono pure il \"trampolino di lancio\" per la nuova formazione, che sarebbe poi diventata quella pi\u00f9 duratura, rispetto alle tredici precedenti, nella gi\u00e0 allora pi\u00f9 che ventennale storia del gruppo.\n\"Gypsy\" era originariamente inclusa solo nella prima edizione in cd di \"Live in Moscow\" (1988), ed assente da quella in vinile.\nL'edizione europea dell'album (cod. LLP 118) fu pubblicata dalla Legacy Records, inaugurando il contratto discografico del gruppo con tale etichetta, mentre in Ungheria il disco fu distribuito col marchio Gong (cod. SLPXL 37233), dietro licenza della stessa \"Legacy\"."}
{"id": "1914046", "revid": "339392", "url": "https://it.wikipedia.org/wiki?curid=1914046", "title": "Quickening", "text": ""}
{"id": "1914047", "revid": "292162", "url": "https://it.wikipedia.org/wiki?curid=1914047", "title": "Cubburo", "text": "Il c\u00f9bburo \u00e8 un piccolo edificio in pietre a secco, diffuso in Sicilia e in particolare nella zona dei monti Nebrodi e dei monti Iblei. I cubburi, altrimenti detti casotti, capanni a th\u00f2los, cubi o cube (termini di origine araba), venivano anticamente costruiti nelle zone destinate a pascolo ed erano utilizzati per il ricovero dei pastori.\nSono particolarmente diffusi nei comuni di Montalbano Elicona (Monte Castellazzo), San Piero Patti (contrada Taffuri), Raccuja, Floresta, Roccella Valdemone, Tripi; e nella zona iblea a Militello in Val di Catania (C.da Catalfaro).\nLa costruzione ricorda molto i nuraghi della Sardegna o i trulli pugliesi, e oltre ad essere architettonicamente simile, era costruita con le stesse finalit\u00e0 delle \u201ccaciare\u201d marchigiane o dei dammusi della Sicilia sud-orientale. Generalmente costruiti a ridosso di un muretto a secco o di un riparo naturale, i cubburi sorgono su terreni con leggere pendenze. La loro costruzione non richiedeva impiego di malta, ma solo di pietre a secco. La costruzione era solida e capace di resistere ad intemperie, incendi o altre calamit\u00e0.\nI primi cubburi furono edificati gi\u00e0 nell'et\u00e0 megalitica, ma utilizzati e costruiti fino ai primi anni del Novecento.\nEtimologia.\nLa parola \"c\u00f9bburu\" \u00e8 di etimologia incerta: tuttavia, potrebbe essere in connessione, per via delle similarit\u00e0 sia semantiche che architettoniche, alla struttura della cuba bizantina (\"cubba\" in ).\nSi tratterebbe quindi di una derivazione o dal c\u016bpa oppure dall' \u0642\u064f\u0628\u064e\u0651\u0629 (\"qubba\" 'baldacchino, padiglione; cupola, volta').\nCaratteristiche.\nLa struttura architettonica \u00e8 a pianta circolare, talvolta quadrangolare. A partire dalla base, i blocchi di pietra sono disposti in modo concentrico, in modo che ogni fila sostenga quella superiore. La costruzione termina con una pseudocupola, che assunse una forma simile ad una spirale durante la dominazione araba. L'ingresso, costituito da una porta con sistema trilitico, \u00e8 generalmente slargato verso l'esterno. In qualche caso, si presenta basso e stretto. La struttura \u00e8 di altezza variabile. I primi cubburi erano di dimensioni ridotte, ma con il passare del tempo ne furono costruiti di pi\u00f9 grandi a scopo abitativo, provvisti anche di cisterne. Attraverso i secoli, si modificarono, in parte, le tecniche costruttive, ma la struttura rest\u00f2 molto simile a quella iniziale."}
{"id": "1914051", "revid": "283657", "url": "https://it.wikipedia.org/wiki?curid=1914051", "title": "Caciare", "text": ""}
{"id": "1914052", "revid": "149485", "url": "https://it.wikipedia.org/wiki?curid=1914052", "title": "Nuoto ai Giochi della XXIX Olimpiade - Staffetta 4x200 metri stile libero femminile", "text": "La staffetta 4x200 metri stile libero femminile dei Giochi della XXIX Olimpiade si \u00e8 svolta il 13 e 14 agosto 2008 presso dil Centro Acquatico Nazionale di Pechino, in Cina.\nRecord.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento sono stati migliorati i seguenti record:\nBatterie.\nSi sono svolte 2 batterie di qualificazione. Le prime 8 squadre si sono qualificate direttamente per la finale."}
{"id": "1914054", "revid": "47767", "url": "https://it.wikipedia.org/wiki?curid=1914054", "title": "Euriloco (figlio di Egitto)", "text": ""}
{"id": "1914055", "revid": "113206668", "url": "https://it.wikipedia.org/wiki?curid=1914055", "title": "Storie di whisky andati", "text": "Storie di whisky andati \u00e8 il sesto album di Sergio Caputo, pubblicato nel 1988 dalla CGD.\nDescrizione.\nSenza dimenticare la sua passione per il jazz, questo lavoro si affastella di suoni genuinamente pop, tale da avere un discreto riscontro di pubblico, che gli aveva tributato anche un largo consenso in occasione della sanremese \"Il Garibaldi innamorato\" dell'anno precedente. I testi, sempre fedeli alla vena onirica-ironica del cantautore, affondano le radici nel vissuto di un ipotetico viveur, con analogie ricavabili dai primi due album, accantonate nei seguenti due, e qui con diverse fughe verso una realt\u00e0 immaginaria, come testimoniato in parte dalla canzone di apertura, che ne funge semmai da traghettatore (la sbronza alcolica che trasfigura la realt\u00e0).\nSe \"Movin' Away\" \u00e8 una cartolina pi\u00f9 neutra sui ricordi, ecco che \"Anche i detective piangono\" rievoca gesta in stile poliziesco, mentre \"Vieni a salvare mia anima\" racconta di una sorta di Lampada di Aladino in sembianze femminili, e \"Bingo torna gi\u00f9\" invece emigra verso un futuro fantascientifico. Pi\u00f9 intimista la seconda parte (che corrispondeva al lato B di un disco), dove i sogni sembrano cedere il passo a una realt\u00e0 amara e a tratti deprimente, inclusa \"Quando un amore va...\" che pu\u00f2 essere intesa come una delle poche canzoni d'amore di Caputo secondo il senso comune del termine. Il brano finale, dal titolo emblematico, tuttavia ripropone, attraverso una presenza femminile, un passato da sogno che sembra ritornare, ma forse \u00e8 anch'esso un'illusione.\nI 5 brani del lato A sono legati tra di loro come a formare un unicum. I 4 del lato B sono indipendenti tra di essi. Una analoga suddivisione rimanda al capolavoro di Joe Jackson del 1983 \"Night and day\". Non si sa se questa influenza sia stata intenzionale da parte di Caputo."}
{"id": "1914060", "revid": "26244", "url": "https://it.wikipedia.org/wiki?curid=1914060", "title": "Kamidogu", "text": ""}
{"id": "1914062", "revid": "283657", "url": "https://it.wikipedia.org/wiki?curid=1914062", "title": "Cubburi", "text": ""}
{"id": "1914064", "revid": "204012", "url": "https://it.wikipedia.org/wiki?curid=1914064", "title": "Euridice (Danaidi)", "text": ""}
{"id": "1914066", "revid": "47767", "url": "https://it.wikipedia.org/wiki?curid=1914066", "title": "Cisseo (figlio di Egitto)", "text": ""}
{"id": "1914071", "revid": "1632387", "url": "https://it.wikipedia.org/wiki?curid=1914071", "title": "Raging Silence", "text": "Raging Silence \u00e8 il diciassettesimo album in studio del gruppo musicale rock britannico Uriah Heep pubblicato nel maggio 1989. \u00c8 il primo album in studio con Bernie Shaw alla voce e Phil Lanzon alle tastiere."}
{"id": "1914083", "revid": "199745", "url": "https://it.wikipedia.org/wiki?curid=1914083", "title": "Erato (disambigua)", "text": ""}
{"id": "1914084", "revid": "767487", "url": "https://it.wikipedia.org/wiki?curid=1914084", "title": "Take No Prisoners (David Byron)", "text": "Take No Prisoners \u00e8 il primo album in studio del cantante inglese David Byron. L'album \u00e8 stato pubblicato quando Byron era ancora parte degli Uriah Heep, e nel disco suonano diversi membri della band."}
{"id": "1914093", "revid": "486946", "url": "https://it.wikipedia.org/wiki?curid=1914093", "title": "KS Vllaznia Shkod\u00ebr", "text": ""}
{"id": "1914103", "revid": "131358", "url": "https://it.wikipedia.org/wiki?curid=1914103", "title": "Sporting Braga", "text": ""}
{"id": "1914105", "revid": "1305772", "url": "https://it.wikipedia.org/wiki?curid=1914105", "title": "Cyanide", "text": "Cyanide \u00e8 un singolo del gruppo musicale statunitense Metallica, pubblicato il 2 settembre 2008 come terzo estratto dal nono album in studio \"Death Magnetic\".\nLa canzone venne eseguita per la prima volta dal vivo durante l'Ozzfest 2008, dove il gruppo suon\u00f2 per la prima volta da headliner."}
{"id": "1914118", "revid": "18065297", "url": "https://it.wikipedia.org/wiki?curid=1914118", "title": "Nova Tabarca", "text": ""}
{"id": "1914119", "revid": "121978320", "url": "https://it.wikipedia.org/wiki?curid=1914119", "title": "Jan Poortvliet", "text": "Carriera.\nDebutt\u00f2 come professionista nel 1974 con la maglia del , che conserv\u00f2 fino al 1983, e che gli diede la soddisfazione di vincere una Coppa UEFA nel 1978, e 3 campionati olandesi tra il 1974 e il 1978.\nAi Mondiali di Argentina 1978 venne convocato dall'allenatore Ernst Happel nelle file della nazionale olandese, e gioc\u00f2 tutte le partite del secondo turno e la finale contro l'Argentina.\nDopo essersi ritirato dall'attivit\u00e0 agonistica nel 1992, intraprese la carriera di allenatore."}
{"id": "1914120", "revid": "17654", "url": "https://it.wikipedia.org/wiki?curid=1914120", "title": "Paul Badura Skoda", "text": ""}
{"id": "1914122", "revid": "204012", "url": "https://it.wikipedia.org/wiki?curid=1914122", "title": "Modulatori selettivi dei recettori estrogenici", "text": ""}
{"id": "1914133", "revid": "767487", "url": "https://it.wikipedia.org/wiki?curid=1914133", "title": "Hussein Fatal", "text": ""}
{"id": "1914138", "revid": "17654", "url": "https://it.wikipedia.org/wiki?curid=1914138", "title": "Conservatorio di musica", "text": ""}
{"id": "1914140", "revid": "124312255", "url": "https://it.wikipedia.org/wiki?curid=1914140", "title": "Lontano che vai", "text": "Lontano che vai, \u00e8 il settimo album di Sergio Caputo, pubblicato nel 1989 dalla CGD.\nDescrizione.\nReduce dalla sua seconda partecipazione sanremese, dove arriv\u00f2 ultimo con \"Rifarsi una vita\", Caputo sembra volere spiccare verso suoni nuovi che non siano necessariamente riconducibili a un ambito jazzistico o ad atmosfere fumose e notturne. Si fa meno visibile un filo conduttore, mentre sono meno frivole le tematiche, per l'album forse pi\u00f9 \"terreno\" dell'opera di Caputo, il cui protagonista, se c'\u00e8, sembra avere lo stesso interlocutore, o meglio interlocutrice, a cui rivolgersi.\nNuovi percorsi musicali sono sperimentati, alcuni saranno sviluppati nell'album seguente. Brano di punta \u00e8 \"Dammi di pi\u00f9\", un'altra delle poche canzoni \"da-uomo-a-donna\", il cui dialogo, sotto altre forme musicali, sembra svilupparsi in \"Foschia\", completarsi in \"Rifarsi una vita\" e risolversi in \"Disneyland\", il cui titolo rappresenta forse l'unica fuga verso il fantastico alla quale indulge questo lavoro.\nPi\u00f9 verosimili invece le altre situazioni, sia \"Bum!\" dove si racconta di un amico scomparso, sia \"Lontano che vai\" dove il dialogo cede il posto a un monologo, cos\u00ec come nella sanremese \"Rifarsi una vita\", riproposta con un arrangiamento meno ruvido rispetto al singolo. E se in \"L'alligatore Gianni\" Caputo sembra tornare sui suoi passi artistici, in \"Il bimbo ha quarant'anni\" si fa esplicito il suo omaggio al rock, nonostante la canzone abbia tutt'altra sonorit\u00e0. Caputo ipotizza cos\u00ec la nascita del rock al 1959, ma lo dipinge come un bimbo, creatura ancora nel fiore degli anni, trasversale rispetto alle mode e alle generazioni, non a caso figlio legittimo del \"suo\" jazz."}
{"id": "1914141", "revid": "1812137", "url": "https://it.wikipedia.org/wiki?curid=1914141", "title": "Joseph Murray", "text": " \u00c8 stato il primo a eseguire con successo un trapianto di reni tra due gemelli identici.\nBiografia.\nMurray, nato e cresciuto a Milford, nel Massachusetts, studi\u00f2 al College of the Holy Cross di Worcester. Terminati gli studi al college, si iscrisse alla Harvard Medical School di Boston. Una volta laureatosi, si arruol\u00f2 nell'esercito degli Stati Uniti, nei cui ranghi studi\u00f2 chirurgia al Valley Forge Army Hospital di Phoenixville, in Pennsylvania.\n\u00c8 scomparso nel 2012 all'et\u00e0 di 93 anni a seguito di un ictus al Brigham and Women's Hospital di Boston.\nCarriera.\nNel dicembre del 1954, Murray port\u00f2 a termine con successo il primo trapianto di reni tra gemelli (i gemelli Herrick) della storia, presso il Peter Pickle Bent Brigham Hospital. Nel 1959, esegu\u00ec il primo allotrapianto e, nel 1962, il primo trapianto di rene prelevato da un cadavere. Negli anni successivi, Murray divenne uno dei principali specialisti nei campi della biologia dei trapianti, dell'uso delle tecniche di immunosoppressione e degli studi sui meccanismi di rigetto. Negli anni sessanta, la scoperta di medicinali antirigetto come l'azatioprina gli permise di effettuare trapianti da donatori senza vincoli di parentela con i riceventi.\nMurray \u00e8 stato capo chirurgo plastico al Children's Hospital di Boston dal 1972 e dal 1985. Inoltre, \u00e8 stato professore emerito di chirurgia all'Harvard Medical School.\nNel 1996 era stato nominato Accademico della Pontificia Accademia delle Scienze in Vaticano.\nAutobiografia.\nNel 2001 ha pubblicato la sua autobiografia, intitolata \"Surgery Of The Soul: Reflections on a Curious Career\", che racconta la storia di quattordici casi affrontati dal medico di Milford."}
{"id": "1914143", "revid": "51323", "url": "https://it.wikipedia.org/wiki?curid=1914143", "title": "Joseph E. Murray", "text": ""}
{"id": "1914146", "revid": "123790821", "url": "https://it.wikipedia.org/wiki?curid=1914146", "title": "Edward Donnall Thomas", "text": ". In particolare, Thomas studi\u00f2 il trapianto di midollo come strumento di trattamento della leucemia.\n\u00c8 stato professore emerito presso l'Universit\u00e0 di Washington e direttore emerito della divisione di ricerca clinica del Fred Hutchinson Cancer Research Center di Seattle.\nBiografia.\nThomas frequent\u00f2 l'Universit\u00e0 del Texas ad Austin, in Texas, ove studi\u00f2 chimica e ingegneria chimica e ottenne il Bachelor of Arts nel 1941 e il Master of Arts nel 1943. All'epoca in cui era \"undergraduate\" conobbe quella che sarebbe stata sua moglie, Dorothy (Dottie) Martin. Dal loro matrimonio nacquero tre figli. Thomas si iscrisse all'Harvard Medical School nel 1943, e consegu\u00ec il dottorato in medicina.\nNel 1990 gli fu assegnata dal Presidente degli Stati Uniti dell'epoca, George H. W. Bush, la National Medal of Science.\nIl 20 ottobre 2012 muore a Seattle, all'et\u00e0 di 92 anni."}
{"id": "1914148", "revid": "51323", "url": "https://it.wikipedia.org/wiki?curid=1914148", "title": "E. Donnall Thomas", "text": ""}
{"id": "1914149", "revid": "51323", "url": "https://it.wikipedia.org/wiki?curid=1914149", "title": "Edward D. Thomas", "text": ""}
{"id": "1914155", "revid": "2110845", "url": "https://it.wikipedia.org/wiki?curid=1914155", "title": "Fran\u00e7ois Jacob", "text": "Con Jacques Monod formul\u00f2 l'ipotesi in base alla quale il controllo dei livelli enzimatici nelle cellule avviene tramite il feedback sulla trascrizione.\n\u00c8 stato accademico di Francia dal 1988 al 2013.\nL'infanzia e gli studi.\nFran\u00e7ois Jacob \u00e8 l'unico figlio di Simone e Teresa Jacob, entrambi di religione ebraica. Fran\u00e7ois descrive suo padre come un \"religioso conformista\", mentre egli, poco dopo il suo bar mitzvah, diventa un ateo. \u00c8 un bambino curioso, precoce nell'imparare a leggere. All'et\u00e0 di sette anni entra al Liceo Carnot, dove viene istruito per il decennio successivo; lo stesso Jacob nella sua autobiografia, ricordando gli anni trascorsi al Liceo dice: \"Dieci anni in un posto simile, che punizione per un ragazzo\".\nNonostante l'interesse e il talento in fisica e matematica, Jacob era terrorizzato alla prospettiva di spendere due anni \"in un regime ancora pi\u00f9 draconiano\" per prepararsi all'ammissione al Politecnico di Parigi. Decide di seguire la sua seconda passione, la medicina e in particolare la chirurgia. Chiede consiglio ad Henri, suo zio medico, il quale per scoraggiarlo lo invita ad assistere a un'operazione chirurgica, ma il giovane Fran\u00e7ois ne rimane affascinato, e alcune settimane pi\u00f9 tardi si iscrive all'esame di fisica-chimica-biologia del primo anno di medicina.\nL'esperienza militare.\nNel 1940, durante l'occupazione della Francia ad opera della Germania e dopo la morte della madre, Jacob lascia la Francia per arruolarsi nell'esercito. Nonostante abbia completato solo il secondo anno di medicina, entra a far parte della compagnia medica della 2\u00aa Divisione corazzata sotto il comando del generale Charles De Gaulle. Fino al 1944 combatter\u00e0 in Africa, trovandosi di fronte a situazioni che richiedono una preparazione in campo medico migliore di quella che lui possiede. In Ciad \u00e8 l'unico medico nel territorio e dovr\u00e0 eseguire due operazioni chirurgiche, una delle quali molto rischiosa - un'operazione al cranio- riuscendo comunque ad avere successo. Nel 1942 viene destinato ad un'unit\u00e0 combattente in via di formazione. Nel 1944 viene ferito durante un attacco aereo e mandato a Parigi per essere operato, riuscendo cos\u00ec a tornare in Patria. Per il suo operato militare riceve importanti onorificenze come la Gran Croce della Legion D'Onore.\nRientro in Patria.\nAll'ospedale militare Val-de-Grace a Parigi, dove fu ricoverato, rincontra suo padre, del quale non aveva avuto notizie dalla sua partenza nel 1940, e viene informato riguardo al suo imminente matrimonio con la vedova dello zio di Jacob. Intanto deve abbandonare il sogno di diventare chirurgo, dati i postumi delle ferite. Tormentato dall'idea di aver perso troppi anni di studio, di ritrovarsi con studenti molto pi\u00f9 giovani e di restare indietro rispetto ai coetanei gi\u00e0 interni in un ospedale, decide di darsi alla professione senza svolgere gli anni di assistentato. Jacob si reca all'Assistance publique per portare avanti la sua richiesta, ma non viene accettata. Nel 1947 conclude gli studi con una tesi sulla tirotricina, un antibiotico ad uso locale, il primo ad essere commercializzato. Ottiene un posto al Centro Cabanel per la collaborare alla diffusione della tirotricina.\nIn questo periodo incontra casualmente ad un concerto la sua futura moglie, Lise Bloch, dalla quale avr\u00e0 quattro figli: Pierre, Luerent, Odile ed Henri.\nDalla medicina alla ricerca.\nFran\u00e7ois Jacob era stato da sempre attratto dalla ricerca scientifica, ma l'incontro con un cugino che aveva avuto il coraggio di passare dalla medicina alla ricerca biologica, lo spinge a cercare un posto di lavoro in questo campo. Esponendo la sua ignoranza, la sua buona volont\u00e0 e il desiderio di dedicarsi alla genetica, si reca dal presidente della commissione scientifica al Centro della penicillina, dal direttore dell'Istituto nazionale dell'igiene e dal direttore dell'Istituto Pasteur e solamente quest'ultimo gli offre una borsa di ricerca.\nSi iscrive nella Facolt\u00e0 di Scienze a Biologia; nel 1951 si laurea e nel 1954 consegue il dottorato nella stessa materia sul meccanismo relativo al ciclo litico e lisogeno virale alla Sorbona di Parigi.\nDopo numerose insistenze riesce ad entrare nel gruppo di ricerca di Andr\u00e9 Lwoff studiando l'induzione del profago.\nLa ricerca presso l'Istituto Pasteur.\nGrazie all'Istituto Pasteur Jacob conosce molte personalit\u00e0 di spicco nell'ambiente scientifico; fondamentale per il proseguimento della sua carriera \u00e8 l'incontro con Jacques Monod. Nel 1961 Jacob e Monod considerano l'idea che l'espressione degli enzimi nelle cellule sia il risultato di una retroazione nella trascrizione del DNA. I loro esperimenti e le loro idee danno nuovo impeto al campo emergente della regolazione genica.\nStudia in collaborazione con Elie Wollman i meccanismi genetici dei batteri e dei virus e in particolare i fenomeni della coniugazione batterica in Escherichia coli.\nInsieme a Lwoff, Jacob e Monod definiscono il modello dell'operone, grazie al quale ricevono nel 1965 il premio Nobel. L'operone \u00e8 un insieme di geni che si autoregolano in modo coordinato, e ci\u00f2 spiega molti aspetti della vita dei batteri.\nSeguiranno poi gli studi sul controllo dell'operone del lattosio, che porteranno ad un primo esempio di regolazione della trascrizione genetica. Si tratta della regolazione negativa, poich\u00e9 l'espressione dei geni \u00e8 inibita da un repressore.\nJacob intuisce anche l'esistenza di un intermediaro instabile, che scopre essere l'mRNA, il quale fa da collegamento tra l'informazione contenuta nel DNA e quella espressa nelle proteine."}
{"id": "1914156", "revid": "339392", "url": "https://it.wikipedia.org/wiki?curid=1914156", "title": "Mire poix", "text": ""}
{"id": "1914157", "revid": "287204", "url": "https://it.wikipedia.org/wiki?curid=1914157", "title": "Francois Jacob", "text": ""}
{"id": "1914172", "revid": "124647627", "url": "https://it.wikipedia.org/wiki?curid=1914172", "title": "Black out in Italia del 2003", "text": "Il black out in Italia del 2003 \u00e8 stato un incidente verificatosi il 28 settembre 2003, che ha rappresentato il pi\u00f9 grave evento in tal senso nella storia d'Italia.\nL'incidente.\nAlle 3:27 del mattino di domenica 28 settembre 2003, l'intera Italia rimase senza energia elettrica. Il fenomeno caus\u00f2 ingenti disagi: l'interruzione dei trasporti (tra cui aeroporti e ferrovie), lo spegnimento dei semafori e il blocco degli ascensori. Le persone rimaste chiuse all'interno richiesero l'intervento dei vigili del fuoco; timori di un black-out si erano avuti gi\u00e0 in estate, a causa dell'eccezionale ondata di caldo e del massiccio uso di condizionatori e sistemi di refrigerazione elettrici che ne deriv\u00f2. La circolazione stradale fu inoltre aggravata dalla pioggia che in quel momento si stava abbattendo.\nIl black-out colp\u00ec l'Italia proprio mentre, tra le altre cose, a Roma si stava svolgendo la prima edizione della notte bianca, a cui parteciparono persone, molte delle quali rimasero bloccate nelle strade e nella metropolitana.\nLa situazione rientr\u00f2 nel corso della giornata, con la fornitura di energia elettrica ripristinata prima al Nord e poi al Sud. Al Nord l\u2019elettricit\u00e0 torn\u00f2 alle 9, al Centro alle 16:30, al Sud alle 19 e in Sicilia alle 22. Le uniche aree del territorio italiano che non furono coinvolte nell'evento furono le isole di Pantelleria, di Capri e della Sardegna, dotate di centrali e reti elettriche autonome (mentre dal 2011 la Sardegna riceve energia dal continente tramite il collegamento sottomarino SAPEI).\nLe cause.\nInizialmente, la responsabilit\u00e0 dell'accaduto fu attribuita alla Francia ma l'ipotesi di un danno alla sua rete venne presto rigettata; successivamente, si individu\u00f2 come motivo la caduta di un albero in Svizzera, alle 3:01 del mattino, che avrebbe danneggiato alcune linee elettriche cui sono collegate l'Italia e lo stato elvetico (tanto che il fenomeno colp\u00ec, parzialmente, anche la Slovenia), e il carico si distribu\u00ec sulle linee rimanenti, le quali si ritrovarono a loro volta sovraccariche e si disattivarono. Non fu poi esclusa la possibilit\u00e0 di un \"effetto domino\", di una \"reazione a catena\" che avrebbe esteso il guasto anche all'Italia. La facilit\u00e0 della propagazione dell'effetto domino lungo la penisola e il ritardo della riattivazione della rete nel sud sono stati facilitati dal fatto che delle quattro barre di distribuzione (elettrodotti a 500.000 volt) nord-sud una era disattivata per manutenzione e un'altra era stata disattivata per precauzione causa un incendio vicino la A14, facilitando il sovraccarico del resto della rete."}
{"id": "1914181", "revid": "122619208", "url": "https://it.wikipedia.org/wiki?curid=1914181", "title": "Lia Parolari", "text": "Biografia.\nResidente a Cossirano, frazione del comune di Trenzano, in provincia di Brescia. Ha frequentato le locali Scuole Medie \"Oscar di Prata\" ex \"G. Verga\" di Trenzano, e poi si \u00e8 diplomata in Ragioneria.\nIl 10 agosto 2008 le \u00e8 stata conferita la cittadinanza onoraria del comune di Travagliato, in provincia di Brescia.\nNel 2013 si \u00e8 candidata con la lista \"Azione Civica\", politicamente riconducibile al centro-destra, come consigliera comunale alle elezioni amministrative per il comune di Trenzano, risultando poi eletta e nominata assessore allo sport, con deleghe al tempo libero e alla biblioteca. A novembre del 2015 ha rassegnato le dimissioni da entrambe le cariche amministrative.\nCarriera sportiva.\nLia Parolari inizia la sua carriera nella palestra de \"Le libellule 1993\" a Rudiano e poi passa in quella dell'Estate 83 a Travagliato.\nLa sua prima gara internazionale \u00e8 stata nel 2000.\nPartecipa ai campionati di categoria a Lavagna nella categoria allieve 2\u00ba grado dove arriva con 30.725 punti in dodicesima posizione.\nL'esordio in nazionale avviene nel 2002 nel \"torneo 4 motori\" dove si piazza al terzo posto con la squadra. Al campionato nazionale di serie C vince la medaglia d'oro con la sua squadra. Dopo alcuni anni diventa un punto di riferimento per la nazionale italiana, capace di buoni punteggi a parallele, trave e corpo libero: nel 2004 ai Campionati assoluti, si classifica al quarto posto con la sua squadra; nel 2005, ai successivi assoluti, \u00e8 seconda classificata nel concorso generale, vince la medaglia d'oro nella finale del corpo libero e vince due bronzi, alle parallele asimmetriche e alla trave; al campionato italiano individuale si classifica terza nel concorso generale.\nGli Europei 2006 e l'infortunio.\nNel 2006, ai Campionati Europei svoltisi a Volos in Grecia, insieme a Vanessa Ferrari, Monica Bergamelli, Carlotta Giovannini, Federica Macr\u00ec vince la medaglia d'oro nel concorso a squadre.\nNon riesce per\u00f2 a partecipare ai primi mondiali della sua carriera in quanto, durante un incontro amichevole a Trieste contro la Russia, subisce un importante infortunio, il distacco del tendine rotuleo. Questo infortunio la tiene distante dalle competizioni per circa un anno.\n2007: Campionati del mondo.\nAi campionati Assoluti, nel concorso generale, \u00e8 classificata al quarto posto; alla finale del corpo libero si classifica al terzo.\nAi Campionati del mondo di Stoccarda Lia si rivela un pilastro della nazionale, aiutando con i suoi punteggi la squadra a raggiungere uno storico quarto posto nella finale a squadre.\n2008: europei e Olimpiadi.\nAgli Assoluti vince la medaglia d'oro nel concorso generale e alla finale del corpo libero; vince l'argento nella finale alle parallele asimmetriche; vince il bronzo nella finale della trave.\nEntra nella nazionale Italiana per i mondiali di Tokyo.\nAgli europei svoltisi in Francia, a Clermont-Ferrand, Lia conquista la finale alle parallele arrivando in sesta posizione. Insieme alla squadra raggiunge il quarto posto.\nLia partecipa alle olimpiadi di Pechino e riesce a qualificarsi insieme a Vanessa Ferrari alla finale del concorso generale: il 15 agosto, dopo un'ottima performance senza cadute o errori, raggiunge il 14\u00ba posto. Da ricordare il suo punteggio alle parallele, suo attrezzo di punta, dove raggiunge 15.350 punti.\n2012: Il ritiro.\nIl 2 giugno 2012 annuncia ufficialmente il suo ritiro dalle competizioni agonistiche per dedicarsi all'attivit\u00e0 di allenatrice, rimanendo nella Estate '83.\nIl \"Parolari\".\nIl Parolari \u00e8 un elemento figurativo della ginnastica artistica ideato da Lia Parolari, riconosciuto dalla F.G.I. e inserito nel codice dei punteggi: \u00e8 uno \"\"stalder\" unito con salto raggruppato indietro in uscita alle parallele asimmetriche\"."}
{"id": "1914185", "revid": "237545", "url": "https://it.wikipedia.org/wiki?curid=1914185", "title": "Cabili", "text": ""}
{"id": "1914188", "revid": "697352", "url": "https://it.wikipedia.org/wiki?curid=1914188", "title": "Astrazione", "text": ""}
{"id": "1914197", "revid": "53194", "url": "https://it.wikipedia.org/wiki?curid=1914197", "title": "Adam La Vorgna", "text": ""}
{"id": "1914199", "revid": "61051", "url": "https://it.wikipedia.org/wiki?curid=1914199", "title": "Fiat A.80 RC.41", "text": ""}
{"id": "1914201", "revid": "121154523", "url": "https://it.wikipedia.org/wiki?curid=1914201", "title": "Susan Sullivan", "text": "Biografia.\n\u00c8 nata a New York il 18 novembre 1942. Ha frequentato la Hofstra University di New York ed ha esordito a Broadway nel 1960 nella commedia \"Jimmy Shine\", insieme a Dustin Hoffman. Nel 1969 ottiene un contratto con la Universal Studios. Dal 1971 al 1976 partecipa alla soap \"Destini\". Nel 1977 prende parte all'episodio pilota de \"L'incredibile Hulk\", nei panni della dottoressa Elaina Marks. Nel 1980 interpreta il ruolo Loid Adams nella sitcom \"Nancy, Sonny &amp; Co.\", ma raggiunge la notoriet\u00e0 solo l'anno successivo quando ottiene il ruolo di Maggie Gioberti nella soap opera \"Falcon Crest\", grazie alla quale si aggiudica la nomination ai Soap Opera Digest Awards per tre volte. Nel 1997 recita nel film \"Il matrimonio del mio migliore amico\" nel ruolo di Isabelle Wallace, madre di Kimmy (Cameron Diaz).\nNello stesso anno partecipa alla sitcom \"Dharma &amp; Greg\" come Kitty Montgomery, fino al 2002. \nAppare anche come guest star in serie TV, quali \"Due uomini e mezzo\" e \"Joan of Arcadia\".\nDal 2009 al 2016 ha interpretato il ruolo di Martha Rodger, la madre del protagonista, nella serie TV \"Castle\".\nDoppiatrici italiane.\nNelle versioni in italiano dei suoi lavori, Susan Sullivan \u00e8 stata doppiata da:\nDa doppiatrice \u00e8 sostituita da:"}
{"id": "1914202", "revid": "767487", "url": "https://it.wikipedia.org/wiki?curid=1914202", "title": "Museo nazionale delle azulejo", "text": "Il Museo nazionale delle Azulejo, situato in \"rua Madre de Deus\", tra \"avenida Infante Dom Henrique\" e \"avenida Alfonso III\", a Lisbona, \u00e8 ospitato nell'ex convento Madre de Deus. \nStoria.\nIl convento originario fu fondato nel 1506 dalla regina L\u00e9onor e attraverso i secoli ha goduto del patronato e della protezione dei regnanti.\nNella prima met\u00e0 del XVIII secolo il convento fu restaurato. La chiesa e le stanze principali furono decorate con affreschi, piastrelle di ceramica e pannelli di legno intagliati e dorati, componendo insieme uno dei massimi esempi di barocco portoghese. Fu la presenza di tali enormi pannelli in ceramica e del modo come essi formano una parte integrante con il convento che sugger\u00ec di collocare qui il museo.\nIl convento stesso \u00e8 un museo data la presenza di innumerevoli opere pittoriche, enormi decorazioni in legno intagliato e grandi pannelli di azulejo che ornano sia la chiesa che le stanze principali del convento. Bellissime sono le decorazioni di azulejo che abbelliscono le pareti della scalinata principale; cos\u00ec come lo sono quelle della sagrestia, del Coro Alto, della Cappella di Sant'Antonio.\nNel museo annesso si possono osservare Azulejo provenienti da varie parti del Portogallo e appartenenti ad epoche diverse. L'esposizione permanente permette di conoscere l'evoluzione delle azulejo nel Portogallo dal XV secolo al XX secolo da piccoli, antichi frammenti fino ad opere di grandi dimensioni (come l'enorme pannello \"Nostra Signora della Vita\", di 500 cm x 495 cm). Molte le opere eseguite fra il 1500 e il 1700. Il museo comprende anche opere pi\u00f9 recenti, tra le quali risultano particolarmente interessanti quelle di Rafael Bordalo Pinheiro, realizzate in stile liberty."}
{"id": "1914208", "revid": "1305772", "url": "https://it.wikipedia.org/wiki?curid=1914208", "title": "Saghe leggendarie", "text": "Le saghe leggendarie (in norreno: \"Fornaldars\u00f6gur\", \"storie dei tempi passati\") sono saghe che, al contrario delle saghe degli Islandesi, sono ambientate negli anni precedenti alla colonizzazione dell'Islanda; ci sono tuttavia alcune eccezioni, come l\"'Yngvars saga v\u00ed\u00f0f\u00f6rla\", ambientata nell'XI secolo. Queste saghe furono probabilmente scritte quasi tutte in Islanda nella seconda met\u00e0 del XIV secolo, sebbene alcune siano pi\u00f9 antiche e altre pi\u00f9 tarde, come la \"Hr\u00f3lfs saga kraka ok kappa hans\".\nDescrizione delle saghe.\nLo scenario \u00e8 principalmente la Scandinavia, ma occasionalmente ci si sposta in luoghi pi\u00f9 distanti ed esotici. Ci sono anche molto spesso elementi mitologici, come nani, elfi, giganti e magia. Nei secoli passati le saghe leggendarie erano considerate fonti storiche affidabili dagli studiosi scandinavi, ma nel XIX secolo si cominci\u00f2 a ritenerle molto povere di materiale storico reale. L'attuale opinione \u00e8 che, sebbene alcune saghe contengano un nucleo di verit\u00e0 storica o siano basate su personaggi realmente esistiti, la funzione primaria delle saghe leggendarie era il divertire e il suo scopo non era presentare una storia accurata dal punto di vista storico. Tuttavia, recentemente \u00e8 stato sottolineato che le saghe sono utili documenti per comprendere la cultura dell'Islanda Due-Trecentesca, \"in termini di luce che gettano sulla cultura del periodo in cui furono composti\", cio\u00e8 l'Islanda tardomedievale.\nAlcune delle saghe sono basate su personaggi storici, e ci\u00f2 \u00e8 evidente nei casi in cui ci sono fonti che le avvalorano, come la \"Ragnars saga lo\u00f0br\u00f3kar\", lYngvars saga v\u00ed\u00f0f\u00f6rla\" e la \"Saga dei V\u00f6lsungar\". Nel caso della \"Saga di Herv\u00f6r\", essa cita nomi di luoghi storici dell'Ucraina del periodo tra il 150 e il 450, e l'ultima parte della saga \u00e8 stata usata come fonte storica della storia della Svezia.\nSpesso contengono materiale germanico molto antico, come la \"Saga di Herv\u00f6r\" e la \"Saga dei V\u00f6lsungar\" che contengono poesie su Sigur\u00f0r che non hanno trovato posto nell'Edda poetica e che sarebbero altrimenti andate perdute. Altre saghe parlano di eroi come Ragnar Lodbrok, Hr\u00f3lfr Kraki e \u00d6rvar-Oddr.\nLe saghe leggendarie hanno grande valore nella ricerca delle leggende, poich\u00e9 contengono informazioni provenienti da molti tipi di storie, di cui altrimenti non ci sarebbe documentazione in Scandinavia precedente la met\u00e0 del XIX secolo; sono anche di grande utilit\u00e0 per gli studiosi delle ballate medievali scandinave, che sono spesso basate sullo stesso materiale. Inoltre sono molto importante anche per lo studio delle leggende eroiche scandinave e germaniche, insieme alle \"Gesta Danorum\" di Saxo Grammaticus che si basa sulla stessa poesia e tradizione eroica.\nI filologi in genere hanno tenuto in scarsa considerazione le saghe leggendarie, in termini di valore letterario, rispetto alle saghe degli Islandesi. Il contenuto \u00e8 spesso meno realistico, i personaggi meno profondi, e le saghe spesso prendono in prestito temi l'una dall'altra e dalle leggende popolari.\nLe saghe leggendarie hanno influenzato autori pi\u00f9 tardi, per esempio lo svedese Esaias Tegn\u00e9r, che scrisse la \"Saga di Frithiof\" basata sulla \"Fri\u00f0\u00fej\u00f3fs saga ins fr\u00e6kna\".\nElenco di saghe leggendarie.\nEcco un elenco di saghe leggendarie:\n\u00de\u00e6ttir leggendari.\nI cosiddetti \u00de\u00e6ttir leggendari trattano lo stesso materiale delle saghe leggendarie, ma come dice il nome sono pi\u00f9 brevi (\"\u00de\u00e6ttir\" significa \"brevi storie\"). Tra i pi\u00f9 famosi ci sono il \"Norna-Gests \u00fe\u00e1ttr\", il \"Ragnarssona \u00fe\u00e1ttr\" e il \"S\u00f6rla \u00fe\u00e1ttr\"."}
{"id": "1914209", "revid": "122435905", "url": "https://it.wikipedia.org/wiki?curid=1914209", "title": "Duncan MacDougall", "text": "Biografia.\nNel 1907 MacDougall pes\u00f2 sei persone al momento del trapasso, riportando i risultati a sostegno della sua teoria che l'anima avesse un peso. Nel marzo 1907, i risultati di MacDougall vennero pubblicati dal \"New York Times\" e dalla rivista di medicina \"American Medicine\".\nLa teoria di MacDougall, per cui il peso dell'anima umana sarebbe di 21 grammi, \u00e8 divenuta un meme diffuso nella cultura popolare e nell'arte, sebbene i suoi studi siano ritenuti non scientifici (nessun dettaglio viene riportato sul metodo utilizzato o sugli intervalli di misurazione).\nQuesta teoria ha ispirato il titolo del film \"21 grammi\", diretto dal regista messicano Alejandro Gonz\u00e1lez I\u00f1\u00e1rritu e scritto da Guillermo Arriaga. Anche nel mondo della musica italiana ci sono tracce ispirate dagli studi di MacDougall: \"21 Grammi\" del duo hip-hop Duplici e un pezzo dallo stesso titolo pubblicato dal rapper Fedez. Anche il disco singolo \"Non si pesa in grammi l'anima\" di Rosanna Fratello (2019) appare ispirato al medesimo concetto."}
{"id": "1914213", "revid": "114325", "url": "https://it.wikipedia.org/wiki?curid=1914213", "title": "Saga leggendaria", "text": ""}
{"id": "1914214", "revid": "114325", "url": "https://it.wikipedia.org/wiki?curid=1914214", "title": "Fornaldars\u00f6gur", "text": ""}
{"id": "1914215", "revid": "114325", "url": "https://it.wikipedia.org/wiki?curid=1914215", "title": "Fornaldarsogur", "text": ""}
{"id": "1914216", "revid": "114325", "url": "https://it.wikipedia.org/wiki?curid=1914216", "title": "Fornaldarsaga", "text": ""}
{"id": "1914225", "revid": "124450542", "url": "https://it.wikipedia.org/wiki?curid=1914225", "title": "Vys\u0161aja Liga 1972", "text": "L'edizione 1972 della Vys\u0161aja Liga fu la 35\u00aa del massimo campionato sovietico di calcio; fu vinta dalla Zarja Voro\u0161ilovgrad, giunto al suo primo titolo.\nStagione.\nNovit\u00e0.\nLe squadre partecipanti rimasero sedici: le due retrocesse della stagione precedente (Paxtakor e \u0160achtar) furono rimpiazzate dall'arrivo delle neo promosse Dnepr e Lokomotiv Mosca.\nFormula.\nLe 16 formazioni si incontrarono in gare di andata e ritorno per un totale di 30 incontri; il sistema prevedeva due punti per la vittoria, uno per il pareggio e zero per la sconfitta.\nLe ultime due squadre classificate retrocessero in Pervaja Liga al termine della stagione."}
{"id": "1914227", "revid": "643662", "url": "https://it.wikipedia.org/wiki?curid=1914227", "title": "Vys\u0161aja Liga 1971", "text": "L'edizione 1971 della Vys\u0161aja Liga fu la 34\u00aa del massimo campionato sovietico di calcio, la prima con il ritorno a questa denominazione; fu vinta dalla , giunto al suo quinto titolo.\nFormula.\nLe squadre partecipanti scesero a 16: le tre retrocesse della stagione precedente (\u010cornomorec', Torpedo Kutaisi e Spartak Ord\u017eonikidze) furono solo parzialmente rimpiazzate dall'arrivo delle neo promosse Qa\u00fdrat e Karpaty. Le 16 formazioni si incontrarono in gare di andata e ritorno per un totale di 30 incontri; il sistema prevedeva due punti per la vittoria, uno per il pareggio e zero per la sconfitta.\nLe ultime due squadre classificate retrocessero in seconda divisione al termine della stagione."}
{"id": "1914231", "revid": "643662", "url": "https://it.wikipedia.org/wiki?curid=1914231", "title": "Vys\u0161aja Gruppa A 1970", "text": "L'edizione 1970 della Vys\u0161aja Gruppa A fu la 33\u00aa del massimo campionato sovietico di calcio; fu vinto dalla , giunto al suo sesto titolo.\nPer la seconda volta (la prima avvenne nel 1964) fu necessario disputare uno spareggio per il titolo tra Dinamo Mosca e il CSKA Mosca, che terminarono il campionato in testa a pari merito a 45 punti: questa volta, per\u00f2, furono necessario due ripetizioni in quanto il primo incontro fin\u00ec 0-0.\nPer quest'unica edizione fu utilizzata la denominazione di \"Vys\u0161aja Gruppa A\": dal 1971, infatti, la divisione fu rinominata \"Vys\u0161aja Liga\", nome che conserv\u00f2 fino alla dissoluzione dell'Unione Sovietica.\nStagione.\nNovit\u00e0.\nLe squadre partecipanti scesero da 20 a 17: le quattro retrocesse della stagione precedente (Qa\u00fdrat, Lokomotiv Mosca, Kryl'ja Sovetov Kujby\u0161ev e Uralma\u0161) furono solo parzialmente rimpiazzate dall'arrivo dell'unica neo promossa Spartak Ord\u017eonikidze.\nFormula.\nLe diciassette squadre partecipanti si incontrarono in gare di andata e ritorno per un totale di 34 turni e 32 incontri per squadra; il sistema prevedeva due punti per la vittoria, uno per il pareggio e zero per la sconfitta.\nLe ultime tre squadre classificate retrocessero in seconda divisione al termine della stagione."}
{"id": "1914232", "revid": "1305772", "url": "https://it.wikipedia.org/wiki?curid=1914232", "title": "GROUP-E", "text": "GROUP-E Collaboration Software (GROUP-E) \u00e8 un'applicazione web che riunisce in un'unica piattaforma le funzioni di un groupware, di gestione progetti e di business server. Group-e si basa su architettura LAMP servendosi inoltre, per la gestione dell'e-mail di Cyrus IMAP server e di Postfix. Consente inoltre l'accesso trasparente a condivisioni samba tramite interfaccia web. Il linguaggio di programmazione \u00e8 PHP. Dal 2005 \u00e8 distribuito con licenza GPL.\nNascita e sviluppo.\nL'idea originaria di GROUP-E nasce con l'intenzione di realizzare un \"ufficio virtuale\", sulla base di PHP, Apache, MySQL, OpenLDAP e Cyrus IMAP server. La prima versione (1.0), sviluppata grazie anche all'erogazione di fondi pubblici, \u00e8 stata distribuita nel 2003. Nel 2005 la versione 1.5 veniva pubblicata sotto GPL. La versione attuale \u00e8 la 1.642. Il target del software sono le piccole-medie imprese. Viene utilizzata anche dalle pubbliche amministrazioni, soprattutto in Austria e Germania. Viene impiegata inoltre da circa il 70% dei comuni dell'Alto Adige\nFunzioni.\nLe principali funzioni messe a disposizione da Group-e sono\nL'interfaccia \u00e8 ampiamente personalizzabile. L'amministrazione avviene tramite interfaccia web, consentendo la gestione utenti, gruppi, permessi e abilitazione dei moduli disponibili, senza richiedere alcuna conoscenza specifica di programmazione o amministrazione di sistemi."}
{"id": "1914235", "revid": "1444345", "url": "https://it.wikipedia.org/wiki?curid=1914235", "title": "Somebody to Shove", "text": "Somebody to Shove \u00e8 un singolo del gruppo musicale statunitense Soul Asylum, pubblicato il 5 maggio 1992 come primo estratto dal sesto album in studio \"Grave Dancers Union\"."}
{"id": "1914238", "revid": "1444345", "url": "https://it.wikipedia.org/wiki?curid=1914238", "title": "Black Gold (Soul Asylum)", "text": "Black Gold \u00e8 un singolo del gruppo musicale statunitense Soul Asylum, pubblicato nel gennaio 1993 come secondo estratto dal sesto album in studio \"Grave Dancers Union\".\nDal singolo prese nome l'album di raccolta \"\" del 2000."}
{"id": "1914245", "revid": "599013", "url": "https://it.wikipedia.org/wiki?curid=1914245", "title": "Hennadij Zubov", "text": ""}
{"id": "1914248", "revid": "767487", "url": "https://it.wikipedia.org/wiki?curid=1914248", "title": "Runaway Train (Soul Asylum)", "text": "Runaway Train \u00e8 un singolo del gruppo musicale statunitense Soul Asylum, pubblicato il 1\u00ba giugno 1993 come terzo estratto dal sesto album in studio \"Grave Dancers Union\". Fu senza dubbio il singolo di maggior successo del gruppo, che vinse un Grammy nel 1994 come Migliore Canzone Rock.\nFu anche suonata come traccia d'apertura nel concerto Unplugged negli MTV Studios, New York il 21 aprile 1993.\nVideo musicale.\nIl videoclip \u00e8 diretto da Tony Kaye, e ne sono uscite due versioni differenti, una per gli Stati Uniti e una per il Regno Unito: in entrambi i video si succedono fotografie di ragazzi scomparsi nei due paesi con l'anno di scomparsa e un appello a segnalarne l'eventuale avvistamento per aiutarne il ritrovamento."}
{"id": "1914249", "revid": "115518725", "url": "https://it.wikipedia.org/wiki?curid=1914249", "title": "Saghe cavalleresche", "text": "Le saghe cavalleresche o saghe degli cavalieri (norreno \"Riddaras\u00f6gur\") sono saghe scritte in forma di romanzo. A partire dal XIII secolo con la traduzione delle chansons de geste francesi, il genere si \u00e8 espanso rapidamente fino ad arrivare a creazioni indigene nello stesso stile. Sebbene le saghe cavalleresche fossero molto diffuse in Islanda per molti secoli, le si ritiene generalmente come una letteratura popolare di inferiore qualit\u00e0 artistica rispetto alle saghe degli Islandesi e ad altri generi indigeni; per la scarsa attenzione che ricevono da parte degli studiosi della letteratura norrena, molte non sono mai state tradotte dall'originale.\nTerminologia.\nIl termine \"riddaras\u00f6gur\" (singolare \"riddarasaga\") compare nella \"M\u00e1gus saga jarls\" in cui si parla di \"Fr\u00e1sagnir... svo sem... \u00dei\u00f0reks saga, Fl\u00f3venz saga e\u00f0r a\u00f0rar riddaras\u00f6gur\", cio\u00e8 di \"nacconti... come... la \"Saga di \u00dei\u00f0rekr\", la \"Saga di Fl\u00f3vent\" o altre saghe cavalleresche\". Un altro termine tecnico che talvolta si incontra \u00e8 \"lygis\u00f6gur\" (singolare \"lygisaga\"), \"saghe menzognere\", riferito alle saghe cavalleresche fantastiche e alle saghe leggendarie.\nTraduzioni.\nLe prime traduzioni norrene di romanzi europei che ci siano note avvennero sotto il regno di re H\u00e1kon H\u00e1konarson di Norvegia. L'opera pi\u00f9 antica giuntaci \u00e8 una traduzione del 1226 di un certo Frate Roberto del \"Tristan\" di Tommaso d'Inghilterra; la versione norrena, il \"Tristrams saga ok \u00cds\u00f6ndar\", \u00e8 di grande valore specialmente perch\u00e9 il poema originale ci \u00e8 arrivato solo in frammenti. L\"'Elis saga ok R\u00f3samundu\", una traduzione dell'\"Elie de Saint Gille\", \u00e8 attribuito ad un certo Abate Roberto, presumibilmente la stessa persona promossa dal suo ordine. Re H\u00e1kon commission\u00f2 anche la \"M\u00f6ttuls saga\", un adattamento dell'opera \"Le mantel mautaill\u00e9\", la \"\u00cdvens saga\", una rielaborazione dell'\"Yvain il cavaliere del leone\" di Chr\u00e9tien de Troyes, e gli \"Strengleikar\", una raccolta di ballate soprattutto di Maria di Francia.\nOpere in stile simile, che potrebbero essere state anch'esse commissionate da re H\u00e1kon, sono la \"Percevals saga\", il \"Valvens \u00fe\u00e1ttr\" e l\"'Erex saga\", tutte derivate da opere di Chr\u00e9tien de Troyes. La \"Karlamagn\u00fas saga\" \u00e8 un'opera, le cui fonti sono le pi\u00f9 disparate, che tratta di Carlo Magno e dei suoi dodici paladini e che attinge a materiale storiografico come le chansons de geste. Altre opere che si ritiene derivino da originali francesi sono la \"Bevers saga\", la \"Fl\u00f3res saga ok Blankifl\u00far\", la \"Fl\u00f3vents saga\" e la \"Partalopa saga\".\nOpere pseudo-storiche risultato di traduzioni dal latino sono la \"Alexanders saga\" (traduzione delle \"Alexandreis\"), la \"Am\u00edcus saga ok Amil\u00edus\" (basata sullo \"Speculum Historiale\"), le \"Breta s\u00f6gur\" (traduzione dell\"'Historia Regum Britanniae\"), la \"Kl\u00e1ri saga\" (l'originale \u00e8 perduto, ma il prologo della saga afferma che era un'opera latina in metri che J\u00f3n Halld\u00f3rsson vescovo di Sk\u00e1lholt aveva trovato in Francia) e la \"Tr\u00f3jumanna saga\" (una traduzione del \"De excidio Troiae\"). Anch'essa pseudo-storica, la \"\u00dei\u00f0reks saga af Bern\" \u00e8 insolita, poich\u00e9 \u00e8 stata tradotta dal tedesco.\nElenco di saghe cavalleresche originali.\nEcco una lista parziale di saghe cavalleresche originali islandesi (cio\u00e8 non tradotte da altre opere europee):"}
{"id": "1914252", "revid": "114325", "url": "https://it.wikipedia.org/wiki?curid=1914252", "title": "Saga cavalleresca", "text": ""}
{"id": "1914253", "revid": "114325", "url": "https://it.wikipedia.org/wiki?curid=1914253", "title": "Saghe dei cavalieri", "text": ""}
{"id": "1914254", "revid": "114325", "url": "https://it.wikipedia.org/wiki?curid=1914254", "title": "Saga dei cavalieri", "text": ""}
{"id": "1914255", "revid": "114325", "url": "https://it.wikipedia.org/wiki?curid=1914255", "title": "Saghe di cavalleria", "text": ""}
{"id": "1914256", "revid": "114325", "url": "https://it.wikipedia.org/wiki?curid=1914256", "title": "Saga di cavalleria", "text": ""}
{"id": "1914257", "revid": "114325", "url": "https://it.wikipedia.org/wiki?curid=1914257", "title": "Riddaras\u00f6gur", "text": ""}
{"id": "1914258", "revid": "122366479", "url": "https://it.wikipedia.org/wiki?curid=1914258", "title": "Tetrafluorometano", "text": "Il tetrafluorometano, detto anche R 14 \u00e8 un gas classificabile come aloalcano costituito da quattro atomi di fluoro e un atomo di carbonio. \nProduzione.\nIl tetrafluorometano pu\u00f2 essere preparato in laboratorio a partire da carburo di silicio e fluoro:\noppure partendo da biossido di carbonio, monossido di carbonio e fluorofosgene:\n\u00c8 altres\u00ec possibile ricavare il tetrafluorometano dalla combustione del carbone in presenza di fluoro.\nCommercialmente viene preparato mediante fluorurazione di diclorodifluorometano o clorotrifluorometano.\nIl tetrafluorometano \u00e8 una molecola estremamente stabile per via dell'elevata forza del legame C-F (515 kJ/mol). Di conseguenza non \u00e8 infiammabile e reagisce con estrema difficolt\u00e0. \u00c8 inerte nei confronti di acidi, basi e ossidanti. Tuttavia, come tutti i perfluorocarburi il CF4 reagisce in presenza di metalli alcalini.\nApplicazioni.\nIl tetrafluorometano viene usato come fluido refrigerante per applicazioni a bassissima temperatura, viene usato nelle applicazioni di plasma etching o come gas inerte in alcune particolari applicazioni. Ha infatti una temperatura di ebollizione un po' superiore a quella dell'azoto liquido. Tuttavia, il tetrafluorometano presenta alcune problematiche notevoli che solitamente ne scoraggiano l'impiego pratico a favore dell'azoto liquido.\nPrecauzioni.\nIl tetrafluorometano:\nLa sua decomposizione termica in presenza di ossigeno e acqua produce gas tossici, fra i quali l'acido fluoridrico, il fluorofosgene e il monossido di carbonio."}
{"id": "1914259", "revid": "114325", "url": "https://it.wikipedia.org/wiki?curid=1914259", "title": "Riddarasogur", "text": ""}
{"id": "1914260", "revid": "114325", "url": "https://it.wikipedia.org/wiki?curid=1914260", "title": "Riddarasaga", "text": ""}
{"id": "1914262", "revid": "599013", "url": "https://it.wikipedia.org/wiki?curid=1914262", "title": "Ramon van Haaren", "text": "Carriera.\nHa giocato nella prima divisione olandese."}
{"id": "1914263", "revid": "547992", "url": "https://it.wikipedia.org/wiki?curid=1914263", "title": "Sexual Healing", "text": "Sexual Healing \u00e8 un brano musicale composto da Marvin Gaye, Odell Brown, David Ritz e cantato da Marvin Gaye. \u00c8 stato pubblicato come singolo nel 1982 dalla Columbia Records, ed \u00e8 inoltre incluso nell'album \"Midnight Love\". La canzone \u00e8 stata composta a Ostenda, in Belgio, dove Marvin Gaye si era trasferito.\nDescrizione.\nAntefatti.\nNell'inverno 1981 Marvin Gaye si era trasferito a Ostenda, in Belgio, dopo la fine di un tour europeo e in un periodo di vari problemi con il fisco e la fine del suo secondo matrimonio. Depresso e dipendente dalla cocaina, Gaye accett\u00f2 di trasferirsi a Ostenda dietro consiglio di Freddy Cousaert. Mentre si trovava in Belgio, Gaye cominci\u00f2 a disintossicarsi e a curare la sua depressione, rilassandosi sulle spiagge di Ostenda. Il musicista decise anche di tagliare i ponti con la sua etichetta storica, la Motown, a seguito dell'uscita dell'album \"In Our Lifetime\", disco che egli non considerava finito. Gaye disse che non avrebbe mai pi\u00f9 inciso per la Motown Records, e accus\u00f2 l'azienda di avere \"tradito la sua creativit\u00e0\".\nMentre era ancora con la Motown, Gaye ricevette varie offerte da altre case discografiche come I.R.S. Records, Arista Records ed Elektra Records; e alla fine decise di firmare con la CBS Records. La CBS accett\u00f2 anche di pagare i suoi arretrati con il fisco. Nel frattempo, avendo bisogno di nuove entrate, Gaye chiese a Cousaert di organizzargli un tour in Inghilterra tra il 23 giugno e il 1\u00ba luglio 1981. La tourn\u00e9e venne chiamata \"A Heavy Love Affair Tour 1981\", dal titolo della canzone \"Heavy Love Affair\", inclusa nell'album \"In Our Lifetime\". Dopo essere tornato in Belgio a luglio, Gaye tenne due concerti al Casino Kursaal di Ostenda il 3 e 4 luglio 1981.\nProduzione.\nAlla fine del tour, due dei musicisti di Gaye, Gordon Banks e Odell Brown, decisero di restare a Ostenda con lui in quanto aveva del nuovo materiale sul quale lavorare, dopo aver subito l'influsso della musica reggae mentre si trovava in Inghilterra. Con Brown e Banks, Gaye registr\u00f2 una traccia strumentale con influenze reggae nell'ottobre 1981.\nGaye stava ancora lavorando sulla traccia quando David Ritz, all'epoca giornalista di \"Rolling Stone\", arriv\u00f2 a Ostenda per cercare Gaye con l'intenzione di intervistarlo. Si \u00e8 molto discusso circa la storia di come il testo di \"Sexual Healing\" fosse stato composto. Ritz afferma che Gaye aveva in casa varie riviste di sesso sadomaso, e cos\u00ec, per scherzo, disse al musicista che aveva bisogno di una \"sexual healing\" (\"cura sessuale\"). Quando Ritz spieg\u00f2 a Gaye cosa volesse dire, Marvin gli disse di \"scriverci su una poesia\" e poi lui l'avrebbe musicata. Tuttavia, gli amici stretti di Gaye smentiscono questa tesi.\nNel corso di un'intervista con \"HUMO\" nel 1994, Cousaert dichiar\u00f2 che gli unici autori del testo erano stati Gaye e Brown, limitando il contributo di Ritz al solo titolo. Nel libro \"My Brother, Marvin\" di Frankie Gaye, il fratello del cantante scrisse che Ritz aveva detto a Marvin \"non solo sei sexy, ma anche la tua musica \u00e8 guaritrice\", fornendo l'ispirazione a Marvin Gaye per il testo della canzone. Gordon Banks disse a \"The Atlantic\" nel 2012 che la conversazione tra Gaye e Ritz non era stata sulla collezione di riviste sadomaso di Marvin, ma che invece il cantante era rimasto affascinato dal quartiere a luci rosse di Amsterdam, e Ritz gli aveva risposto che doveva farsi \"curare\", senza avere nulla a che fare con la composizione della canzone. Odell Brown disse di non avere mai incontrato Ritz e di sapere solo che il giornalista doveva intervistare Marvin per \"Rolling Stone\". Nonostante lo stesso Gaye riconobbe che il titolo di \"Sexual Healing\" gli era stato suggerito da Ritz, il giornalista gli fece causa per 15 milioni di dollari chiedendo di essere accreditato tra gli autori del pezzo. \nSebbene Ritz sia stato infine accreditato dopo essersi accordato con gli eredi di Gaye dopo la sua morte, la causa \u00e8 stata archiviata per prove insufficienti nel 1983.\nStile.\n\"Sexual Healing\" \u00e8 stata descritta una canzone post-disco, soul e funk.\nClassifiche e vendite.\nLa canzone mantenne per dieci settimane il primo posto nella R&amp;B charts di Billboard, e il terzo posto nella Billboard Hot 100 nel gennaio 1983. Il successo non fu limitato ai soli USA, ma il singolo ottenne anche quarto posto nella classifica Pop Singles britannica cinque anni dopo il successo di \"Got to Give It Up\". Da segnalare anche il primo posto in Nuova Zelanda.\nIl singolo vendette oltre un milione di copie, diventando disco d'oro e in seguito di platino. Il successo consent\u00ec finalmente a Gaye di vincere, dopo undici nomination, i Grammy Award 1982 come Best Male R&amp;B Vocal Performance e come Best R&amp;B Instrumental. Quello stesso anno vinse anche l'American Music Award come Favorite Soul/R&amp;B Single.\nLa canzone \u00e8 stata inserita al 231\u00ba posto della lista delle 500 migliori canzoni secondo \"Rolling Stone\".\nCover.\nCover dei Soul Asylum.\nI Soul Asylum ne eseguirono una cover che fu inclusa nella compilation \"No Alternative\" a scopo di beneficenza. Nonostante non divenne un singolo promozionale, la canzone guadagn\u00f2 la posizione numero 10 nella US Modern Rock Tracks.\nCover di Michael Bolton.\nNel 1999 Michael Bolton ha inciso \"Sexual Healing\" nell'album \"\".\nCover di Ben Harper.\nNel 2001 Ben Harper ha registrato una cover di \"Sexual Healing\" per l'album dal vivo \"Live from Mars\".\nCover di Sarah Connor.\nNel 2007 \"Sexual Healing\" \u00e8 stata anche ripresa dalla cantante tedesca Sarah Connor, per il suo album di cover \"Soulicious\". Poco dopo la stessa Connor la registr\u00f2 in duetto con l'americano Ne-Yo, in una versione poi pubblicata come singolo.\nPer questa cover \u00e8 stato girato un video ispirato al film \"Nove settimane e mezzo\", di cui alcune scene sono state reinterpretate dalla Connor e da una controfigura di Ne-Yo.\nCover Alibi vs. Rockefeller.\nNel 2007, questa canzone \u00e8 stata remixata da Alibi vs Rockefeller con un video musicale con tre ballerine vestite da infermieri (Lauren Ridealgh, Bayley Darling e Stephanie Fitzpatrick)\nCover di Nelly.\nNel 2015 Nelly propone \"The fix\", in collaborazione con Jeremih, brano realizzato con un sample della canzone \"Sexual Healing\" di Marvin Gaye."}
{"id": "1914269", "revid": "19580", "url": "https://it.wikipedia.org/wiki?curid=1914269", "title": "Leone d'Oro", "text": ""}
{"id": "1914272", "revid": "19580", "url": "https://it.wikipedia.org/wiki?curid=1914272", "title": "Leone d'Oro al miglior film", "text": ""}
{"id": "1914274", "revid": "962319", "url": "https://it.wikipedia.org/wiki?curid=1914274", "title": "Stadio coperto nazionale di Pechino", "text": "Lo stadio coperto nazionale di Pechino o anche conosciuto come \"National Indoor Stadium\" (in cinese \u570b\u5bb6\u9ad4\u80b2\u9928) \u00e8 un palazzetto dello sport costruito per le olimpiadi di Pechino del 2008 situato nel Olympic Green nella capitale cinese. Soprannominato \"ventaglio\" (\u6247\u5b50 in cinese) per la sua forma che ricorda i tradizionali ventagli cinesi.\nL'arena fu inaugurata il 26 novembre 2007 in occasione dei test olimpici di ginnastica artistica.\nDurante le olimpiadi del 2008 ha ospitato la ginnastica artistica, il trampolino e la pallamano.\nLo stadio ha una capacit\u00e0 di 19000 spettatori."}
{"id": "1914275", "revid": "256896", "url": "https://it.wikipedia.org/wiki?curid=1914275", "title": "National Indoor Stadium", "text": ""}
{"id": "1914276", "revid": "1444345", "url": "https://it.wikipedia.org/wiki?curid=1914276", "title": "Misery (Soul Asylum)", "text": "Misery \u00e8 un singolo del gruppo musicale statunitense Soul Asylum, pubblicato nel 1995 come secondo estratto dal settimo album in studio \"Let Your Dim Light Shine\".\nLa canzone ebbe un notevole successo, poich\u00e9 arriv\u00f2 alla ventesima posizione nella Billboard Hot 100 Chart e in prima pozione nella US Modern Rock Tracks.\nVenne inoltre utilizzata come canzone per i titoli di coda del film Clerks II."}
{"id": "1914277", "revid": "599013", "url": "https://it.wikipedia.org/wiki?curid=1914277", "title": "Eric van der Luer", "text": ""}
{"id": "1914279", "revid": "63727", "url": "https://it.wikipedia.org/wiki?curid=1914279", "title": "Motore Simca Aquilon", "text": ""}
{"id": "1914280", "revid": "19580", "url": "https://it.wikipedia.org/wiki?curid=1914280", "title": "Leone d'Argento - Gran Premio della giuria", "text": ""}
{"id": "1914284", "revid": "287204", "url": "https://it.wikipedia.org/wiki?curid=1914284", "title": "Nemesiidae", "text": "Nemesiidae , 1889 \u00e8 una famiglia di ragni appartenente all'infraordine Mygalomorphae. Fino al 1987 era parte della famiglia Dipluridae.\nCaratteristiche.\nSono ragni di dimensioni piuttosto cospicue, le femmine del genere \"Atmetochilus\" hanno il \"legspan\" (lunghezza del corpo incluse le zampe) di dimensioni anche maggiori di 4 centimetri. Sono di colore marrone e hanno zampe abbastanza robuste.\nComportamento.\nCostruiscono cunicoli nel terreno o nel fogliame che richiudono accuratamente con una \"porta-trappola\" per non farli individuare dalle prede. Appena un incauto insetto passa nelle vicinanze, aprono la porta-trappola e lo tirano gi\u00f9 nel cunicolo per cibarsene. Alcune specie scavano anche un cunicolo laterale, per deposito cibo. Solo del genere \"Sinopesa\" non si hanno prove che costruisca cunicoli.\nDistribuzione.\nSono diffusi nell'America meridionale e nell'Africa meridionale; in gran parte dell'Asia centrale, Indonesia e Australia. I generi \"Brachythele\", \"Iberesia\" e \"Nemesia\" sono presenti anche nella Penisola iberica, Italia, Malta, Grecia e Africa settentrionale.\nTassonomia.\nQuesta famiglia ha subito profondi cambiamenti a seguito di uno studio dell'aracnologa Opatova et al., del 2020: le sottofamiglie \"Anaminae\" e \"Bemmerinae\" sono state elevate al rango di famiglia col nome di Anamidae e Bemmeridae; la sottofamiglia \"Pycnothelinae\" \u00e8 stata ricondotta al rango originario di famiglia col nome di Pycnothelidae; e con altri tre generi \u00e8 stata costituita la nuova famiglia Entypesidae.\nAttualmente, a novembre 2020, si compone di 22 generi di complessive 184 specie; la suddivisione in sottofamiglie segue quella dell'entomologo Joel Hallan:"}
{"id": "1914285", "revid": "599013", "url": "https://it.wikipedia.org/wiki?curid=1914285", "title": "Dave Zafarin", "text": ""}
{"id": "1914286", "revid": "466539", "url": "https://it.wikipedia.org/wiki?curid=1914286", "title": "Paperino e il conte di Montecristo", "text": "Paperino e il conte di Montecristo, pubblicata in due parti su \"Topolino\" n. 159 del 25 marzo 1957 e n.160 del 10 aprile 1957, \u00e8 una storia a fumetti scritta da Guido Martina e disegnata da Luciano Bottaro. La storia \u00e8 una parodia de \"Il conte di Montecristo\" di Alexandre Dumas.\nLa storia ha avuto numerose ristampe in Italia: tra le altre cose \u00e8 stata la prima storia (se si escludono le tavole di prologo) presente nel primo numero della prima edizione de I Classici di Walt Disney del dicembre 1957, pochi mesi dopo la pubblicazione originale su \"Topolino\", ha avuto alcune ristampe come fumetto autonomo nelle collane dedicate alle parodie che vedono come interpreti la banda dei Paperi e due edizioni cartonate. Nel 2006 \u00e8 stata inclusa nella collana \"I classici della letteratura Disney\" del Corriere della Sera (albo 16 di 30).\nLa storia \u00e8 stata anche pubblicata in Francia (paese dove ha avuto diverse ristampe, col titolo \"Donald \u00e0 Monte-Cristo\" e \"Donald et le Comte de Monte-Cristo\"), in Danimarca (col titolo \"H\u00e6vnen er s\u00f8d\"), Finlandia (\"Aku Ankka ja Monte Criston kreivi\" e \"Monte-Criston kreivin aarre\"), Germania (\"Der Schatz des Grafen von Monte Cristo\" e \"Die Million\u00e4rseisenbahn\"), Grecia, Norvegia (\"Hevnen er s\u00f8t\"), Paesi Bassi (\"De schat van de graaf van Monte Cristo\"), Spagna (\"El conde de Montecristo\") e Svezia (\"och greven av Monte Tristo\").\nTrama.\nPaperone non sa dove costruire le rotaie di un treno che dovrebbe attraversare Paperopoli. Con l'aiuto di Gastone, che entra nel deposito di Paperone con l'intento di chiedere un prestito, giunge alla conclusione di far passare le rotaie sulla casa di Paperino, il quale protesta a tal punto da adoperare un fucile caricato a sale contro lo zio. Gastone trova dei soldi rubati e li nasconde a casa di Paperino. Paperino viene incarcerato, ma riesce a scappare imbarcandosi su un mercantile. Il mercantile naufraga; Paperino costruisce allora una zattera per la fuga. Incappa in un'isola, dove trova il tesoro del conte di Montecristo. Ritornato a Paperopoli, salva i suoi nipoti dal padrone di una birreria e costringe Paperone a lavorare per la nuova costruzione della sua casa."}
{"id": "1914287", "revid": "1783371", "url": "https://it.wikipedia.org/wiki?curid=1914287", "title": "\u00de\u00e1ttr", "text": "La parola norrena \u00fe\u00e1ttr (plurale \u00fe\u00e6ttir) significa \"breve storia\", \"breve racconto\", e indica un genere letterario sviluppatosi nella Scandinavia medievale, principalmente in Islanda, nel XIII e XIV secolo, per essere ambientati nel X e inizio XI secolo. I \u00fe\u00e6ttir sono sostanzialmente versioni in breve delle saghe.\nBuona parte di questi \"\u00fe\u00e6ttir\" sono pervenuti assieme in alcune raccolte manoscritte, le pi\u00f9 importanti delle quali sono il \"Flateyjarb\u00f3k\", il \"Morkinskinna\", l'\"Hulda-Hrokkinskinna\", l'\"Hauksb\u00f3k\" e l'Arnamagn\u00e6an Codex, spesso in copia unica.\nClassificazione.\nI \u00fe\u00e6ttir possono essere classificati in due gruppi principali:\nAltri \u00fe\u00e6ttir non rientrano in queste due classificazioni: i pi\u00f9 noti sono l\"'Eindri\u00f0a \u00fe\u00e1ttr ok Erlings\", l'\"Eymundar \u00fe\u00e1ttr hrings\", l'\"Hemings \u00fe\u00e1ttr \u00c1sl\u00e1kssonar\", lo \"Hr\u00f3a \u00fe\u00e1ttr heimska\" e lo \"Styrbjarnar \u00fe\u00e1ttr Sv\u00edakappa\".\nBrevi storie leggendarie.\nI \"\u00fe\u00e6ttir leggendari\" sono brevi storie. Trattano gli stessi argomenti delle saghe leggendarie, ma ne sono versioni pi\u00f9 brevi.\nEcco un elenco dei \u00fe\u00e6ttir leggendari:\nBrevi storie degli Islandesi.\nLe \"brevi storie degli Islandesi\" (norreno \"\u00cdslendinga\u00fe\u00e6ttir\") sono delle brevi saghe leggendarie ambientati nell'Islanda del X e inizio XI secolo. Trattano gli stessi argomenti delle saghe degli Islandesi, ma ne sono versioni pi\u00f9 brevi; molti di questi \u00fe\u00e6ttir trattano di un islandese che viaggia all'estero per raggiungere la corte di un re di Norvegia.\nEcco un elenco di brevi storie degli Islandesi:\nAltri \u00fe\u00e6ttir.\nAlcuni \u00fe\u00e6ttir non rientrano nelle due classificazioni proposte, perlopi\u00f9 perch\u00e9 con un approccio di verosimiglianza storica come le \"brevi storie degli Islandesi\", ma non ambientati in Islanda. Alcuni di questi sono:"}
{"id": "1914291", "revid": "114325", "url": "https://it.wikipedia.org/wiki?curid=1914291", "title": "\u00de\u00e6ttir", "text": ""}
{"id": "1914292", "revid": "287204", "url": "https://it.wikipedia.org/wiki?curid=1914292", "title": "Butenafina", "text": "La butenafina \u00e8 il principio attivo di indicazione specifica contro le forme di Tinea, non disponibile in Italia.\nIndicazioni.\nViene utilizzato in trattamenti dermatologici per contrastare le forme di tinea (tinea e tinea pedis).\nMeccanismo di azione.\nLa butenafina \u00e8 un potente fungicida, non permette la sintesi dell'ergosterolo.\nDosaggi.\nIn via topica:\nControindicazioni.\nSconsigliato in soggetti con ipersensibilit\u00e0 nota al farmaco o alla terbinafina\nEffetti indesiderati.\nFra gli effetti indesiderati ritroviamo bruciore, ematuria, prurito, dermatite da contatto, dolore, irritazione."}
{"id": "1914293", "revid": "287204", "url": "https://it.wikipedia.org/wiki?curid=1914293", "title": "Thattr", "text": ""}
{"id": "1914294", "revid": "114325", "url": "https://it.wikipedia.org/wiki?curid=1914294", "title": "Thaettir", "text": ""}
{"id": "1914299", "revid": "1543377", "url": "https://it.wikipedia.org/wiki?curid=1914299", "title": "Calcipotriolo", "text": "Il calcipotriolo (chiamato anche calcipotriene) \u00e8 il nome del principio attivo usato in dermatologia per uso topico; il suo meccanismo di azione \u00e8 analogo a quello della vitamina D, agisce inibendo la proliferazione dei cheratinociti umani e ne induce la differenziazione. Si sfrutta questo meccanismo nel trattamento della psoriasi e di altre patologie dermatologiche.\nIndicazioni.\nViene utilizzato nella terapia della psoriasi del cuoio capelluto come trattamento topico.\nTrova indicazione anche in: dermatite seborroica, acrodermatite di Hallopeau, ittiosi congenita e ittiosi X-linked, vitiligine\n, lichen planus e leucoplachia.\nDosaggio.\nPer via topica\nControindicazioni.\nSconsigliato in soggetti con ipercalcemia, da evitare in caso di gravidanza perch\u00e9 non si conoscono le conseguenze del suo uso, ipersensibilit\u00e0 nota al farmaco, il preparato non deve entrare in contatto con il viso o con pieghe della pelle.\nEffetti indesiderati.\nFra gli effetti indesiderati che si riscontrano pi\u00f9 frequentemente abbiamo la comparsa sulla pelle di rash cutaneo, eritema e dermatite da contatto, ma in generale anche dolore, ipercalcemia, bruciore, atrofia della pelle."}
{"id": "1914303", "revid": "716642", "url": "https://it.wikipedia.org/wiki?curid=1914303", "title": "Dick Taylor (allenatore di calcio)", "text": "Carriera.\nAllenatore.\nHa allenato dal 1964 al 1967 l', nella prima divisione inglese."}
{"id": "1914305", "revid": "111433", "url": "https://it.wikipedia.org/wiki?curid=1914305", "title": "Brevi storie degli Islandesi", "text": ""}
{"id": "1914306", "revid": "767487", "url": "https://it.wikipedia.org/wiki?curid=1914306", "title": "Phil Woosnam", "text": "Carriera.\nCalciatore.\nFormatosi in societ\u00e0 amatoriali gallesi, nel 1952 viene ingaggiato dagli inglesi del , che l'anno seguente cederanno al con i quali gioca un anno prima di passare al Leyton Orient.\nCon il Leyton Orient milita sino al 1958, anno in cui viene ingaggiato dal West Ham.\nCon gli \"Hammers\" milita sino al 1962, quando nel novembre di quell'anno viene ingaggiato dall'Aston Villa per \u00a325.000. Con i \"Villans\" gioca sino al settembre 1966.\nNazionale.\nWoosnam ha indossato la maglia della nazionale di calcio del Galles in diciassette occasioni.\nAllenatore.\nNel 1966 viene chiamato negli Stati Uniti d'America per divenire allenatore, giocatore e general manager dei georgiani dell'Atlanta Chiefs, nati ufficialmente per\u00f2 l'anno seguente. Nella stagione d'esordio ottenne il quarto posto nella Eastern Division della NPSL, non raggiungendo la fase finale del torneo. Nel 1968 si reca in Africa meridionale per visionare alcuni giocatori locali e, tra di essi scopre ed acquista per la sua societ\u00e0 Kaizer Motaung, che si riveler\u00e0 uno dei migliori attaccanti della North American Soccer League dato che egli vincer\u00e0 il titolo di miglior esordiente nella stagione 1968 e l'anno seguente il titolo di capocannoniere del campionato. Negli anni in cui guida gli Atlanta Chiefs vincer\u00e0 la North American Soccer League 1968, ottenendo anche il titolo personale di miglior allenatore del campionato.\nNel 1968 assume anche l'incarico di commissario tecnico della nazionale di calcio degli Stati Uniti d'America.\nDirigente sportivo.\nDopo l'esperienza agli Atlanta Chiefs, a causa della crisi che colp\u00ec la North American Soccer League al termine della sua prima edizione, Woosnam venne chiamato a divenirne uno dei massimi dirigenti, spingendola al suo ampliamento con l'ingresso di nuove franchigie e incentivando l'arrivo di campioni stranieri dal calibro di Pel\u00e9. Fu vice-presidente della Federazione calcistica degli Stati Uniti d'America dal 1969 al 1983."}
{"id": "1914307", "revid": "767487", "url": "https://it.wikipedia.org/wiki?curid=1914307", "title": "Tommy Cummings", "text": "Carriera.\nHa disputato 479 partite con il Burnley tra il 1948 e il 1963 e dopo un periodo come allenatore-giocatore al Mansfield Town, ha guidato l'Aston Villa dal 1967 al 1968."}
{"id": "1914309", "revid": "767487", "url": "https://it.wikipedia.org/wiki?curid=1914309", "title": "Specie di Nemesiidae", "text": "Di seguito sono descritte tutte le 364 specie della famiglia di ragni Nemesiidae note a giugno 2013.\nAcanthogonatus.\n\"Acanthogonatus\" \nAname.\n\"Aname\" \nAtmetochilus.\n\"Atmetochilus\" \nBrachythele.\n\"Brachythele\" \nCalisoga.\n\"Calisoga\" \nChaco.\n\"Chaco\" \nChenistonia.\n\"Chenistonia\" \nChilelopsis.\n\"Chilelopsis\" \nDamarchus.\n\"Damarchus\" \nDiplothelopsis.\n\"Diplothelopsis\" \nEntypesa.\n\"Entypesa\" \nFlamencopsis.\n\"Flamencopsis\" \nHermacha.\n\"Hermacha\" \nHermachura.\n\"Hermachura\" \nIberesia.\n\"Iberesia\" \nIxamatus.\n\"Ixamatus\" \nKiama.\n\"Kiama\" \nKwonkan.\n\"Kwonkan\" \nLepthercus.\n\"Lepthercus\" \nLongistylus.\n\"Longistylus\" \nLycinus.\n\"Lycinus\" \nMerredinia.\n\"Merredinia\" \nMexentypesa.\n\"Mexentypesa\" \nNamea.\n\"Namea\" \nNemesia.\n\"Nemesia\" \nNeostothis.\n\"Neostothis\" \nPionothele.\n\"Pionothele\" \nProrachias.\n\"Prorachias\" \nPsalistopoides.\n\"Psalistopoides\" \nPselligmus.\n\"Pselligmus\" \nPseudoteyl.\n\"Pseudoteyl\" \nPycnothele.\n\"Pycnothele\" \nRachias.\n\"Rachias\" \nRaveniola.\n\"Raveniola\" \nSinopesa.\n\"Sinopesa\" \nSpiroctenus.\n\"Spiroctenus\" \nStanwellia.\n\"Stanwellia\" \nStenoterommata.\n\"Stenoterommata\" \nSwolnpes.\n\"Swolnpes\" \nTeyl.\n\"Teyl\" \nTeyloides.\n\"Teyloides\" \nXamiatus.\n\"Xamiatus\" \nYilgarnia.\n\"Yilgarnia\" "}
{"id": "1914310", "revid": "196390", "url": "https://it.wikipedia.org/wiki?curid=1914310", "title": "\u00cdslendinga\u00fe\u00e6ttir", "text": ""}
{"id": "1914311", "revid": "196390", "url": "https://it.wikipedia.org/wiki?curid=1914311", "title": "Breve storia degli Islandesi", "text": ""}
{"id": "1914312", "revid": "287204", "url": "https://it.wikipedia.org/wiki?curid=1914312", "title": "Islendingathaettir", "text": ""}
{"id": "1914313", "revid": "767487", "url": "https://it.wikipedia.org/wiki?curid=1914313", "title": "Ray Graydon", "text": ""}
{"id": "1914314", "revid": "196390", "url": "https://it.wikipedia.org/wiki?curid=1914314", "title": "\u00cdslendinga\u00fe\u00e1ttr", "text": ""}
{"id": "1914315", "revid": "287204", "url": "https://it.wikipedia.org/wiki?curid=1914315", "title": "Islendingathattr", "text": ""}
{"id": "1914316", "revid": "196390", "url": "https://it.wikipedia.org/wiki?curid=1914316", "title": "\u00cdslendinga \u00fe\u00e1ttr", "text": ""}
{"id": "1914317", "revid": "1543377", "url": "https://it.wikipedia.org/wiki?curid=1914317", "title": "Cadexomero iodico", "text": "Il cadexomero iodico o cadessomero iodico (conosciuto anche come NI 009) \u00e8 un polimero idrofilo contenente lo 0,9% di iodio all'interno della matrice elicoidale. \u00c8 quindi assimilabile ad uno iodoforo, ovvero ad un prodotto nel quale un agente tensioattivo agisce comportandosi da trasportatore e solubilizzante (ad esempio un surfattante o povidone) dello iodio. La molecola viene prodotta per reazione della destrina con epicloridrina e combinazione con gruppi scambiatori di ioni e iodio. Il composto viene utilizzato come farmaco in alcune forme specifiche di ulcere venose e piaghe da decubito.\nFarmacodinamica.\nIl cadexomero iodico favorisce la detersione di piaghe umide ed esercita un'attivit\u00e0 antisettica, grazie alla liberazione di iodio.\nLa polvere essiccata di cadexomero iodico adsorbe l'essudato, il materiale purulento e altre impurit\u00e0 della piaga formando un gel sulla superficie della lesione.\nIl gel agisce come scambiatore di ioni, mantenendo cos\u00ec un pH leggermente acido a livello della piaga. \nIl gel consentirebbe inoltre il drenaggio delle macromolecole proteiche del tessuto necrotico e dei microorganismi.\nLa rimozione del gel, una volta terminata l'azione terapeutica, avviene con facilit\u00e0 e senza determinare il danneggiamento del fragile epitelio di rigenerazione sottostante.\nFarmacocinetica.\nLo iodio presente nella pasta destinata ad applicazione topica pu\u00f2 essere assorbito dall'organismo, in percentuale variabile da individuo ad individuo, e passare nel circolo sistemico. Questa evenienza si verifica specialmente quando vengono trattate lesioni profonde o estese. La maggior parte del composto viene biotrasformata ad opera delle amilasi che sono normalmente presenti nei fluidi essudatizi delle ferite.\nLo iodio assorbito pu\u00f2 oltrepassare la barriera placentare ed essere escreto nel latte materno. L'eliminazione della quota adsorbita avviene rapidamente e quasi esclusivamente attraverso l'emuntorio renale.\nUsi clinici.\nLa molecola viene utilizzata per la cura di ulcera da pressione, ferite essudanti croniche, ulcere venose degli arti inferiori e piaghe da decubito, come anche per accelerare il processo di guarigione di ferite chirurgiche, attenuando l'associata sintomatologia dolorosa.\nEffetti collaterali e indesiderati.\nNel corso del trattamento sono stati segnalati alcuni effetti avversi, prevalentemente a livello locale: irritazione, edema localizzato, bruciore o dolore transitorio nella sede di applicazione, entro la prima ora del trattamento.\nAlcuni pazienti possono manifestare reazioni da ipersensibilit\u00e0 comprendenti allergia da contatto, orticaria, dermatite, eczema. Pu\u00f2 inoltre verificarsi iperemia (arrossamento) o tumefazione di lieve entit\u00e0 nella zona che circonda la ferita, talvolta accompagnati da sensazione di prurito. \nOccasionalmente, qualora il bendaggio non sia stato sostituito con la dovuta frequenza, \u00e8 possibile che si verifichi la formazione di una crosta aderente che viene a ritardare il processo di guarigione. \nIn alcuni pazienti sono stati registrati anche casi di ematuria ed alterata funzionalit\u00e0 tiroidea.\nControindicazioni.\nIl farmaco \u00e8 controindicato nei soggetti con ipersensibilit\u00e0 individuale nota al principio attivo oppure agli eccipienti utilizzati nella preparazione farmacologica. \u00c8 inoltre controindicato nei pazienti affetti da alcune patologie quali ipertiroidismo, la tiroidite di Hashimoto oppure il morbo di Graves. Generalmente sconsigliato nelle donne in stato di gravidanza e in quelle che allattano al seno.\nDosi terapeutiche.\nIl cadexomero iodico viene applicato localmente (per via topica) in forma di polvere microgranulare contenente iodio allo 0,9%. Il contenuto di una bustina da 3 g permette il trattamento di una piaga di 15\u00a0cm\u00b2 di superficie. Il farmaco viene applicato sulla superficie della ferita o ulcera, in genere per tre volte alla settimana. La pasta deve essere successivamente coperta con una garza asciutta.\nLa medicazione deve essere sostituita quando la pasta diviene satura di essudato e perde quindi il colore originario. \nOgni qual volta si sostituisce la pasta \u00e8 necessario rimuovere con delicatezza la superficie trattata dalla pasta residua, ormai esaurita, risciacquando la parte con acqua o soluzione fisiologica. La durata massima consigliata del trattamento non deve superare i tre mesi."}
{"id": "1914318", "revid": "287204", "url": "https://it.wikipedia.org/wiki?curid=1914318", "title": "Islendinga thattr", "text": ""}
{"id": "1914319", "revid": "204012", "url": "https://it.wikipedia.org/wiki?curid=1914319", "title": "Ulcera da pressione", "text": ""}
{"id": "1914320", "revid": "196390", "url": "https://it.wikipedia.org/wiki?curid=1914320", "title": "\u00cdslendinga \u00fe\u00e6ttir", "text": ""}
{"id": "1914322", "revid": "287204", "url": "https://it.wikipedia.org/wiki?curid=1914322", "title": "Islendinga thaettir", "text": ""}
{"id": "1914325", "revid": "647919", "url": "https://it.wikipedia.org/wiki?curid=1914325", "title": "Morbo di Graves", "text": ""}
{"id": "1914328", "revid": "204012", "url": "https://it.wikipedia.org/wiki?curid=1914328", "title": "Tinea (medicina)", "text": ""}
{"id": "1914332", "revid": "287204", "url": "https://it.wikipedia.org/wiki?curid=1914332", "title": "Koro\u010da", "text": "Koro\u010da \u00e8 una citt\u00e0 della Russia europea sudoccidentale (oblast' di Belgorod), situata sulla riva destra del fiume omonimo, 57\u00a0km a nordest di Belgorod; \u00e8 il capoluogo amministrativo del distretto omonimo.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1914334", "revid": "158310", "url": "https://it.wikipedia.org/wiki?curid=1914334", "title": "Carbonio tetrafluoruro", "text": ""}
{"id": "1914335", "revid": "125668654", "url": "https://it.wikipedia.org/wiki?curid=1914335", "title": "Derby di Birmingham", "text": "Il derby di Birmingham (altrimenti detto Second City derby) \u00e8 la principale sfida calcistica tra le due squadre pi\u00f9 importanti di Birmingham: Aston Villa e Birmingham City.\nIl primo derby fu disputato nel 1879 e vide la vittoria del Birmingham City (allora conosciuto come Small Heath), che si impose 1 a 0 sul Villa.\nI primi due derby in Premier League furono entrambi vinti dal Birmingham, con i punteggi di 3 a 0 e 2 a 0. Nel 2003-2004, le partite finirono con un doppio pareggio, 0 a 0 e 2 a 2. Nella stagione successiva, fu sempre il Birmingham ad ottenere la vittoria, vincendo sia in casa, che in trasferta. Nel 2005-2006, fu finalmente l'Aston Villa a vincere i due derby, per la prima volta dall'esistenza della Premiership. Al termine del campionato, il Birmingham retrocesse e fu promosso l'anno dopo: nel 2007-2008, l'Aston Villa si impose per 2 a 1 in trasferta, per travolgere poi in casa in casa la squadra avversaria per 5 a 1, grazie alle doppiette di John Carew, Ashley Young e il gol di Gabriel Agbonlahor. Il 13 settembre 2009, l'Aston Villa si \u00e8 imposto in casa del Birmingham City per 1 a 0, con la rete di Agbonlahor.\nTrasferimenti tra i due club.\nEcco la lista dei trasferimenti diretti tra le due squadre."}
{"id": "1914337", "revid": "204012", "url": "https://it.wikipedia.org/wiki?curid=1914337", "title": "Tinea unguium", "text": ""}
{"id": "1914339", "revid": "164044", "url": "https://it.wikipedia.org/wiki?curid=1914339", "title": "Second City derby", "text": ""}
{"id": "1914341", "revid": "204012", "url": "https://it.wikipedia.org/wiki?curid=1914341", "title": "Tinea pedis", "text": ""}
{"id": "1914342", "revid": "110157", "url": "https://it.wikipedia.org/wiki?curid=1914342", "title": "Grajvoron", "text": "Grajvoron \u00e8 una citt\u00e0 della Russia europea sudoccidentale (oblast' di Belgorod), situata sul versante meridionale del Rialto Centrale Russo, sulle sponde del fiume \"Vorskla\" nei pressi della confluenza in esso del piccolo affluente \"Grajvoronka\", 78\u00a0km a ovest di Belgorod; \u00e8 il capoluogo amministrativo del distretto omonimo.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1914344", "revid": "80339", "url": "https://it.wikipedia.org/wiki?curid=1914344", "title": "Grayvoron", "text": ""}
{"id": "1914345", "revid": "287204", "url": "https://it.wikipedia.org/wiki?curid=1914345", "title": "Koroca", "text": ""}
{"id": "1914346", "revid": "80339", "url": "https://it.wikipedia.org/wiki?curid=1914346", "title": "Korocha", "text": ""}
{"id": "1914348", "revid": "48193", "url": "https://it.wikipedia.org/wiki?curid=1914348", "title": "Amuleti", "text": ""}
{"id": "1914349", "revid": "729019", "url": "https://it.wikipedia.org/wiki?curid=1914349", "title": "Tinea barbae", "text": "Per tinea barbae in campo medico, si intende un gruppo di infezioni a carattere prevalentemente micotico (che derivano da un fungo), che colpiscono il follicolo pilifero, pu\u00f2 evolversi in kerion.\nEpidemiologia.\nColpisce prevalentemente i maschi in et\u00e0 adulta, per quanto riguarda le zone endemiche esse sono costituite da zone dove si svolge attivit\u00e0 agricola. Le parti del corpo pi\u00f9 colpite sono le sedi della barba, dei capelli e dei baffi.\nEziologia e sintomatologia.\nLa nascita di tale manifestazione cutanea \u00e8 dovuta a particolari funghi patogeni, chiamati T. mentagrophytes e T. verrucosum, inoltre pu\u00f2 essere causato anche da Staphylococcus. L'infezione avviene spesso tramite piccole ferite. I pi\u00f9 colpiti sono gli agricoltori e gli allevatori in quanto viene trasmessa dagli animali da cortile oppure dal terreno. Tra i sintomi si annoverano zone arrossate con una forte desquamazione accompagnata da prurito; in questo caso il pelo tende a distaccarsi facilmente. Se l'infezione viene trascurata pu\u00f2 sfociare in una alopecia cicatriziale.\nPer la certezza della diagnosi si deve osservare la sede della dermatite: si tratta di tinea barbae se si estende a tutta la barba compresi i baffi; inoltre l'esame batteriologico con coltura effettuato con un prelievo di un tampone nasale conferma la presenza dello stafilococco.\nTerapie.\nIl trattamento \u00e8 a base farmacologica (antibiotica locale), si somministra itraconazolo o griseofulvina.\nPrevenzione.\nUna buona norma preventiva consiste nell'utilizzare rasoi puliti per la rasatura e un dopobarba antisettico oltre a controllare gli animali che si hanno attorno e stare attenti durante le gite fuori porta."}
{"id": "1914350", "revid": "729019", "url": "https://it.wikipedia.org/wiki?curid=1914350", "title": "Charles C. Krulak", "text": "Trentunesimo comandante del United States Marine Corps, \u00e8 diventato membro della dirigenza dell'Aston Villa dopo l'acquisto della societ\u00e0 da parte di Randy Lerner."}
{"id": "1914352", "revid": "287204", "url": "https://it.wikipedia.org/wiki?curid=1914352", "title": "Alvise Vidolin", "text": "Biografia.\nFigura storica della regia del suono e del live electronics. Dopo aver compiuto i suoi primi studi scientifici e musicali a Padova, diviene docente di Musica Elettronica al Conservatorio \"Benedetto Marcello\" di Venezia.\nDal 1974 \u00e8 professore a contratto del Centro di Sonologia Computazionale (CSC) del Dipartimento di Elettronica e Informatica (DEI) dell'Universit\u00e0 di Padova. Nel 1981 \u00e8 tra i fondatori della Associazione di Informatica Musicale Italiana (AIMI), di cui \u00e8 stato presidente dal 1988 al 1990, e di cui \u00e8 membro del comitato scientifico. A partire dal 1977 inizia a collaborare con la Biennale di Venezia, come responsabile del Laboratorio permanente per l'Informatica Musicale della Biennale (LIMB). Per la Biennale ha curato diversi progetti e manifestazioni, tra questi la \"International Computer Music Conference 1982\" e la mostra \"Nuova Atlantide: il continente della musica elettronica 1900-1986\". Dal 1990 tiene corsi e seminari di musica elettronica e informatica presso la Sezione di Musica Contemporanea dell'Accademia Internazionale della Musica delle Scuole Civiche di Milano. Dal 1992 al 1997 \u00e8 stato responsabile della produzione musicale del Centro Tempo Reale di Firenze. \u00c8 membro dei comitati scientifici del GATM (Gruppo di Analisi e Teoria Musicale) e dell'Archivio Luigi Nono.\nCome regista del suono e esecutore di live electronics ha collaborato, sia in Italia che all'estero, con diversi compositori, tra i quali: Claudio Ambrosini, Giorgio Battistelli, Luciano Berio, Aldo Clementi, Wolfango Dalla Vecchia, Franco Donatoni, Adriano Guarnieri, Luigi Nono, Salvatore Sciarrino.\nCome didatta e saggista si \u00e8 occupato prevalentemente di informatica musicale e musica elettronica, su cui ha pubblicato diversi saggi di carattere scientifico e divulgativo e tenuto numerose conferenze sui rapporti fra musica e tecnologia."}
{"id": "1914353", "revid": "224230", "url": "https://it.wikipedia.org/wiki?curid=1914353", "title": "Duchi di Nemours", "text": ""}
{"id": "1914360", "revid": "23117", "url": "https://it.wikipedia.org/wiki?curid=1914360", "title": "Coppa America 2004", "text": ""}
{"id": "1914365", "revid": "118031", "url": "https://it.wikipedia.org/wiki?curid=1914365", "title": "Ray Charles Leonard", "text": ""}
{"id": "1914367", "revid": "118031", "url": "https://it.wikipedia.org/wiki?curid=1914367", "title": "Ray Leonard", "text": ""}
{"id": "1914376", "revid": "112853337", "url": "https://it.wikipedia.org/wiki?curid=1914376", "title": "Rifugio Prarayer", "text": "Il rifugio Prarayer (pron. fr. : ) \u00e8 un rifugio situato nel comune di Bionaz (\"AO\"), in Valpelline, nelle Alpi Pennine, a \"2.005\"\u00a0m s.l.m.\nStoria.\nNella localit\u00e0 era stato costruito un albergo nei primi del '900, poi abbandonato dopo la seconda guerra mondiale. Il rifugio di oggi dispone di 50 posti letto (5 per il locale invernale, sempre aperto) ed \u00e8 aperto dall'inizio di marzo a fine ottobre.\nCaratteristiche e informazioni.\n\u00c8 situato tra le case di Prarayer, sulla riva orientale del lago di Place-Moulin, lungo il percorso del tour del Cervino.\nAccessi.\nIl rifugio \u00e8 facilmente raggiungibile dal lago di Place-Moulin. Lasciata l'automobile all'inizio del lago si raggiunge in circa un'ora costeggiando il lago."}
{"id": "1914378", "revid": "1226", "url": "https://it.wikipedia.org/wiki?curid=1914378", "title": "Largo ai Vedovi neri", "text": ""}
{"id": "1914380", "revid": "24823", "url": "https://it.wikipedia.org/wiki?curid=1914380", "title": "U.S. Army Air Forces", "text": ""}
{"id": "1914381", "revid": "287204", "url": "https://it.wikipedia.org/wiki?curid=1914381", "title": "Aquemini", "text": "Aquemini \u00e8 un album musicale degli OutKast, pubblicato nel 1998. In ordine cronologico rappresenta il terzo album del gruppo.\nIl brano Return of the 'G' contiene un campionamento del tema Midnight Express di Giorgio Moroder.\nL'album \u00e8 al 500\u00ba posto della classica dei 500 migliori album secondo Rolling Stone."}
{"id": "1914385", "revid": "1543377", "url": "https://it.wikipedia.org/wiki?curid=1914385", "title": "Rex Burns", "text": "Rex Burns \u00e8 nato in California, si \u00e8 laureato in lettere alla Stanford University e dal 1958 al 1961 ha prestato servizio nel corpo dei marines. Ha insegnato letteratura inglese presso la Universit\u00e0 del Colorado a Denver.\nRex Burns \u00e8 autore di numerosi romanzi thriller, alcuni appartenenti alla serie di \"police procedural\" con Gabe Wager, altri invece sono dedicati all'investigatore privato Devlin Kirk. Burns ha vinto nel 1976 il premio Edgar Allan Poe per la migliore opera prima con il romanzo \"The Alvarez Journal\"."}
{"id": "1914388", "revid": "599013", "url": "https://it.wikipedia.org/wiki?curid=1914388", "title": "Gary Williams (calciatore)", "text": ""}
{"id": "1914389", "revid": "767487", "url": "https://it.wikipedia.org/wiki?curid=1914389", "title": "John Devey", "text": ""}
{"id": "1914390", "revid": "23117", "url": "https://it.wikipedia.org/wiki?curid=1914390", "title": "Arthur Moraes", "text": ""}
{"id": "1914392", "revid": "599013", "url": "https://it.wikipedia.org/wiki?curid=1914392", "title": "Billy Garraty", "text": ""}
{"id": "1914395", "revid": "110157", "url": "https://it.wikipedia.org/wiki?curid=1914395", "title": "Birju\u010d", "text": "Birju\u010d \u00e8 una citt\u00e0 della Russia europea sudoccidentale (oblast' di Belgorod), situata sul fiume \"Tichaja Sosna\" nella parte orientale della \"oblast'\"; \u00e8 il capoluogo amministrativo del Krasnogvardejskij rajon.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1914396", "revid": "599013", "url": "https://it.wikipedia.org/wiki?curid=1914396", "title": "Len Capewell", "text": "\u00c8 stato per anni il decimo marcatore della storia dell'Aston Villa, con 100 reti in 157 presenze tra campionato e FA Cup."}
{"id": "1914400", "revid": "18068814", "url": "https://it.wikipedia.org/wiki?curid=1914400", "title": "\u00ab\u00bb", "text": ""}
{"id": "1914401", "revid": "18068821", "url": "https://it.wikipedia.org/wiki?curid=1914401", "title": "\u00ab \u00bb", "text": ""}
{"id": "1914403", "revid": "767487", "url": "https://it.wikipedia.org/wiki?curid=1914403", "title": "Walter Herschel Beech", "text": "Biografia.\nBeech inizi\u00f2 a volare a soli 14 anni su un aliante progettato e costruito da lui stesso. Dopo essersi arruolato nella Aviation Section, U.S. Signal Corps ed aver partecipato alla prima guerra mondiale, ritornato negli Stati Uniti alla fine del conflitto entr\u00f2 a far parte della Swallow Airplane Company in qualit\u00e0 di pilota collaudatore e diventandone in seguito General manager.\nNel 1924, Beech e Clyde Vernon Cessna fondarono la Travel Air Manufacturing Company, azienda che in quegli anni detenne il primato mondiale di produzione di aerei commerciali mono e biiplani. Quando successivamente la Travel Air si fuse con la Curtiss-Wright Airplane Company Beech assunse il ruolo di vicepresidente della nuova societ\u00e0.\nNel 1932 fond\u00f2, assieme alla moglie Olive Ann Beech, la Beech Aircraft Company producendo inizialmente modelli di qualit\u00e0 tali da partecipare e vincere il Bendix Trophy. Nel corso della seconda guerra mondiale, la sua azienda produsse oltre 7\u00a0400 aerei militari. Il bimotore da addestramento Beechcraft AT-7/C-45, venne impiegato per istruire pi\u00f9 del 90% dei navigatori/puntatori ed il 50% dei piloti destinati ai plurimotori della United States Army Air Forces (USAAF).\nBeech mor\u00ec a seguito di un attacco cardiaco il 29 novembre 1950 ed \u00e8 sepolto, assieme alla moglie, all'Old Mission mausoleum di Wichita, nel Kansas."}
{"id": "1914407", "revid": "1632387", "url": "https://it.wikipedia.org/wiki?curid=1914407", "title": "Different World (Uriah Heep)", "text": "Different World \u00e8 il diciottesimo album in studio del gruppo musicale rock britannico Uriah Heep pubblicato nel febbraio 1991."}
{"id": "1914409", "revid": "767487", "url": "https://it.wikipedia.org/wiki?curid=1914409", "title": "Maarja Kivi", "text": "Biografia.\nNata da Riina e Madis Kivi, ha un fratello, Vahur, e due sorelle, Helen e Kristi.\nInizi\u00f2 la sua carriera partecipando all'Eurolaul del 2002, le preselezioni estoni per l'Eurovision. Dopo un anno divenne una dei quattro membri fondatori dalla band femminile Vanilla Ninja, prendendo il ruolo di frontwoman, cantante e bassista nella maggior parte delle tracce dei primi due album della band, \"Vanilla Ninja\" e \"Traces of Sadness\". Maarja abbandon\u00f2 la band a met\u00e0 del 2004 a causa di divergenze musicali e per maternit\u00e0. Ella fu rimpiazzata da Triinu Kivilaan."}
{"id": "1914410", "revid": "438678", "url": "https://it.wikipedia.org/wiki?curid=1914410", "title": "Cimitero di Rosignano Marittimo", "text": "Il cimitero di Rosignano Marittimo \u00e8 un piccolo cimitero, con una parte storica monumentale, nei pressi di Rosignano Marittimo, in provincia di Livorno.\nVenne realizzato tra la fine del XIX e l'inizio del XX secolo ed \u00e8 stato gradualmente ampliato. La parte storica si trova nella parte pi\u00f9 vicina alla via per Rosignano ed \u00e8 caratterizzata da alcune cappelle gentilizie.\nTra queste, spicca la Cappella Gori, dove \u00e8 sepolto Pietro Gori. Realizzata nel 1907, vi venne sepolto, nel 1911, il celebre rivoluzionario, accanto alla madre Giulia Lusoni, la sorella Bice e altri parenti. I tre busti nella cappella ritraggono il padre, la madre e la sorella di Pietro. Un'altra statua, opera del carrarese Arturo Dazzi, ritrae Pietro, ma venne semidistrutta dai fascisti negli anni trenta. Oggi si trova ancora nella cappella a ricordo del trascorso storico.\nUn altro monumento a Pietro Gori \u00e8 stato eretto davanti alla cappella vent'anni dopo, a spese della sezione comunista della zona, ed \u00e8 visibile proprio davanti all'accesso principale, davanti alla Cappella Gori. Dal 2001 una speciale illuminazione decora di notte la statua."}
{"id": "1914415", "revid": "290948", "url": "https://it.wikipedia.org/wiki?curid=1914415", "title": "Microfotometro", "text": "Il microfotometrico \u00e8 uno strumento utilizzato per misurare ed elaborare gli spettri stellari attraverso il confronto tra una sorgente campione e la sorgente luminosa presa in esame.\nStoria.\nIl primo microfotometro, , fu inventato da Daniel Chalonge e tra il 1926 e il 1928."}
{"id": "1914419", "revid": "2194088", "url": "https://it.wikipedia.org/wiki?curid=1914419", "title": "Opere di Leo Ortolani", "text": "Qui di seguito sono riportate tutte le serie a fumetti realizzate da Leo Ortolani, da solo o in collaborazione con altri autori."}
{"id": "1914421", "revid": "768068", "url": "https://it.wikipedia.org/wiki?curid=1914421", "title": "Flauto contralto", "text": "Il flauto contralto \u00e8 uno strumento a fiato della famiglia dei legni. \u00c8 l'estensione immediatamente pi\u00f9 grave del flauto in do. Si caratterizza per il suo caldo e distinto timbro nella porzione pi\u00f9 bassa della sua estensione.\nCaratteristiche.\nIl flauto contralto \u00e8 considerevolmente pi\u00f9 lungo e ha un diametro maggiore rispetto al flauto in do, richiedendo pi\u00f9 fiato da parte dell'esecutore. Lo strumento fornisce una presenza dinamica maggiore nell'ottava e mezzo pi\u00f9 bassa della sua estensione.\n\u00c8 uno strumento traspositore e legge in chiave di sol (con effetto una quarta pi\u00f9 in basso rispetto alle note scritte). La sua estensione va dal sol 2 (il sol sotto il do centrale) al sol5 (4 tagli addizionali sopra il rigo in chiave di violino).\nLa testata pu\u00f2 essere dritta o curva, ed entrambi i modelli hanno un sistema di chiavi Boehm (lo strumento \u00e8 stato reso popolare da Theobald Boehm, che di fatto ha sviluppato il moderno flauto contralto), e il fatto che sia uno strumento traspositore permette ai flautisti di suonare lo strumento senza dover imparare nuove posizioni.\nLa versione con testata curva \u00e8 spesso preferita dai flautisti di minore statura, perch\u00e9 richiede meno sforzi delle braccia e ha il baricentro dello strumento pi\u00f9 vicino al corpo dell'esecutore. La versione dritta \u00e8 pi\u00f9 frequentemente usata per comodit\u00e0 e per ragioni acustiche.\nL'imboccatura \u00e8 simile a quella del flauto in Do, ma proporzionata alla taglia dello strumento e anche il foro fra le labbra deve essere pi\u00f9 largo.\nImpiego.\nOltre ad essere usato in varie formazioni flautistiche e da concerto, il flauto contralto \u00e8 popolare in molti gruppi jazz. \u00c8 considerato uno strumento di raddoppio per i sassofonisti.\nNella letteratura classica, il flauto contralto \u00e8 spesso associato agli spartiti di Igor' F\u00ebdorovi\u010d Stravinskij e Maurice Ravel: entrambi usarono i coloriti effetti dello strumento in vari contesti. \u00c8 presente nel \"Dafne e Chlo\u00e9\" di Ravel, nella \"Sagra della Primavera\" di Stravinskij, nell'opera \"Cyrano de Bergerac\" di Franco Alfano, nella \"Scythian Suite\" di Sergei Prokofiev. Shostakovich lo impieg\u00f2 nelle opere \"Gli scommettitori\" (incompleta), \"Katerina Ismailova\", \"Lady Macbeth del distretto di Mtsensk\", nella \"Sinfonia No. 7 (Leningrado)\", per esempio, e in alcuni passaggi della suite \"I pianeti\" di Gustav Holst.\n\u00c8 stato anche usato da Howard Shore nelle musiche della trilogia del \"Signore degli Anelli\" e da molti altri compositori contemporanei."}
{"id": "1914423", "revid": "767487", "url": "https://it.wikipedia.org/wiki?curid=1914423", "title": "Miguel \u00c1ngel Gonz\u00e1lez", "text": "Carriera.\nDopo avere militato nel Club Deportivo Ourense, nel 1967 fu notato dagli osservatori del Real Madrid, che decisero di prestarlo un anno al Castell\u00f3n prima di ingaggiarlo come portiere di riserva.\nDalla stagione 1974-1975 conquist\u00f2 il posto di titolare, che conserv\u00f2 per pi\u00f9 di un decennio, durante il quale vinse con il Real Madrid otto campionati spagnoli, cinque Coppe di Spagna e due Coppe UEFA, fino al ritiro avvenuto nel 1986 a 38 anni di et\u00e0. Il 27 maggio 1981 con la sua squadra arriv\u00f2 alla finale di Coppa dei Campioni, che per\u00f2 perse 1-0 contro il .\nNella Nazionale di calcio della Spagna debutt\u00f2 il 12 ottobre 1975 in occasione della partita vinta 2-0 contro la Danimarca, valida per le qualificazioni al Campionato europeo di calcio 1976, Conserv\u00f2 il posto di titolare della Nazionale fino ai Mondiali 1982, quando venne sostituito dal pi\u00f9 giovane Luis Arconada.\nDopo il ritiro dall'attivit\u00e0 agonistica ha ricoperto diverse cariche di allenatore dei portieri e dirigente sportivo sempre nel club del Real Madrid."}
{"id": "1914425", "revid": "339392", "url": "https://it.wikipedia.org/wiki?curid=1914425", "title": "Stade Francais", "text": ""}
{"id": "1914428", "revid": "196390", "url": "https://it.wikipedia.org/wiki?curid=1914428", "title": "Addetto al Check-In", "text": ""}
{"id": "1914435", "revid": "768068", "url": "https://it.wikipedia.org/wiki?curid=1914435", "title": "Flauto basso", "text": "Il flauto basso \u00e8 il basso della famiglia dei flauti. Legge in chiave di do, un'ottava sotto il flauto traverso.\nData la lunghezza del tubo (circa 146\u00a0cm), ha solitamente forma a \"J\". Generalmente \u00e8 usato solo in formazioni di flauti, visto che in un'orchestra sinfonica la sua voce rischia di essere coperta da quella di strumenti pi\u00f9 sonori.\nAltri usi del termine.\nPrima della met\u00e0 del XX secolo, con il termine \"flauto basso\" talvolta, specie in Gran Bretagna, si indicava il flauto contralto (un esempio \u00e8 il \"flauto basso in sol\" nei \"Pianeti\" di Holst).\nEstensione e costruzione.\nL'estensione dello strumento va dal Do2, un'ottava sotto il Do centrale, al Do5, due tagli addizionali sopra il rigo in chiave di violino. La parte del flauto basso \u00e8 scritta un'ottava sopra il suono reale, come la tipica estensione del flauto traverso (Do3-Do6). Le note scritte sopra il La4 non sono impiegate spesso, sono difficili da suonare e hanno un'intonazione imprecisa, in quanto i costruttori non restringono la cameratura nella curva, causando problemi di intonazione nelle note dal Re4 in su, che risultano crescenti. L'esecutore pu\u00f2 suonarle intonate agendo sull'emissione o usando diteggiature alternative.\nI flauti bassi hanno un trombino in Do, e non in Si come altri flauti. Il tubo pi\u00f9 corto rende pi\u00f9 rapida la risposta dello strumento e pi\u00f9 brillante il suono, rendendolo pi\u00f9 vivo. Rende anche lo strumento pi\u00f9 leggero.\nI flauti bassi sono spesso fabbricati con il corpo in argento laccato e la testata estraibile. Molti bassi hanno le chiavi dei trilli che permettono di stabilizzare alcune note del registro centrale altrimenti instabili, cos\u00ec come di eseguire trilli non producibili in altro modo. I bassi Kotato hanno risolto il problema del peso progettando un'asta di grafite con viti nel lato inferiore dello strumento, che poggia sulla sedia fra le gambe dello strumentista. Altri costruttori hanno aggiunto un supporto per il pollice della mano sinistra che pu\u00f2 aiutare nel controllo fisico dello strumento.\nRepertorio.\nMolti compositori hanno gi\u00e0 scritto per il flauto basso, come Sonny Burnett (\"Stone Suite\"), Bill Douglas (\"Karuna\"), Lorenzo Ferrero (\"Ellipse\" 1983 e \"Shadow Lines\" 1995), Katherine Hoover (\"Two for Two\"), Luca Lombardi (\"Schattenspiel\" 1983, \"Lucrezio\" 1998 per soprano, flauti e orchestra, \"Flatus\" 1999), Catherine McMichael (\"Baikal Journey\"), Ennio Morricone (\"Secrets of the Sahara\"), Mike Mower (\"Obstinato\" e \"Scareso\"), e Adriano Guarnieri (\"Ostinato n. 2\" per flauto basso e videoclip 2005, \"\u2026del mare infinito\" per flauto basso 2004). \"Ethers\" di Tristan Murail \u00e8 scritto per flauto basso solista e piccolo ensemble, e il \"Paper Concerto for Paper Instruments and Orchestra\" di Tan Dun ha un'importante parte per questo strumento."}
{"id": "1914436", "revid": "287204", "url": "https://it.wikipedia.org/wiki?curid=1914436", "title": "Z\u00eernindu-s\u0103", "text": "Z\u00eernindu-s\u0103 \u00e8 il primo album della band black metal Negur\u0103 Bunget, pubblicato nel 1996 dalla Bestial Records."}
{"id": "1914437", "revid": "599013", "url": "https://it.wikipedia.org/wiki?curid=1914437", "title": "Gary Forbes", "text": ""}
{"id": "1914447", "revid": "599013", "url": "https://it.wikipedia.org/wiki?curid=1914447", "title": "Bernard Tchoutang", "text": ""}
{"id": "1914458", "revid": "1305772", "url": "https://it.wikipedia.org/wiki?curid=1914458", "title": "Punta Rasciassa", "text": "La Punta Rasciassa, o Testa Rossa, \u00e8 una montagna della catena delle Alpi Cozie alta 2.664\u00a0m.\nCaratteristiche.\nLa montagna si trova sullo spartiacque principale tra Valle Varaita e Valle Po; la cima \u00e8 sul confine tra i comuni di Sampeyre in Val Varaita, e di Oncino in Val Po.\nHa la forma di un grosso cono, piuttosto irregolare, con un versante detritico verso la Val Varaita, e versanti invece pi\u00f9 frastagliati verso la Val Po. Rispetto alla cresta spartiacque principale tra le due valli, \u00e8 delimitata a occidente dall'incisione del \"Colle di Luca\", mentre a sud-est \u00e8 delimitata da una colletta senza nome a quota 2495, che la divide dalla contigua \"Cima delle Barre\".\nDal punto di vista, appartiene al complesso dei \"calcescisti ofiolitiferi (calcescisti a pietre verdi)\"; in particolare, \u00e8 costituita da serpentiniti, serpentinoscisti, cloritoscisti e scisti attinolitici.\nNon \u00e8 noto il nome del primo salitore; trattandosi di una montagna ben nota ai residenti delle valli, di facile accesso, e prossima a pascoli utilizzati ancor oggi, \u00e8 plausibile ritenere che sia stata salita fin da tempi molto antichi.\nAscensione.\nVia normale.\nLa via normale si sviluppa a partire dal \"Colle di Luca\" (2436\u00a0m). Da qui si risale verso Est il sentiero U31 in direzione del \"Colle di Cervetto\" per 10-15 minuti, fino a portarsi ai piedi del versante meridionale. A questo punto si risale direttamente il pendio di detriti ed affioramenti rocciosi verso la cima, seguendo alcune labili tracce ed alcuni ometti che appaiono qua e l\u00e0. Verso la cima, si attraversa una conca, indi si risale un ultimo tratto, pi\u00f9 ripido, di pendio, portandosi ai piedi del torrioncino sommitale. Lo si aggira sul lato della Valle Po, e si risale fino alla croce di vetta (45-50' dal Colle di Luca). La difficolt\u00e0 della salita \u00e8 di tipo escursionistico, valutata in E - EE.\nIl Colle di Luca pu\u00f2 essere raggiunto:\nAltri accessi.\n\u00c8 possibile accedere alla cima anche seguendo la cresta Sud-Est, dal colletto a quota 2495. In questo caso, \u00e8 interessante inserire la cima in una traversata che, dal \"Colle di Cervetto\", procede in cresta toccando di seguito la \"Cima di Crosa\" (2531\u00a0m), il \"Monte Rocceni\u00e8\" (2590\u00a0m), la \"Cima delle Barre\" (2550\u00a0m) ed infine appunto la Punta Rasciassa. Questo itinerario \u00e8 valutato EE\nSci-alpinismo.\n\u00c8 possibile raggiungere la Punta Rasciassa con gli sci sia seguendo la via normale, partendo da frazione Ciampanesio, sia partendo da Oncino, in localit\u00e0 Meire Bigorie, e seguendo la cresta Nord-Est."}
{"id": "1914459", "revid": "125100265", "url": "https://it.wikipedia.org/wiki?curid=1914459", "title": "Piaggio P.6", "text": "Il Piaggio P.6 era un idrovolante biplano da ricognizione marittima imbarcato catapultabile prodotto in numero limitato dall'azienda aeronautica italiana S.A. Piaggio &amp; C. alla fine degli anni venti.\nStoria del progetto.\nFin dai primi anni venti la Regia Marina valut\u00f2 l'opportunit\u00e0 di dotare alcune delle sue unit\u00e0 navali di velivoli di supporto. Per ovviare alle difficolt\u00e0 di utilizzo in presenza di mare grosso, vennero installate delle strutture di lancio, vere e proprie catapulte, sulle quali veniva opportunamente fissato il velivolo che veniva portato ad una velocit\u00e0 sufficiente per consentirne il decollo. Dopo aver adottato idrovolanti progettati per l'uso civile, come i Macchi M.18, fu ritenuto necessario equipaggiarsi con modelli dalle caratteristiche pi\u00f9 idonee. Con l'istituzione, nel marzo 1923, della Regia Aeronautica e con il conferimento della competenza sull'intera aviazione al Ministero dell'Aeronautica, quest'ultimo emise una specifica per ottemperare alla richiesta della marina per un nuovo modello adatto allo scopo.\nAl concorso parteciparono la Cantiere Navale Triestino (CANT), la S.A. Piaggio &amp; C. e l'Aeronautica Macchi che presentarono dei modelli dalla diversa impostazione tecnica, sia a galleggiante centrale che a scafo centrale.\nAlla Piaggio il progetto venne affidato alla direzione dell'ingegnere Giovanni Pegna, il quale elabor\u00f2 un paio di progetti, entrambi identificati dall'azienda con la sigla P.6, che vennero sviluppati in parallelo proponendoli in due diverse configurazioni.\nIl primo, indicato come P.6 e costruito nel 1927, era un idrovolante dotato di un grande galleggiante centrale pi\u00f9 due galleggianti stabilizzatori posti sotto le ali ed equipaggiato con un motore Fiat A.20 da 410 CV (302 kW) montato sul naso in configurazione traente.\nIl secondo progetto, denominato P.6bis e costruito l'anno successivo, era un piccolo biplano a scafo centrale spinto da un motore Isotta Fraschini V.6 da 260 CV (194 kW) in configurazione spingente.\nEntrambi i prototipi erano caratterizzati dalla costruzione a tecnica mista, con impennaggi dalla struttura interamente metallica, con fusoliera nel primo e scafo nel secondo in legno cos\u00ec come gli elementi di galleggiamento, tutti con rivestimento in compensato. La velatura, di tipo biplano, era costituita da piani alari collegati tra loro da un montante interalare \"a N\" per lato la cui struttura era ulteriormente rinforzata da una coppia di aste di controvento in luogo dei convenzionali tiranti in cavetto d'acciaio. L'armamento previsto consisteva, in entrambe le versioni, in una sola mitragliatrice difensiva, nel P.6 collocata nella parte posteriore della cabina di pilotaggio e nel P.6bis posizionata sulla prua dello scafo.\nDopo le prime valutazioni la Regia Marina si dichiar\u00f2 maggiormente soddisfatta dalla variante P.6 a galleggianti, mutando in seguito il proprio interesse per quella a scafo centrale. Ci\u00f2 esort\u00f2 Pegna ad elaborare un terzo progetto, il P.6ter, sviluppato sulla base del P.6 a galleggiante centrale e realizzato nel 1928. Ritenuta quest'ultima la versione pi\u00f9 adatta, venne sottoscritto un ordine di fornitura e avviata una produzione di 15 esemplari destinati ad essere utilizzati sulle navi da battaglia ed alcuni incrociatori della Regia Marina.\nImpiego operativo.\nI P.6 furono destinati ad equipaggiare gli incrociatori pesanti classe Trento della Regia Marina, tra i quali il , il e il , con tre esemplari per ogni unit\u00e0 navale, entrando in servizio dai primi anni trenta con la versione P.6ter."}
{"id": "1914467", "revid": "1543377", "url": "https://it.wikipedia.org/wiki?curid=1914467", "title": "Nia Vardalos", "text": "Biografia.\nNata in Canada da genitori greco-canadesi, Doreen Christakis e Constantine \"Gus\" Vardalos, ha studiato presso la Ryerson University. Dal 1993 \u00e8 sposata con Ian Gomez, convertitosi alla chiesa ortodossa prima del matrimonio; la coppia ha adottato una bambina nel 2008. Dal 1999 possiede la cittadinanza statunitense, ha divorziato dal marito nel 2018.\nCarriera.\nDopo una lunga gavetta televisiva conosce il successo nel 2002 con la commedia \"Il mio grosso grasso matrimonio greco\", di cui \u00e8 interprete e sceneggiatrice, venendo candidata all'Oscar per la migliore sceneggiatura originale. Sull'onda del successo del film viene realizzata una serie televisiva ad esso ispirata. \"My Big Fat Greek Life\", questo il nome della serie, manteneva lo stesso cast del film, eccetto John Corbett, ma rispetto al film non ottenne lo stesso successo e venne cancellata.\nNel 2004 \u00e8 protagonista al fianco di Toni Collette e David Duchovny nella commedia \"Connie e Carla\", dove impersona una drag queen. Nel 2009 \u00e8 protagonista della commedia \"Le mie grosse grasse vacanze greche\", nello stesso anno debutta alla regia con la commedia romantica \"5 appuntamenti per farla innamorare\", che la vede nuovamente al fianco di John Corbett. Nel 2015 torna sul grande schermo con il sequel \"Il mio grosso grasso matrimonio greco 2\".\nDoppiatrici italiane.\nNelle versioni in italiano dei suoi film, Nia Vardalos \u00e8 stata doppiata da:\nDa doppiatrice \u00e8 sostituita da:"}
{"id": "1914472", "revid": "1892390", "url": "https://it.wikipedia.org/wiki?curid=1914472", "title": "BBC Cymru Wales", "text": "BBC Cymru Wales (in gallese: BBC Cymru) \u00e8 la sezione della BBC per il Galles. Situata nella Broadcasting House nella zona di Llandaff a Cardiff, vi lavorano oltre 1200 persone e produce una vasta gamma di prodotti per la televisione, della radio ed il web.\nFuori Londra, BBC Wales \u00e8 il pi\u00f9 grande produttore televisivo nel Regno Unito, in parte anche per la produzione di programmi in lingua gallese. Il canale televisivo della BBC Wales debutt\u00f2 il 1\u00ba febbraio 1964 con molto clamore (brevi annunci televisivi proclamavano: \" Il Galles ottiene un proprio servizio televisivo nel 1964! \"), tuttavia la BBC stava producendo programmi televisivi in Galles fin dalla met\u00e0 degli anni Cinquanta. I primi studi di produzione furono impiantati chiesa sconsacrata (poi demolita) a Broadway, a Cardiff; l'ingresso era in Sapphire Street. I primi programmi erano trasmessi dal vivo dentro da uno studio provvisorio molto piccolo - che poi fini\u00ec nei magazzini per le scenografie - mentre due studi pi\u00f9 adeguati furono creati all'interno della struttura della chiesa. Uno era uno studio di medie dimensioni per sceneggiati e musica e l'altro per le notizie ed i dibattiti, dove andavano in onda il magazine quotidiano in lingua gallese \"Heddiw\" ed il programma di notizie quotidiane in inglese \"Wale Today\".\nPrima del 1964 BBC Wales aveva dovuto condividere il canale televisivo con \"West of England\" che trasmetteva presso Cardiff e serviva l'Inghilterra occidentale: ogni sera alle diciotto c'era un'interruzione di 20 minuti di modo che andassero in onda sia \"Wales Today\" che \"Points West\", il programma di notizie del West England."}
{"id": "1914481", "revid": "48344", "url": "https://it.wikipedia.org/wiki?curid=1914481", "title": "Leone d'Oro alla carriera", "text": ""}
{"id": "1914484", "revid": "1745361", "url": "https://it.wikipedia.org/wiki?curid=1914484", "title": "Azerbaigian", "text": "L'Azerbaigian (; in azero \"Az\u0259rbaycan\"), ufficialmente Repubblica dell'Azerbaigian (in azero: \"Az\u0259rbaycan Respublikas\u0131\"), \u00e8 uno Stato della regione transcaucasica, tra l'Asia occidentale e l'Europa orientale Confina con il Mar Caspio a est, con la Russia a nord, la Georgia e l'Armenia a ovest e l'Iran a sud.\nIl territorio azero comprende un'exclave: la Repubblica Autonoma di Nax\u00e7\u0131van, che confina con l'Armenia a nord e a est, con l'Iran a sud e a ovest e con la Turchia nel nord-ovest. Il territorio del paese comprende anche alcune isole nel Mar Caspio con l'area totale di trenta chilometri quadrati.\nLa Repubblica Democratica di Azerbaigian ha proclamato la sua indipendenza nel 1918 dalla Repubblica Federale Democratica Transcaucasica diventando il primo stato laico democratico a maggioranza musulmana. Nel 1920 il paese era stato incorporato all'Unione Sovietica come Repubblica Socialista Sovietica Azera mentre dal 1922 al 1936 ha fatto parte della Repubblica Socialista Federativa Sovietica Transcaucasica per poi essere riconosciuta come repubblica sovietica all'interno dell'URSS.\nLa storia del paese \u00e8 legata con il resto dell\u2019Unione Sovietica fino a quando ottiene l\u2019indipendenza nel 1991, come le restanti ex repubbliche sovietiche. All'indomani dell\u2019indipendenza nel 1991, la regione del Nagorno Karabakh si \u00e8 dichiarata indipendente. Al termine della Guerra del Nagorno Karabakh nel 1994 sette province dell'Azerbaigian sudoccidentale sono state conquistate dalle forze armene e sono rientrate nel territorio della repubblica del Nagorno Karabakh.\nL'Azerbaigian \u00e8 una repubblica semipresidenziale e laica; \u00e8 il paese pi\u00f9 grande del Caucaso sia per superficie che per popolazione. \u00c8 anche uno dei fondatori della Comunit\u00e0 degli Stati Indipendenti, del GUAM ed \u00e8 membro del Consiglio d'Europa dal 2001. Ha una missione permanente nell'Unione europea e ospita anche una missione della Commissione europea.\nLa lingua ufficiale \u00e8 l'azero appartenente alla famiglia delle lingue turche; \nToponimo.\nDiverse fonti ipotizzano differenti origini del toponimo Azerbaigian. Nell'antichit\u00e0 la regione era conosciuta con il nome di \"Albania\". Dopo la conquista di Alessandro Magno, il territorio venne assegnato al satrapo Atropate, e da lui assunse il nome di Atropatene. Con questo nome fu conosciuto dagli arabi, che per\u00f2 lo pronunciavano \"Adhurbadhagan\", da cui il toponimo moderno.\nSecondo un'altra teoria, Il toponimo Azerbaigian deriverebbe da \"Azar-baigian\", che \u00e8 una composizione di tre parole di origine mede: \"azar\" oppure \"atur\" (fuoco), e \"baigian\" oppure \"patcan\" (protetto di), quindi significherebbe \"protetto dal fuoco\". Dunque il significato del nome completo sarebbe \"l'anima dei nobili guerrieri del fuoco (sacro)\" in quanto in Azerbaigian il fuoco \u00e8 un culto sacro ereditato dallo zoroastrismo inizialmente nato in Azerbaigian, poi diffuso in altri territori, infine diventato religione ufficiale della Persia.\nNel XIX secolo, lo scrittore e traduttore azero Abbasqulu Bak\u0131xanov collega l'origine della parola Azerbaigian a B\u0101bak Khorramd\u012bn, \"leader\" del movimento della Khurramiyya. Nel suo manoscritto \"G\u00fcl\u00fcstani-\u0130r\u0259m\" scrive che la parola Azerbaigian deriverebbe presumibilmente da una forma arabizzata della parola \"Azer-Babekan\" che significa \"fuoco di Babek\".\nIl culto del fuoco \u00e8 legato ai fenomeni naturali di petrolio e gas, la ricchezza principale del paese. Ai tempi antichi, gli adoratori del culto del fuoco sacro arrivavano dall'India per visitare i templi di Baku - capitale dell'Azerbaigian. Ad oggi ci sono ancora due luoghi considerati sacri per il loro legame col culto del fuoco sacro a Baku: Yanar Dag (\"monte che brucia\"), dove c'\u00e8 un fuoco incessante grazie al gas che fuoriesce dal monte e Ateshgah di Baku - il tempio del fuoco sacro, sempre un luogo costruito su un giacimento di gas col fuoco incessante. Questo persistente culto del fuoco ha portato al soprannome di \"Land of fire\" (la terra del fuoco).\nStoria.\nAntichit\u00e0.\nLe prime tracce della presenza dell'uomo nel territorio dell'Azerbaigian risalgono all'et\u00e0 della pietra e sono legate alla cultura Quru\u00e7ay delle grotte di Azokh. Reperti del Paleolitico superiore, in particolare di epoca musteriana, sono stati trovati nelle grotte di Ta\u011flar, Damcili, Zar e Yataq-yeri. I ritrovamenti di frammenti di brocche di vino secco nelle necropoli della Leylatepe e Sarytepe testimoniano l'attivit\u00e0 agricola dell'Et\u00e0 del bronzo.\nLe prime istituzioni statali o associazioni etnico-politiche nel territorio dell'Azerbaigian si sono formate nel bacino di Urmia dalla fine del IV millennio a.C. all'inizio del III millennio a.C. Le entit\u00e0 statuali pi\u00f9 antiche di quel tempo avevano instaurato stretti rapporti con gli antichi stati sumeri, accadici e assiri situati nelle valli del Tigri e dell'Eufrate cos\u00ec come gli Ittiti in Asia Minore.\nTutto il Caucaso meridionale fu conquistato dagli Achemenidi intorno al 550 a.C., il che comport\u00f2 la diffusione dello Zoroastrismo in questa parte dell'Impero dei Medi. L'impero achemide dur\u00f2 oltre 250 anni e fu conquistato in seguito da Alessandro Magno. In seguito, dopo la sua morte nel 323 a.C. i greci Seleucidi ereditarono il Caucaso, ma furono costretti a ritirarsi sotto la pressione di Roma e dei Greci secessionisti in Battria.\nDal periodo sasanide al periodo safavide.\nNel I secolo a.C. gli Albanesi caucasici, abitanti autoctoni dell'Azerbaigian, fondarono un loro regno. Il regno rimase indipendente finch\u00e9 i Sasanidi lo resero uno Stato vassallo nel 252 pur mantenendo la loro monarchia. Il re albanese caucasico Urnayr dichiar\u00f2 ufficialmente il Cristianesimo religione di Stato nel IV secolo, e l'Albania caucasica rimase un paese cristiano fino all'VIII secolo. La costa del Mar Caspio rimase sotto il controllo romano dal I secolo fino al 387, quando l'Impero dei Sasanidi di Persia stabil\u00ec il suo dominio sulla regione. Le iscrizioni romane ritrovate sulle rocce del Gobustan testimoniano la presenza della Legione XII Fulminata presumibilmente ai tempi di Domiziano. Nonostante le numerose conquiste dei Sasanidi e dei Bizantini un piccolo Stato albanese indipendente sopravvisse fino al IX secolo.\nDopo la caduta dei Sasanidi per opera degli Arabi, l'Albania caucasica divenne un paese vassallo e dopo la resistenza cristiana guidata dal Principe Javanshir, lo Stato fu distrutto nel 667 e gli albanesi convertiti all'islam. Con il declino del Califfato degli Abbasidi, il territorio dell'Azerbaigian pass\u00f2 sotto il dominio di diverse dinastie come Salaridi, Sagidi, Shaddadidi, Rawandidi e Buwayhidi.\nLocalmente i possedimenti del successivo Impero dei Selgiuchidi venivano controllati dagli atabeg, vassalli dei sultani selgiuchidi. I Selgiuchidi divennero i principali governanti di un vasto impero che comprendeva tutto l'Iran e l'Azerbaigian fino alla fine del XII secolo. Sotto i Selgiuchidi poeti come Nizami Ganjavi e Khaqani crearono le loro opere ancora oggi apprezzate in Azerbaigian. Nel 1225, Jalal al-Din Mankubirni sovrano dell'impero corasmio pose fine al dominio Atabeg. Successivamente a governare l'Azerbaigian fu lo Stato degli Jalayridi che cadde a seguito della conquista di Tamerlano che lanci\u00f2 una devastante invasione dell'Azerbaigian nel 1380 e lo incorpor\u00f2 temporaneamente nel suo vasto dominio che abbracciava gran parte dell'Eurasia.\nLa dinastia locale azera degli Shirvanshah costitu\u00ec uno Stato vassallo dell'Impero timuride che appoggi\u00f2, durante la guerra contro il governatore del Khanato dell'Orda d'Oro, il Tokhtamysh. Dopo la morte di Tamerlano nel 1405, sal\u00ec al potere il suo quarto figlio Shah-Rukh che regn\u00f2 fino al 1446. La morte di Tamerlano diede origine inoltre a due Stati: Kara Koyunlu e Ak Koyunlu con i quali inizi\u00f2 un periodo significativo per l'affermazione dello spirito nazionale e unione storica di tutti i territori autentici dell'Azerbaigian. Fino alla sua morte il sultano degli Ak Koyunlu, Uzun Hasan, govern\u00f2 tutto il territorio dell'Azerbaigian. Il regno successivamente pass\u00f2 alla dinastia degli Shirvanshakhi che mantennero l'autonomia dall'861 fino al 1539 fornendo una continuit\u00e0 che dur\u00f2 pi\u00f9 a lungo di qualsiasi altra dinastia nel mondo islamico.I Safavidi discendenti di Uzun Hasan Ak Koyunlu e guidati da Ismail I sconfissero gli Shirvanshakhi e imposero l'Islam sciita alla popolazione che prima praticava l'Islam sunnita contrapponendosi all'Impero ottomano. Le guerre con l'Impero ottomano sunnita, opposto ai Safavidi, continuarono durante il regno di Shah Tahmasp. Sotto il regno di Abbas I il Grande (1587-1630) la monarchia raggiunse l'apice e assunse un'identit\u00e0 nazionale distintamente persiana che si fondeva con l'Islam sciita. Dopo la caduta dei Safavidi l'impero persiano si disintegr\u00f2 sotto gli Afsharidi. Nell'area emersero diversi khanati turchi musulmani con varie forme di autonomia. Dopo un periodo di frequenti guerre i khanati furono occupati dall'Impero russo.\nDopo la sconfitta ad opera della Russia, l'Iran dei Qajar fu costretto a firmare il Trattato di Golestan nel 1813, che determin\u00f2 la fine della guerra russo-persiana e l'abolizione dei khanati locali. In seguito a un'altra guerra russo-persiana nel 1826-1828 il Trattato di Turkmenchay stabil\u00ec la divisione del territorio dell'Azerbaigian tra la Russia e la Persia. La Persia riconobbe alla Russia i khanati di Erivan (oggi capitale dell'Armenia), di Nakchivan e il resto del Talysh. Tabriz, Ardabil ed Urmia divennero parte della Persia (le province dell'Azerbaigian Orientale, Azerbaigian Occidentale ed Ardabil dell'Iran odierno). La Russia riorganizz\u00f2 i khanati della regione in nuove province, ciascuna presieduta da un ufficiale dell'esercito. Nel 1905, le tensioni di classe ed etniche sfociarono in rivolte etniche musulmane-armene durante la prima rivoluzione russa.\nStoria contemporanea.\nDopo il collasso dell'Impero russo al termine della prima guerra mondiale, l'Azerbaigian insieme con Armenia e Georgia crearono la Repubblica Federativa Democratica di Transcaucasia. Gli anni tra il 1918 e il 1920 furono caratterizzati da vari conflitti armeno-azeri. Quando la Repubblica venne sciolta nel maggio del 1918, l'Azerbaigian dichiar\u00f2 la propria indipendenza e fu creata la Repubblica Democratica dell'Azerbaigian. Il nome \"Azerbaigian\" fu adottato dal principale partito dell'epoca, il Musavat, per ragioni politiche. Tale toponimo era usato, prima della costituzione della Repubblica Democratica azera del 1918, esclusivamente per identificare la regione adiacente dell'Iran nordoccidentale contemporaneo. La RDA fu la prima Repubblica parlamentare musulmana nel mondo, ma ebbe termine dopo appena due anni, quando l'Armata Rossa invase Baku nel marzo del 1922. Cos\u00ec l'Azerbaigian, con Armenia e Georgia, divenne parte della RSSF Transcaucasica, uno Stato federato \"de jure\" nell'URSS, \"de facto\" nuovamente occupato dalla Russia. Nel 1936 la RSSF Transcaucasica fu divisa in tre repubbliche fra le quali anche la RSS Azera.\nDurante la seconda guerra mondiale la RSS dell'Azerbaigian forn\u00ec la maggior parte del petrolio utilizzato dall'Unione Sovietica nella guerra contro la Germania nazista. I tedeschi tentarono alcune volte l'occupazione di Baku per avere il controllo del petrolio azero (Operazione Edelweiss gestita direttamente da Hitler), ma tutti i tentativi fallirono grazie alla resistenza dell'esercito sovietico.\nA seguito della politica di \"glasnost\"' (trasparenza) iniziata dal segretario generale del Partito Comunista dell'Unione Sovietica Michail Gorba\u010d\u00ebv, ebbero inizio disordini economici, politici e scontri etnici, in particolare nella Regione del Nagorno Karabakh. Le manifestazioni per l'indipendenza a Baku furono soffocate nella violenza. Nel gennaio del 1990 l'esercito entr\u00f2 nella capitale sparando contro i manifestanti. Il numero ufficiale delle vittime fu di 130 morti e 700 feriti, non ufficialmente si parla di migliaia di morti. Il 20 gennaio 1990 entr\u00f2 nella storia moderna dell'Azerbaigian come il Gennaio nero.\nIndipendenza.\nIl 30 agosto 1991 il Soviet Supremo azero vot\u00f2 una risoluzione per il distacco dall'Unione Sovietica e il successivo 18 ottobre l'Azerbaigian dichiar\u00f2 ufficialmente la propria indipendenza, i cui primi anni furono funestati dall'inizio della guerra del Nagorno Karabakh (gennaio 1992) conclusasi con l'Accordo di Bishkek nel 1994. Alla fine della guerra l'Azerbaigian perse un sesto del suo territorio che comprende la regione del Nagorno Karabakh e altre 7 province. Come conseguenza della guerra del Nagorno Karabakh un azero su otto \u00e8 diventato un rifugiato. Ayaz Mutallibov, primo presidente dell'Azerbaigian, fu costretto alle dimissioni.\nIl 15 giugno 1993, a seguito delle dimissioni del Presidente Ab\u00fclfaz El\u00e7ibay, l'ex primo segretario del Partito Comunista dell'Azerbaigian Heyd\u0259r \u018fliyev venne eletto come nuovo presidente. L'andamento negativo del conflitto, che era costato le dimissioni del predecessore El\u00e7ibay, spinge Aliyev a concordare un accordo di cessate-il-fuoco che, a fatica, dura fino ad oggi. Nei primi anni del suo governo riusc\u00ec anche ad abbassare sostanzialmente il tasso di disoccupazione rimettendo in moto l'economia quasi distrutta dopo la guerra del Nagorno-Karabakh. Il 20 settembre del 1994 il governo azero sottoscrisse con 13 grandi aziende specializzate nella prospezione ed estrazione petrolifere un accordo (soprannominato dai media Contratto del Secolo) finalizzato all'esplorazione e allo sviluppo delle attivit\u00e0 estrattive dei giacimenti Azeri-Chirag-Guneshli (ACG) nel mar Caspio. Nel 1998 Heydar Aliyev fu rieletto per la seconda volta. Nonostante l'esplorazione di nuovi giacimenti petroliferi, il suo governo perse popolarit\u00e0 soprattutto a causa di brogli elettorali, corruzione diffusa e del suo regime autoritario. Le stesse critiche vennero avanzate anche in occasione delle successive elezioni presidenziali quando \u0130lham \u018fliyev venne eletto presidente, dopo la morte del padre Heydar nel 2003 e quindi riconfermato nel 2008.\nGeografia.\nL'Azerbaigian \u00e8 un paese del Caucaso meridionale. Il Mar Caspio, che forma il suo confine orientale, la catena montuosa del Grande Caucaso a nord e le vaste pianure al centro sono le caratteristiche fisiche pi\u00f9 dominanti dell'Azerbaigian. Le montagne del Grande e del Piccolo Caucaso e i monti Talish coprono il 40% del paese. Il Bazard\u00fcz\u00fc Da\u011f\u0131 \u00e8 la cima pi\u00f9 elevata (4.466 m) dell'Azerbaigian e il punto pi\u00f9 basso (-28 m) nel Mar Caspio. Lo Stato si estende su una superficie di . La parte pi\u00f9 densamente abitata del territorio si estende intorno alla valle del fiume Kura che sfocia nel Mar Caspio, su cui si affaccia tutta la parte orientale dell'Azerbaigian. Il paese confina a Nord con Russia (Daghestan) e Georgia, a Ovest con Armenia e a Sud con l'Iran. La Repubblica Autonoma di Nakhchivan \u00e8 racchiusa tra Armenia e Iran e condivide un breve confine con la Turchia di 17 km. Fanno parte del territorio nazionale anche le isole di Pirallah\u0131 e Cilov nel Mar Caspio. La capitale \u00e8 Baku, mentre un'importante citt\u00e0 \u00e8 G\u0259nc\u0259. \u00c8 un paese ricco di petrolio. Diversi giacimenti petroliferi si trovano nella penisola di Ab\u015feron.\nSecondo la convenzione che pone il confine euroasiatico sul Gran Caucaso, l'Azerbaigian \u00e8 uno stato transcontinentale poich\u00e9 il suo territorio \u00e8 posto a sud dello spartiacque di questa catena montuosa. Secondo la convenzione che pone invece il confine tra Europa ed Asia lungo la Depressione del Kuma-Many\u010d, l'Azerbaigian \u00e8 uno stato interamente asiatico.\nI distretti azeri di Qusar, \u015eabran, Siy\u0259z\u0259n, Xa\u00e7maz e Quba si trovano a nord del Gran Caucaso, ed hanno una popolazione di circa mezzo milione di abitanti (o circa il 5% della popolazione totale del paese).\nCirca il 50% del territorio dell'Azerbaigian \u00e8 montuoso ed \u00e8 caratterizzato da una serie di vulcani di fango. L'Azerbaigian \u00e8 inoltre un paese soggetto a terremoti.\nClima.\nGli inverni sono protetti dalle influenze polari dal Grande Caucaso, mentre le estati sono molto calde man mano che ci si allontana dal Mar Caspio. Verso sud invece, dove \u00e8 situata la capitale, l'autunno \u00e8 molto piovoso mentre il resto del paese ha un clima gradevole.\nPopolazione.\nAl 2014 la popolazione dell'Azerbaigian era di circa di abitanti. Nel 2019 la popolazione ha raggiunto i 10 milioni di abitanti.\nEtnie.\nSecondo il censimento della popolazione del 2009 l'Azerbaigian \u00e8 composto dal 91,6% di azeri, 2.0% lezgini, 1.4% di armeni (quasi tutti vivono nella regione del Nagorno-Karabakh), 1,3% di russi, 1,3% di talisci e lo 0,6% di avari. Le altre minoranze etniche includono turchi, tatari, tati, ucraini, tsakuri georgiani, ebrei e curdi. Si contano inoltre .\nLingue.\nDalla fine dell'URSS la lingua ufficiale \u00e8 l'azero, una lingua turca scritta in Azerbaigian con l'alfabeto latino, che ha sostituito quello cirillico dal dicembre del 1992.\nLa lingua azera era chiamata turca (\"t\u00fcrk dili\") fino al 1937 quando fu ribattezzata in \"azera\" nell'ambito della politica di Stalin.\nIl russo era anche la lingua ufficiale fino al 1991 e come eredit\u00e0 del periodo sovietico, \u00e8 parlato correntemente dalla gran parte della popolazione azera, ed \u00e8 considerato anche la lingua delle classi pi\u00f9 abbienti. Vi \u00e8 una piccola minoranza di lingua russa (3,5%), lesgo (1,9%) nel nord e taliscio (1,8%) nel sud del paese.\nL'armeno, prima della guerra del Nagorno-Karabakh era ampiamente diffuso. A oggi \u00e8 parlato quasi totalmente nell'autoproclamata Repubblica dell'Artsakh.\nImmigrazione.\nCi sono varie etnie di immigrati e di diverse nazionalit\u00e0 tra quelli che arrivano in Azerbaigian. Gli azeri etnici sono coloro che pi\u00f9 frequentemente entrano nel paese, cos\u00ec come i rappresentanti di alcune minoranze etniche come i talisci, lezgini, avari, ecc.). Molti provengono dalle ex repubbliche dell'URSS, compresa la Georgia dove nella regione confine sono presenti ampie minoranze azere. Nel 2010, ogni ottavo residente dell'Azerbaigian era un immigrato, di cui pi\u00f9 del 90% sono azeri e il 70% sono sfollati dai territori occupati dall'Armenia.\nCultura.\nReligioni.\nIl 96% della popolazione \u00e8 musulmana e, fra di essa, l'85% appartiene alla corrente sciita e il 15% appartiene alla corrente sunnita.. Vi sono anche minoranze di religione cristiana ed ebraica.\nLa chiesa ortodossa del Paese fa capo al Patriarcato di Mosca ed \u00e8 organizzata nell'eparchia di Baku e dell'Azerbaigian. Il 27 maggio 2001 il Patriarca di Mosca e di tutte le Russie Alessio II ha consacrato la nuova cattedrale ortodossa delle Sante Mirrofore. Dopo il conflitto del Nagorno-Karabakh negli anni 90, la religione cristiano-armena \u00e8 diffusa sostanzialmente nell'autoproclamata Repubblica dell'Artsakh.\nIl 29 aprile 2007 \u00e8 stata consacrata la chiesa dell'Immacolata Concezione, la prima chiesa di confessione cattolica nella capitale Baku.\nLetteratura.\nStoricamente le letteratura azera si inserisce nel pi\u00f9 vasto alveo delle letterature in lingue turche del ceppo oghuz, di cui la maggiore fu senza dubbio la letteratura in turco ottomano, ampiamente influenzate da generi e stilemi della letteratura persiana. Perci\u00f2 scrittori e poeti di etnia azera sin dal Medioevo si espressero prevalentemente in una di queste due lingue dalla grande tradizione letteraria, ossia il persiano e il turco ottomano.\nAl XV secolo risale probabilmente la prima redazione scritta di una grande saga epica in prosa il \"Dede Korkut\", che circolava oralmente da almeno due secoli, rivendicata peraltro come epos nazionale anche dagli attuali turchi di Turchia e dai turkmeni. Comunque solo a partire dalla seconda met\u00e0 dell'Ottocento, con l'aumento dell'influenza europea (russa e francese soprattutto), si avr\u00e0 gradualmente un processo di acquisizione-formazione identitaria che porter\u00e0 alla creazione della moderna letteratura nazionale azera, un artefice della quale \u00e8 sicuramente il commediografo e prosatore Mirz\u0259 F\u0259t\u0259li Axundov (1812-1878), scrittore bilingue (persiano-azero) di orientamento realista. Dopo la costituzione della repubblica socialista sovietica dell'Azerbaigian, che comporter\u00e0 anche il passaggio dall'alfabeto arabo all'alfabeto cirillico, la letteratura azera si sintonizzer\u00e0 a livello estetico e tematico con i dettami del \"realismo socialista\" e delle \"forme nazionali\" dell'arte. Ma forse il pi\u00f9 celebre e pluritradotto autore di origini azere fu un profugo della Rivoluzione russa, Essad Bey (1905-1942) \"nom de plume\" di uno scrittore e saggista poliglotta di origini ebraico-russe nato a Baku, vissuto tra la Germania e l'America e morto in esilio a Positano nell'Italia fascista nel 1942.\nCon la recentemente riacquistata indipendenza, dopo la dissoluzione dell'URSS, si sono messe in moto altre complesse dinamiche di allontanamento dalla cultura russa e di contemporaneo rinsaldamento del legame con la tradizione letteraria turco-ottomana e persiana da un lato, e con il patrimonio folklorico-culturale panturco dall'altro. Occorre qui ricordare che un ramo importante di questa letteratura \u00e8 quello che vive nell'Azerbaigian iranico, dove la lingua azera \u00e8 trascritta per\u00f2 con l'alfabeto arabo-persiano; questo ramo, per intuibili ragioni, \u00e8 molto pi\u00f9 sensibile all'eredit\u00e0 persiana e vive in stretta simbiosi con la vita culturale e letteraria dell'Iran contemporaneo.\nTra gli altri scrittori azeri possiamo ricordare:\nMusica.\nIl Mugham, la Meykhana e l'A\u015f\u0131k rientrano tra le tante tradizioni musicali dell'Azerbaigian. Nel campo musicale, durante il XX secolo, spicca la figura del compositore Uzeyir Hajibeyov, il padre della musica classica azerbaigiana: in suo onore, il 18 settembre, si celebra il Giorno della Musica Nazionale.. Nel XXI secolo importante affermazione della musica azera con il duo Ell &amp; Nikki e il singolo Running Scared, brano vincitore dell'Eurovision Song Contest 2011.\nCinema.\nL'industria cinematografica in Azerbaigian risale al 1898. In effetti, l'Azerbaigian \u00e8 stato tra i primi paesi coinvolti nella cinematografia. Pertanto, non sorprende che questo apparato sia apparso presto a Baku: all'inizio del XX secolo, questa citt\u00e0 della baia sul Caspio produceva oltre il 50% della fornitura mondiale di petrolio. Proprio come oggi, l'industria petrolifera attirava stranieri desiderosi di investire e di lavorare. Nel 1919, durante la Repubblica Democratica dell'Azerbaigian, un documentario dal titolo \"La celebrazione dell'anniversario dell'indipendenza dell'Azerbaigian\" venne girato nel primo anniversario dell'indipendenza dell'Azerbaigian dalla Russia, il 27 maggio, e debutt\u00f2 nel giugno 1919 in diversi teatri di Baku. Dopo l'istituzione del governo sovietico nel 1920, Nariman Narimanov, presidente del Comitato rivoluzionario dell'Azerbaigian, firm\u00f2 un decreto che nazionalizzava il cinema dell'Azerbaigian. Ci\u00f2 influenz\u00f2 anche la creazione dei film azeri di animazione.\nNel 1991, dopo l'indipendenza dell'Azerbaigian dall'Unione Sovietica, si tenne a Baku il primo \"Baku International Film Festival East-West\". Nel dicembre 2000, l'ex presidente dell'Azerbaigian, Heydar Aliyev, firm\u00f2 un decreto che proclamava il 2 agosto festa lavorativa dei registi dell'Azerbaigian. Oggi i registi azeri affrontano questioni simili a quelle affrontate dai cineasti prima della fondazione dell'Unione Sovietica nel 1920. Ancora una volta, sia la scelta dei contenuti che la sponsorizzazione dei film sono in gran parte lasciate all'iniziativa del regista.\nArte.\nL'arte preislamica del territorio azero va inquadrata nella storia dell'arte delle grandi formazioni storico-culturali succedutesi nell'area: achemenide, greco-alessandrina, partica, sasanide. L'arte azera contemporanea si inserisce nella grande tradizione dell'arte islamica cui, dal XIX secolo, si sono via via aggiunti gli influssi di correnti occidentali soprattutto attraverso la mediazione della cultura russa zarista e, pi\u00f9 tardi, sovietica (realismo socialista, \"forme nazionali\" di arte ecc.). Eccellenti prodotti dell'arte Azera sono rintracciabili nelle opere che arricchiscono le residenze pi\u00f9 prestigiose, dello Shah e dei Khan prima, e delle ricche famiglie legate alla commercializzazione del petrolio in seguito. Degni di particolare menzione sono gli affreschi del palazzo del Khan a Sheki e le sue enormi Shebeke.\nLe Shebeke sono vetrate artistiche riproducenti esclusivamente figure geometriche create utilizzando solo legno e vetri colorati che si incastrano in maniera stabile senza dover ricorrere all'ausilio di alcun metallo come piombo o ferro (chiodi). Sono prodotte nella sola area di Sheki e si conta che rimangano tuttora meno di una decina di artisti in grado di produrle (quasi esclusivamente per restaurare quelle presenti nei palazzi storici). L'Azerbaigian, per la sua contiguit\u00e0 con la Russia europea, ha giocato sin dalla fine dell'Ottocento un ruolo importante nella trasmissione al mondo islamico, e iranico in particolare, di mode e correnti letterarie, teatrali e artistiche in generale.\nArchitettura e patrimoni dell'umanit\u00e0.\nL'architettura azera combina elementi dell'Oriente e dell'Occidente. Nel X e nel XII secolo furono fondate in Azerbaigian varie scuole di architettura tra le quali si annoverano quelle di Aran, Tabriz, Nakhchivan, Shirvan e Absheron. L'architettura azera presenta inoltre forti influenze dall'architettura persiana. Molti antichi tesori architettonici come la Torre della Vergine e il Palazzo degli Shirvanshah nella citt\u00e0 fortificata di Baku rappresentano un esempio connotativo dell'architettura del paese. Le voci presenti nella Lista dei patrimoni dell'umanit\u00e0 dell' UNESCO, lista seppur provvisoria, includono la Citt\u00e0 murata di Baku con il Palazzo degli Shirvanshah e la Torre della Vergine (2000), il Paesaggio culturale dell'arte rupestre di Qobustan (2007) e il Centro storico di \u015e\u0259ki con il Palazzo del Khan (2019).\nGli altri tesori architettonici comprendono il castello quadrangolare di Mardakan, il monumento di Parigala a Yuxar\u0131 \u00c7ardaqlar, una serie di ponti che attraversano il fiume Aras e diversi mausolei. Tra il XIX l'inizio del XX secolo furono costruite le residenze a Baku e nei dintorni. Tra i monumenti architettonici pi\u00f9 recenti vi sono le stazioni della metropolitana di Baku che sono note per i loro tipici arredamenti sontuosi del periodo sovietico. L'architettura postmoderna \u00e8 iniziata ad apparire all'inizio degli anni 2000. Tra i grandi progetti si annoverano il Centro Culturale Heydar Aliyev, le Flame Towers, la Baku Crystal Hall, la Baku White City e la SOCAR Tower che hanno trasformato lo skyline del paese promuovendone la sua identit\u00e0 contemporanea.\nGastronomia.\nLa cucina tradizionale azera \u00e8 famosa per l'abbondanza di verdure usate stagionalmente nei piatti. Le erbe fresche, tra cui menta, coriandolo, aneto, basilico, prezzemolo, dragoncello, erba cipollina, timo e maggiorana sono molto apprezzate e spesso accompagnano i piatti principali in tavola. La diversit\u00e0 climatica e la fertilit\u00e0 del territorio si riflettono nei piatti nazionali, che sono a base di pesce del Mar Caspio, carne locale (principalmente montone e manzo) e abbondanza di verdure di stagione. Il plov di riso allo zafferano \u00e8 il cibo di punta in Azerbaigian e il t\u00e8 nero \u00e8 la bevanda nazionale. Gli azeri usano spesso il tradizionale bicchiere \"armudu\" (a forma di pera) poich\u00e9 sussiste una cultura del t\u00e8 molto forte. Alcuni piatti tradizionali popolari sono il \"bozbash\" (zuppa di agnello che esiste in diverse variet\u00e0 regionali con l'aggiunta di diverse verdure), il \"qutab\" (pasta arrotolata cotta su una piastra con ripieno di verdure o carne macinata) e il \"dushbara\" (una sorta di ravioli di pasta ripieni di carne macinata aromatizzata).\nMissioni spaziali.\n7 febbraio 2013: viene lanciato Azerspace, primo satellite azero.\nOrdinamento dello Stato.\nSuddivisione amministrativa.\nL'Azerbaigian si suddivide in 66 distretti, ai quali sono equiordinate 12 citt\u00e0 non ricomprese in alcun distretto, e una regione autonoma, la Repubblica Autonoma di Nax\u00e7\u0131van. Nondimeno, 11 distretti e 2 citt\u00e0 sono situate nell'autoproclamata Repubblica del Nagorno Karabakh.\nA fini puramente statistici, il territorio del Paese \u00e8 stato suddiviso in dieci cosiddette \"regioni economiche\", di cui una coincide con la Repubblica Autonoma di Nax\u00e7\u0131van:\nPolitica.\nStruttura politica.\nLa struttura del sistema politico azero \u00e8 stata ridefinita con l'adozione di una nuova Costituzione dell'Azerbaigian il 12 novembre 1995. Ai sensi dell'articolo 23 della Costituzione, i simboli di Stato della Repubblica di Azerbaigian sono la bandiera, lo stemma e l'inno nazionale. Il potere statale in Azerbaigian \u00e8 limitato solo dalla legge per questioni interne, ma per gli affari internazionali \u00e8 ulteriormente limitato dalle disposizioni di accordi internazionali sottoscritti e ratificati dal Paese.\nIl governo dell'Azerbaigian si basa sulla separazione dei poteri legislativo, esecutivo e giudiziario. Il potere legislativo \u00e8 detenuto dall'Assemblea nazionale, il parlamento unicamerale. Dato il particolare status di autonomia del Nakchivan, poteri simili all'Assemblea nazionale sono attribuiti alla sua Assemblea Autonoma della repubblica del Nakhchivan. Le elezioni parlamentari si svolgono ogni cinque anni, la prima domenica del mese di novembre. Il Yeni Azerbaijan Party (Partito del Nuovo Azerbaigian), formalmente indipendente ma fedele al Presidente in carica, attualmente occupa quasi tutti i 125 seggi del Parlamento. Durante le elezioni parlamentari del 2010 i partiti di opposizione, Musavat e Partito del Fronte Popolare, non sono riusciti a conquistare nemmeno un seggio. Osservatori europei e la missione dell'OSCE/ODIHR hanno segnalato numerose irregolarit\u00e0 nella campagna elettorale e durante il giorno delle elezioni.\nIl potere esecutivo \u00e8 detenuto dal Presidente, che \u00e8 eletto per un periodo di 5 anni da elezioni dirette. Il presidente \u00e8 autorizzato a formare il Gabinetto, un organo esecutivo di livello inferiore, subordinato a lui. Il Gabinetto consiste principalmente del Primo Ministro, i suoi deputati e ministri. Il presidente non pu\u00f2 di sciogliere l'Assemblea nazionale, ma ha il diritto di veto sulle sue decisioni. Per ignorare il veto presidenziale, il parlamento deve avere una maggioranza di 95 voti. Il potere giudiziario \u00e8 esercitato dalla Corte Costituzionale, dalla Corte Suprema e dalla Corte dei conti. Il Presidente nomina i giudici di queste corti.\nIl Consiglio di Sicurezza \u00e8 l'organo deliberativo del presidente, che lo organizza secondo la Costituzione. \u00c8 stato stabilito il 10 aprile 1997.\nAnche se l'Azerbaigian ha tenuto diverse elezioni da quando ha riconquistato la propria indipendenza e ha molte delle istituzioni formali della democrazia, rimane classificato come \"non libero\" (al confine con \"parzialmente libero\") da Freedom House nel sondaggio World 2009.\nIstituzioni.\nL'Azerbaigian \u00e8 una repubblica la cui costituzione in vigore \u00e8 stata approvata con un referendum popolare il 12 novembre 1995. Il Primo ministro, di nomina presidenziale, \u00e8 Artur Rasizad\u0259 (in carica dal 4 novembre 2003). L'Assemblea nazionale (Milli M\u0259clis) \u00e8 il parlamento unicamerale e si compone di 125 seggi (fino al 2002 erano 100 secondo il sistema maggioritario e 25 secondo quello proporzionale, dopo il referendum popolare sono eletti tutti e 125 su base maggioritaria).\nPolitica interna.\nL'Azerbaigian \u00e8 una repubblica presidenziale; dal 2003 il Presidente della Repubblica \u00e8 \u0130lham \u018fliyev.\nI principali partiti politici sono:\nPolitica estera.\nI rapporti internazionali del Azerbaigian sono difficili con l'Armenia perch\u00e9 quest'ultima supporta, economicamente e militarmente, la regione del Nagorno Karabakh, in cui la maggior parte della popolazione \u00e8 armena.\nL'Azerbaigian ha buoni rapporti diplomatici con la Turchia, la Russia e gli Stati Uniti, mantenendo una posizione neutrale per la politica mondiale.\nSul piano internazionale l'Azerbaigian fa parte dell'ONU, della CSI e del Consiglio turco.\nIl 18 luglio 2000, \u00e8 entrato a far parte dell'Organizzazione per la sicurezza e la cooperazione in Europa (OSCE).\nA partire dal 1994 l'Azerbaigian e la NATO hanno iniziato la loro collaborazione aderendo al programma (PfP) \"Partenariato per la pace\".\nPolitica europea.\nL'accordo di partenariato e cooperazione firmato nel 1996 ed entrato in vigore nel 1999 costituisce la base delle relazioni bilaterali tra l'Unione europea e l'Azerbaigian.\nIl paese rientra nella politica europea di vicinato ed \u00e8 membro del partenariato orientale dal 2009. L'Azerbaigian \u00e8 inoltre un importante partner energetico per l'UE in special modo per la distribuzione delle risorse energetiche del Caspio nel mercato dell'UE.\nL'Azerbaigian \u00e8 stato duramente criticato per aver corrotto funzionari e diplomatici stranieri per promuovere le sue cause all'estero, reprimere le critiche sulle violazioni dei diritti umani e legittimare le elezioni presidenziali in Azerbaigian, una pratica definita come \"diplomazia del caviale\".\nFestivit\u00e0 e ricorrenze nazionali.\nFestivit\u00e0 nazionali azere\nEconomia.\nIl settore primario: l'agricoltura rappresenta un'importante risorsa economica, favorita dalle opere di irrigazione, che dal bacino di raccolta di Mingecaur ai piedi delle valli caucasiche si diramano in tutta la regione centrale del Paese. I prodotti agricoli principali sono il riso, i cereali, il tabacco, la frutta, il t\u00e8, gli agrumi, il mais, il cotone, il vino. Diffuso \u00e8 l'allevamento di bovini e ovini e del baco da seta.\nIl settore secondario: il principale prodotto d'esportazione del Paese \u00e8 il petrolio. Dal 1997 ad oggi l'estrazione di idrocarburi ha fatto registrare tassi di crescita continui.\nOltre a questo, si registrano miglioramenti nell'estrazione di ferro, rame, piombo e sale.\nTuttavia le vie di comunicazioni e l'industria estrattiva lasciano molto a desiderare e necessitano di un intervento piuttosto massiccio.\nIl settore terziario: commercio del petrolio. La SOCAR \u00e8 la societ\u00e0 statale azera che estrae ed esporta petrolio in tutto il mondo.Il Gasdotto TAP \u00e8 un progetto che ha come obiettivo di far sviluppare le riserve di gas nello Shah Deniz, che poi arriver\u00e0 dalle riserve sul Mar Caspio fino al Salento. Nel 2016 l'Azerbaigian \u00e8 divenuto secondo esportatore di petrolio greggio in Italia dopo l'Iraq avendo esportato 8,8 milioni di tonnellate di petrolio greggio, in proporzione 14,6% del totale.\nTrasporti.\nFerrovie.\nIl trasporto ferroviario \u00e8 gestito dalla societ\u00e0 statale \"Az\u0259rbaycan D\u0259mir Yolu.\" La lunghezza della rete ferroviaria \u00e8 di 2918 km. A causa del conflitto sul Nagorno-Karabakh le tratte ferroviarie nelle aree occupate dagli armeni e il traffico transfrontaliero verso l'Armenia sono stati sospesi. Di conseguenza non c'\u00e8 un collegamento ferroviario diretto verso l'exclave del Nakhchivan. Ci sono numerosi collegamenti ferroviari internazionali dall'Azerbaigian verso la Russia, la Georgia, la Turchia e l'Iran.\nLa stazione di confine pi\u00f9 importante con la Georgia \u00e8 Bejuk-Kjasik, mentre il traffico con la Russia viene gestito a Jalama. Entrambi i suddetti valichi di frontiera sono aperti anche al traffico passeggeri. L'Azerbaigian \u00e8 inoltre collegato al Turkmenistan e al Kazakistan tramite i traghettamenti ferroviari. L'Iran pu\u00f2 essere raggiunto attraverso la stazione di confine di Astara. Il progetto della tratta ferroviaria Baku-Tbilisi-Kars, inaugurata nel 2017, rientra in un programma di sviluppo per i collegamenti ferroviari tra l'Azerbaigian con la rete paneuropea attraverso la Georgia e la Turchia.\nStrade e autostrade.\nLa lunghezza totale della rete stradale azera \u00e8 di circa 24.981 km e serve il traffico merci nazionale e d\u00e0 accesso alle principali autostrade internazionali.\nL'autostrada Baku-Alat-Ganja-Qazakh-confine georgiano rappresenta la sezione azera del corridoio stradale internazionale TRACECA. Un secondo corridoio internazionale si estende dalla Russia al confine con l'Iran in direzione nord-sud. La rete stradale con l'Armenia \u00e8 interrotta e l'exclave azera di Nakhchivan \u00e8 collegata con il resto del paese tramite voli interni e su strada attraverso il territorio iraniano. Secondo i termini dell'accordo sul cessate il fuoco al termine della guerra nell'Artsakh del 2020 \u00e8 prevista la costruzione di nuova infrastruttura stradale per collegare le regioni occidentali azere con il Nakhchivan attraverso il territorio armeno.\nCollegamenti aerei.\nLo scalo aereo pi\u00f9 importante dell'Azerbaigian \u00e8 l'aeroporto di Baku che si trova a 15 km a est del centro della citt\u00e0 di Baku. Gli altri aeroporti internazionali sono a Ganja, Nakhchivan, Lankaran e Zaqatala. L'Azerbaijan Airlines (in azero: \"Az\u0259rbaycan Hava Yollar\u0131\") \u00e8 la compagnia aerea di bandiera del paese.\nPorti.\nIl principale porto dell'Azerbaigian e del Caspio \u00e8 il porto marittimo internazionale di Baku. Il paese ha collegamenti marittimi diretti con gli altri stati rivieraschi del Caspio (Iran, Kazakistan, Russia e Turkmenistan). L'attivit\u00e0 principale \u00e8 il trasporto di merci, principalmente di petrolio e di prodotti petroliferi. Un'altra importante infrastruttura \u00e8 il terminale di Sangachal, un grande complesso industriale per l'esportazione di gas.\nEcologia.\nIn Azerbaigian si trovano 9 parchi nazionali, 11 riserve naturali statali e 24 riserve naturali statali. In generale, le aree naturali protette costituiscono il 10,3% del territorio del paese, compreso il 3,7% dei parchi nazionali. Nel paese sono stati registrati 97 specie di mammiferi, 357 specie di uccelli, 67 specie di anfibi e rettili, 97 specie di pesci e pi\u00f9 di 15.000 specie di invertebrati. Il 66% delle specie vegetali totali che crescono nel Caucaso si trovano in Azerbaigian.\nSport.\nCalcio.\nIl calcio \u00e8 uno degli sport pi\u00f9 seguiti degli ultimi anni.\nIl Qarabag Agdam (ufficialmente noto come Futbol Klubu Qaraba\u011f A\u011fdam) \u00e8 la squadra principale del paese la quale si \u00e8 qualificata alla fase a gironi della UEFA Champions League 2017-2018 e alla fase a gironi della UEFA Europa League 2018-2019. \u00c8 pluricampione dell'Azerbaigian insieme alla storica rivale del Neft\u00e7i Baku. La squadra gioca le partite interne a Baku per via del conflitto perenne tra Armenia e Azerbaigian avendo sede a A\u011fdam situata nella regione del Nagorno Karabakh.. La nazionale di calcio dell'Azerbaigian ha come suo attuale capocannoniere Qurban Qurbanov con 14 reti.\nKarate.\nTra gli sport l'Azerbaigian si \u00e8 distinta nella disciplina del Karate con Rafael A\u011fayev, pi\u00f9 volte campione mondiale.\nGiochi olimpici.\nLa prima medaglia vinta dall'Azerbaigian ai Giochi olimpici fu la medaglia d'argento di Namig Abdullayev, nella lotta ad Atlanta 1996.\nLa prima medaglia d'oro olimpica per l'Azerbaigian venne conquistata nel tiro a volo (skeet), da Zemfira Meftah\u0259tdinova, ai Giochi olimpici di Sydney 2000\nFormula 1.\nDal 2017 in Azerbaigian si tiene il Gran Premio d'Azerbaigian. Il circuito (Circuito di Baku) \u00e8 costruito nel centro della capitale, attraversando la parte vecchia della citt\u00e0. Nel 2016 il tracciato ospit\u00f2 il Gran Premio d'Europa.\nScacchi.\nSono rintracciabili in Azerbaigian dal XII secolo, in epoca contemporanea la nazione \u00e8 stata sede ospitante delle Olimpiadi degli scacchi del 2016 e della Coppa del Mondo di scacchi 2015. Giocatori quali \u015e\u0259hriyar M\u0259mm\u0259dyarov, V\u00fcqar H\u0259\u015fimov e Teymur R\u0259c\u0259bov hanno raggiunto la Top 10 mondiale. R\u0259c\u0259bov ha inoltre vinto la l'edizione 2019 della coppa del Mondo."}
{"id": "1914490", "revid": "101411", "url": "https://it.wikipedia.org/wiki?curid=1914490", "title": "Convento Rosso", "text": ""}
{"id": "1914491", "revid": "1543377", "url": "https://it.wikipedia.org/wiki?curid=1914491", "title": "Porto Tolero", "text": "Porto Tolero (in croato: Plo\u010de) \u00e8 una citt\u00e0 di 10.102 abitanti (di cui 5.871 residenti nel capoluogo) della Croazia, nella Regione raguseo-narentana. All'epoca del governo del maresciallo Josip Broz Tito la localit\u00e0 assunse il nome di Kardeljevo, in onore di Edvard Kardelj, ministro degli Esteri jugoslavo dell'epoca e maggiore teorico della via jugoslava al socialismo.\nLa citt\u00e0 \u00e8 un importante porto della Croazia. Essa si trova sul delta del fiume Narenta, lungo la costa del mare Adriatico; funge da principale porto per la Bosnia ed Erzegovina e come punto terminale del Corridoio paneuropeo 5C.\nStoria.\nVenne fondata, nei pressi dell'attuale insediamento di Vido, dai Greci nel IV secolo a.C. per poi divenire nel tempo un importante centro commerciale e un centro urbano gi\u00e0 nel II secolo a.C.\nNel I secolo a.C., come tutte le colonie greche, dopo una lunga lotta contro le trib\u00f9 illiriche stanziate nei pressi, venne conquistata dall'Impero romano divenendo \"Colonia Iulia Narona\", un vivace centro militare, amministrativo, giudiziario e culturale.\nCaduto l'Impero Romano d\u2019Occidente nel 476 d.C., sub\u00ec un marcato declino, aiutato anche dalla calata nel VII secolo degli Avari e Croati; questi ultimi fondarono il Principato Narentano, popolato da abili navigatori, nonch\u00e9 da famigerati pirati capitanati dal principe croato Domagoj (che divenne, una volta usurpato il trono di Zdeslav, duca della Dalmazia croata).\nDopo la sconfitta di Domagoj (e dei suoi alleati Franchi), anche grazie alla flotta veneziana, entr\u00f2 nella sfera d'influenza bizantina.&lt;br&gt;\nCaduto l'Impero bizantino, nel XIV secolo la valle della Narenta venne governata dai principi bosniaci, e poi dai Turchi che nel XV secolo conquistarono la Bosnia; nella parte costiera dalmata invece si afferm\u00f2 dal 1420 la Serenissima, che fino al 1797 govern\u00f2 Porto Tolero.\nSecondo i documenti storici custoditi nell'archivio di Dubrovnik, il primo ricordo di Porto Tolero risale al 1387 e riguarda un atto di compravendita (\"... ad quedum locum dictum la Ploca que est in fluminis Narenti\").\nDopo l'intermezzo napoleonico, in cui il territorio venne annesso prima al Regno d'Italia, poi alle Province illiriche direttamente controllate dall'Impero francese, con il Congresso di Vienna (1815) viene annessa, assieme a tutta la Dalmazia, all'Impero austriaco, a cui rimane legata fino al termine della Prima guerra mondiale.\nPass\u00f2 quindi, come tutta la Dalmazia, sotto il Regno dei Serbi, Croati e Sloveni cambiando nome in \"Aleksandrovo\".\nLa citt\u00e0 venne occupata nel 1941 dalle forze dell'Asse, e fu inglobata nello Stato Indipendente di Croazia.\nCessato il secondo conflitto mondiale, dal 1945 entr\u00f2 a far parte della Repubblica Socialista di Croazia e, di conseguenza, della Repubblica Socialista Federale di Jugoslavia, assumendo alternativamente (tra il 1950 e il 1954 e tra il 1980 e il 1990) anche il nome \"Kardeljevo\" in onore di Edvard Kardelj.\nAttualmente \u00e8 collegata con la Bosnia-Erzegovina attraverso una ferrovia e con l'autostrada A1 (entro il 2008) con il resto della Croazia.\nIl nome veneziano della citt\u00e0 \u00e8 ancora utilizzato dalla locale squadra di calcio.\nGeografia antropica.\nInsediamenti.\nLa citt\u00e0 di Porto Tolero \u00e8 suddivisa in 9 insediamenti (\"naselja\"), di seguito elencati. Tra parentesi il nome in lingua italiana, generalmente desueto."}
{"id": "1914492", "revid": "36426", "url": "https://it.wikipedia.org/wiki?curid=1914492", "title": "Chiesa di San Michele (Massarosa)", "text": ""}
{"id": "1914494", "revid": "287204", "url": "https://it.wikipedia.org/wiki?curid=1914494", "title": "Cerveny Klastor", "text": ""}
{"id": "1914495", "revid": "64329", "url": "https://it.wikipedia.org/wiki?curid=1914495", "title": "Alexandrina Victoria", "text": ""}
{"id": "1914497", "revid": "1003787", "url": "https://it.wikipedia.org/wiki?curid=1914497", "title": "Paolo Bailetti", "text": "Carriera.\nNipote di Antonio Bailetti, comincia a gareggiare all'et\u00e0 di 12 anni. Dopo la trafila delle categorie giovanili, corre per sei stagioni tra i Dilettanti, quattro come Under-23 (dal 1999 al 2002) e due da Elite (2003 e 2004), ottenendo alcuni successi tra cui il titolo nazionale in linea Under-23 nel 2002. Passa professionista nel 2005 con il Team Androni Giocattoli-3C Casalinghi Jet di Davide Boifava. Quell'anno \u00e8 secondo al Trofeo Matteotti \u2013 battuto dal solo Ruggero Marzoli \u2013 e quinto al Gran Premio Nobili Rubinetterie, mentre nel 2006 \u00e8 sesto ai campionati italiani in linea e al Gran Premio Bruno Beghelli.\nNel 2007 segue Boifava al Team LPR; va ancora vicino al successo, \u00e8 infatti secondo in una tappa del Brixia Tour (chiude quinto in classifica) e quarto al Giro dell'Appennino e alla Coppa Placci. Nella stagione seguente partecipa per la prima volta alla Milano-Sanremo e al Giro d'Italia: nella \"Corsa rosa\" lavora come gregario per il capitano Danilo Di Luca e si classifica all'88\u00ba posto finale.\nNel 2009 passa alla spagnola Fuji-Servetto; l'anno dopo \u00e8 invece tra le file della Ceramica Flaminia di Orlando Maini, ottenendo altri piazzamenti nei dieci in alcune classiche italiane (sesto al Trofeo Matteotti, settimo al Giro di Romagna). Nelle stagioni 2011 e 2012, le ultime da professionista per lui, veste la divisa della De Rosa/Utensilnord, la squadra di Fabio Bordonali."}
{"id": "1914498", "revid": "125019", "url": "https://it.wikipedia.org/wiki?curid=1914498", "title": "Ibr\u0101h\u012bm Pasci\u00e0", "text": "Ibr\u0101h\u012bm () fu \"w\u0101l\u012b\" d'Egitto e supremo comandante militare nelle campagne d'Arabia, di Siria e d'Anatolia. Figlio di Mehmet Ali, divenuto chediv\u00e8 (vicer\u00e9) d'Egitto, Ibr\u0101h\u012bm govern\u00f2 il paese dal luglio al 10 novembre 1848. Fu il padre di Ism\u0101\u02bf\u012bl.\nBiografia.\nGiovent\u00f9.\nIbr\u0101h\u012bm Pasci\u00e0 nacque nell'anno dell'egira 1204/1789-1790 nel villaggio di Nusratli (oggi Nikiforos), paese della madre e della nonna paterna, vicino alla citt\u00e0 di Drama, in Rumelia (nella regione greca della Macedonia orientale), dove la famiglia si era stabilita dopo il matrimonio dei genitori. Era il primo figlio di Mehmet Ali, nato a Kavala, e di Amina. Falsa \u00e8 la versione di alcuni storici occidentali del XIX secolo, secondo la quale la madre lo avrebbe avuto dal primo marito e che sarebbe poi stato adottato da Mehmet Ali dopo il suo matrimonio con Amina.\nNel 1805, all'et\u00e0 di sedici anni, quando suo padre sal\u00ec al potere in Egitto, fu tenuto incarcerato da un ammiraglio ottomano. Ibr\u0101h\u012bm riottenne la libert\u00e0 quando il padre respinse con successo il tentativo d'invasione del Regno Unito in Egitto, condotto dal generale Alexander Mackenzie-Fraser.\nNel 1813, Ibrahim govern\u00f2 provvisoriamente l'Egitto allorch\u00e9 il padre part\u00ec per l'Arabia per combattere i wahhabiti. Nel 1816, succedette al fratello A\u1e25mad \u1e6c\u016bs\u016bn nell'incarico di comandante in capo dell'esercito egiziano d'Arabia. Fu membro della massoneria.\nCampagna contro i wahhabiti.\nCon l'aiuto del colonnello francese Joseph Anthelme S\u00e8ve (che in seguito assunse il nome di Sulaym\u0101n Pasci\u00e0), introdusse la disciplina militare e le metodologie europee nell'esercito egiziano. La campagna contro i wahhabiti dur\u00f2 circa due anni e si concluse con l'annientamento politico dei wahhabiti.\nSbarc\u00f2 a Yanbu\u02bf, il porto di Medina il 30 settembre 1816. Le citt\u00e0 sante de La Mecca e di Medina erano state conquistate dai wahhabiti e la missione di Ibrahim era quella di recuperane il controllo, cacciandoli nel deserto del Najd.\nLa formazione e l'armamento dell'esercito egiziano gli garantirono la superiorit\u00e0 militare necessaria a prevalere sui suoi avversari. Tuttavia la conquista dell'Arabia fu assai laboriosa, a causa della necessit\u00e0 di prendere Dir\u02bfiyya, bastione wahhabita nel deserto, e a causa del coraggio mostrato dai suoi nemici, che non temevano di morire per la loro causa.\nIbrahim si dimostr\u00f2 dotato di tenacia, affrontando assieme al suo esercito tutte le difficolt\u00e0, non lasciandoli scoraggiare per via di qualche sconfitta. Verso la fine del 1818, egli obblig\u00f2 il capo dei wahhabiti, l'imam Sulaym\u0101n (nipote di Muhammad b. \u02bfAbd al-Wahh\u0101b ad arrendersi, conquistando cos\u00ec Dir\u02bfiyya.\nOperazione in Morea.\nL'11 dicembre 1819, entr\u00f2 trionfalmente al Cairo. Dopo il suo rientro in patria, Ibrahim domand\u00f2 al colonello S\u00e8ve (Sulayman Pasci\u00e0) di avviare la riforma dell'esercito egiziano sul modello europeo. Nel 1824, Mehmet Ali fu nominato governatore di Morea dal sultano ottomano Mahmud II. Mahmud II sperava cos\u00ec di ottenere l'aiuto dell'esercito egiziano nella guerra d'indipendenza greca (1821-1832).\nIbr\u0101h\u012bm fu inviato nel Peloponneso con una squadra navale e un esercito di 17.000 uomini. La spedizione part\u00ec per la Grecia il 4 luglio 1824, ma per vari mesi la spedizione fu nell'incapacit\u00e0 di andare oltre l'isola di Creta e Rodi. Per timore dei brulotti greci, i battelli si fermarono in Morea. Il 26 febbraio 1825, dopo l'ammutinamento dei marinai greci a causa del mancato versamento della loro paga, Ibr\u0101h\u012bm sbarc\u00f2 a Modone. Rester\u00e0 in Morea fino all'ottobre 1828, attendendo l'intervento delle potenze occidentali in questa guerra.\nLe operazioni di Ibr\u0101h\u012bm in Morea furono condotte con ferocia. Sconfisse facilmente i Greci e giunse il 24 aprile 1826 a metter fine all'assedio di Missolonghi, che cost\u00f2 la vita a numerosi soldati turchi ed egiziani. Gli insorti greci avevano creato molti problemi al suo esercito e, per vendetta, egli distrusse il paese, inviando poi migliaia di greci in Egitto per servire come schiavi. Questi provvedimenti indignarono le Potenze europee, la Francia, il Regno Unito e la Russia che si allearono per fermare e sconfiggere i troppo dinamici egiziani.\nDopo la battaglia di Navarino, il 20 ottobre 1827, vinta dalle potenze europee, la spedizione di Morea, condotta dalla Francia lo costrinse a capitolare e Ibr\u0101h\u012bm lasci\u00f2 il Paese il 1\u00ba ottobre 1828.\nCampagna di Siria.\nIl governo ottomano, geloso dei suoi successi, tent\u00f2 d'impedire alle sue truppe di tornare in Egitto. i britannici che s'erano incontrati con la sua flotta a Navarino, l'avevano descritto come un uomo obeso, malato e marcato dai segni del vaiolo.\nMirando all'indipendenza, o quanto meno all'autonomia, dell'Egitto, suo padre Mehmet Ali entr\u00f2 in urto con l'Impero ottomano e ordin\u00f2 a suo figlio di liberare l'Egitto. Insieme aderirono appieno al progetto di una nazione che radunasse tutti gli arabi dall'Egitto alla Mesopotamia (Iraq).\nIn Siria sconfisse i turchi, liber\u00f2 Damasco il 27 maggio 1832, inflisse una disfatta all'esercito ottomano a Homs l'8 luglio, batt\u00e9 ancora l'esercito ottomano a Beilan il 29 luglio, poi invase l'Anatolia e conquist\u00f2 Konya il 21 dicembre.\nDopo la sua campagna militare, rimase in Siria, di cui divenne governatore. Dopo la conclusione del trattato di K\u00fctahya, invi\u00f2 il suo esercito per prendere Istanbul. Ma i suoi soldati furono costretti a tornare sui loro passi dal momento che i britannici e gli austro-ungarici non volevano una nazione araba indipendente dall'Impero ottomano, decidendo pertanto di aiutare gli Ottomani perch\u00e9 riuscissero a sbarazzarsi delle forze egiziane. Ibrahim fu quindi costretto a lasciare l'Anatolia nel febbraio 1841.\nMorte.\nNel 1846, effettu\u00f2 una visita nell'Europa occidentale, venendovi ricevuto col rispetto che il suo rango richiedeva. Quando suo padre divenne troppo vecchio e fu colpito da forme degenerative di senilit\u00e0, Ibr\u0101h\u012bm fu nominato reggente (luglio 1848), ma premor\u00ec al padre per tisi il 10 novembre 1848, rendendo necessario il ritorno sul trono del vecchio Mehmet Ali, prima che questi potesse trasmettere ogni potere al figlio di Ibr\u0101h\u012bm e suo nipote, \u02bfAbb\u0101s Hilm\u012b, ritenuto vicino politicamente ai britannici, che si erano sempre opposti con ogni mezzi alla prospettiva che Ibr\u0101h\u012bm potesse edificare uno Stato moderno in Egitto."}
{"id": "1914500", "revid": "1494169", "url": "https://it.wikipedia.org/wiki?curid=1914500", "title": "Kinesiologia", "text": ""}
{"id": "1914504", "revid": "729019", "url": "https://it.wikipedia.org/wiki?curid=1914504", "title": "Riccardo Chiarini", "text": "Carriera.\nNel 2006, dopo tre stagioni da dilettante, inizia l'attivit\u00e0 di professionista tra le file del Team 3C Casalinghi Jet-Androni Giocattoli. In carriera ha ottenuto una sola vittoria da \"pro\", il Trofeo Matteotti 2010 in maglia De Rosa-Stac Plastic. Ha partecipato al Giro d'Italia nel 2008 e nel 2009, concludendo la corsa in entrambe le occasioni.\nAd inizio 2014, rimasto senza contratto dopo tre stagioni con l'Androni Giocattoli-Venezuela, decide di lasciare il professionismo e di passare al mountain biking. Nella specialit\u00e0 del marathon a inizio anno conclude al quarto posto la corsa a tappe Cape Epic. Nel maggio dello stesso anno viene per\u00f2 trovato positivo all'EPO in un controllo antidoping a sorpresa: viene per questo successivamente squalificato dalle corse fino al 3 giugno 2016.\nRientrato alle gare nel 2017 con il Team NOB-Selle Italia, durante l'anno viene convocato in Nazionale dal CT Mirko Celestino; nel 2018 si trasferisce al Torpado S\u00fcdtirol MTB Pro Team."}
{"id": "1914507", "revid": "51323", "url": "https://it.wikipedia.org/wiki?curid=1914507", "title": "Rosalyn Sussman Yalow", "text": ""}
{"id": "1914509", "revid": "767487", "url": "https://it.wikipedia.org/wiki?curid=1914509", "title": "Ferdinando Magagnini", "text": "Si form\u00f2 nella bottega di Andra Gambassini, alle cui dipendenze realizz\u00f2 il modello ligneo del Duomo di Pisa e di altri monumenti della celebre piazza dei Miracoli, oltre ad un modello in avorio della basilica di San Pietro in Vaticano.\nSuccessivamente frequent\u00f2 la \"Scuola gratuita di Architettura e Ornato\".\nNella prima met\u00e0 dell'Ottocento lavor\u00f2 come ebanista all'interno del Palazzo de Larderel, dove fu impegnato nel cosiddetto \"Gabinetto gotico\". Nel medesimo palazzo, dopo il 1845, complet\u00f2 la \"Sala Rossa\" cominciata da Gaetano Gherardi e, intorno al 1850, integr\u00f2 i vari corpi di fabbrica in un'unica ed imponente facciata, per la quale la critica ha ravvisato alcune analogie con quella del Palazzo Belgioioso di Milano.\nSempre per i de Larderel esegu\u00ec la cappella cimiteriale presso la chiesa di San Matteo e, a Pomarance, per conto dell'Accademia dei Coraggiosi, progett\u00f2 un piccolo teatro, inaugurato nel 1862.\nCome ebanista Magagnini lavor\u00f2 in numerose chiese di Livorno (ad esempio realizz\u00f2 un tabernacolo nella chiesa del Soccorso) e, sempre nella citt\u00e0 labronica, esegu\u00ec, con Francesco Parri, l'iconostasi del cimitero greco-ortodosso di via Mastacchi, per la quale il pittore di origine romana Carlo Morelli realizz\u00f2 uno dei primi dipinti.\nLa fama acquisita lo port\u00f2 a lavorare anche all'estero, fino all'Egitto.\nL'architetto livornese Luigi Del Moro (1845-1897), celebre per aver completato la facciata del Duomo di Firenze alla morte di Emilio De Fabris, fu allievo di Magagnini.\nMor\u00ec suicida a Livorno."}
{"id": "1914510", "revid": "51323", "url": "https://it.wikipedia.org/wiki?curid=1914510", "title": "Rosalyn S. Yalow", "text": ""}
{"id": "1914511", "revid": "2730", "url": "https://it.wikipedia.org/wiki?curid=1914511", "title": "Reubell", "text": ""}
{"id": "1914514", "revid": "647919", "url": "https://it.wikipedia.org/wiki?curid=1914514", "title": "Sorabo superiore", "text": ""}
{"id": "1914515", "revid": "647919", "url": "https://it.wikipedia.org/wiki?curid=1914515", "title": "Sorabo", "text": ""}
{"id": "1914518", "revid": "51323", "url": "https://it.wikipedia.org/wiki?curid=1914518", "title": "George D. Snell", "text": ""}
{"id": "1914519", "revid": "647919", "url": "https://it.wikipedia.org/wiki?curid=1914519", "title": "Sorabo inferiore", "text": ""}
{"id": "1914521", "revid": "51323", "url": "https://it.wikipedia.org/wiki?curid=1914521", "title": "Georges Jean Franz K\u00f6hler", "text": ""}
{"id": "1914523", "revid": "51323", "url": "https://it.wikipedia.org/wiki?curid=1914523", "title": "Louis J. Ignarro", "text": ""}
{"id": "1914525", "revid": "1784938", "url": "https://it.wikipedia.org/wiki?curid=1914525", "title": "Club dei giacobini", "text": "Il club dei giacobini (\"club des jacobins\") fu un'associazione politica fondata a Parigi nel novembre 1789 con sede nel convento domenicano di San Giacomo (Saint-Jacobus) in rue Saint-Honor\u00e9.\nInizialmente, nato dal Club bretone, aveva assunto il nome di Societ\u00e0 della Rivoluzione (Soci\u00e9t\u00e9 de la R\u00e9volution), mutato l'8 febbraio 1790 in Societ\u00e0 degli amici della Costituzione (Soci\u00e9t\u00e9 des amis de la Constitution), ma fu ben presto conosciuto popolarmente come club dei giacobini. Con la caduta della monarchia e l'instaurazione della Repubblica, il 21 settembre 1792 il club prese il nome di Societ\u00e0 dei giacobini, amici della libert\u00e0 e dell'eguaglianza (Soci\u00e9t\u00e9 des jacobins, amis de la libert\u00e9 et de l'\u00e9galit\u00e9).\nSopravvissuto a stento alla caduta di Robespierre, il 12 novembre 1794 il club fu soppresso dalle autorit\u00e0.\nStoria.\nLe origini.\nIl 6 ottobre 1789 l'Assemblea Nazionale si trasfer\u00ec da Versailles a Parigi. Il club bretone, la societ\u00e0 di deputati della Bretagna fondata in maggio a Versailles ma frequentata anche da deputati eletti nelle diverse province, si sciolse. Tuttavia la positiva esperienza di quel club non doveva rimanere lettera morta e si pens\u00f2 di ripeterla su nuove basi.\nLe fonti dell'epoca sono tuttavia contraddittorie. Jacques Antoine Dulaure afferma che nel mese di novembre era stato costituito a Londra il \"Club de la R\u00e9volution de France\", che aveva inviato all'Assemblea Nazionale una lettera di felicitazioni per il lavoro svolto. Di conseguenza \u00abi membri del comitato bretone concepirono il progetto di formare a Parigi una societ\u00e0 sull'esempio londinese, dandogli basi pi\u00f9 solide e pi\u00f9 estese di quel comitato\u00bb. Anche nei suoi \"Esquisses historiques\" Dulaure conferma la nascita del club giacobino su iniziativa dei deputati bretoni.\nEdmond Dubois-Cranc\u00e9, gi\u00e0 membro attivo del club bretone, afferma invece che \u00abi vantaggi tratti dalla corte dallo scioglimento del club bretone convinse i suoi membri a ricostituirlo\u00bb. La tesi che la ricostituzione del club si fosse resa necessaria per opporsi ai maneggi della corte e dell'aristocrazia \u00e8 confermata dal deputato dell'Anjou La R\u00e9velli\u00e8re-L\u00e9peaux. Egli per\u00f2 nega che la nuova societ\u00e0 abbia avuto origine dal club bretone o da una sua parte, \u00abcome comunemente si crede\u00bb. Furono \u00abi deputati della Franca Contea, alcuni deputati dell'Anjou, come Leclerc, Pilastre ed io, e qualche altro costituente\u00bb, a organizzarsi \u00abper assicurare il comitato di presidenza dell'Assemblea ai patrioti\u00bb.\nAnche Alexandre de Lameth non giudica il club dei giacobini una derivazione del club bretone: \u00abi deputati delle province lontane dalla capitale\u00bb, che non erano mai stati a Parigi, \u00abprovavano una specie di terrore all'idea di essere isolati e per cos\u00ec dire perduti in mezzo a quell'immensa citt\u00e0. Quasi tutti cercarono allora di alloggiare il pi\u00f9 vicino possibile all'Assemblea\u00bb e di stabilire \u00abun luogo di riunione per concertare la direzione degli affari pubblici\u00bb. Diversamente sostengono il deputato Jean-Pierre Boull\u00e9 che l'8 dicembre 1789 riferisce di un club bretone \u00abrinnovato e perfezionato\u00bb funzionante a Parigi, e il \"Bulletin de la Correspondance de Brest\" del 9 gennaio 1790, secondo il quale l'associazione parigina \u00abche si occupa senza posa della felicit\u00e0 del popolo\u00bb \u00e8 \u00abformata dai deputati della Bretagna\u00bb.\nBeaulieu fa un racconto circostanziato su quella che, secondo lui, sarebbe stata l'origine del club. Il deputato della Franca Contea Charles Claude Gourdan avrebbe chiesto a Siey\u00e8s se non fosse il caso di ricostituire a Parigi il club bretone. Questi avrebbe acconsentito, a condizione che non vi fossero ammesse le \u00abcattive teste\u00bb che ne avevano fatto parte a Versailles. Riferito il colloquio ai suoi colleghi, fu convenuto che \u00ablui, Gourdan, avrebbe cercato un locale abbastanza vasto per accogliervi i soci e lo avrebbe affittato senza indugio\u00bb.\nTh\u00e9odore de Lameth sostiene invece che questo incarico fu affidato al deputato di Gray Muguet de Nanthou, ma \u00e8 smentito dal fratello Alexandre, secondo il quale furono deputati domiciliati a Parigi a occuparsi della bisogna. In ogni caso, fu raggiunto un accordo con il priore dei giacobini di rue Saint-Honor\u00e9, che affitt\u00f2 loro per duecento franchi l'anno la biblioteca o il refettorio, o piuttosto entrambi i locali.\nLa prima riunione del club si tenne \u00abuna domenica mattina\u00bb del novembre 1789, presenti \u00abquindici o venti deputati\u00bb, secondo La R\u00e9velli\u00e8re-L\u00e9peaux, ma per Lameth ve n'erano \u00abcirca cento, e il giorno dopo un numero doppio\u00bb. Si procedette all'elezione del presidente e anche sul suo nome le fonti sono discordanti. Secondo Dubois-Cranc\u00e9 \u00abLe Chapelier fu il primo presidente ed io il segretario\u00bb mentre per Lameth presidente fu il barone de Menou e segretari lui stesso, Barnave, Duport, Le Chapelier, Target e altri tre deputati. \u00c8 Boull\u00e9, nella sua lettera dell'8 dicembre, a darci il primo nome del club: \"Soci\u00e9t\u00e9 de la R\u00e9volution\", \u00abche sta prendendo una forma regolare dagli statuti che le si stanno dando\u00bb.\nLa societ\u00e0 si propose inizialmente di preparare ogni misura per assumere l'egemonia politica nell'Assemblea Nazionale e per dirigere l'opinione pubblica nel senso della Rivoluzione. A questo scopo si ritenne opportuno ammettere nel club anche personalit\u00e0 non elette all'Assemblea, anche straniere, in particolare \u00abscrittori che avessero pubblicato qualche utile opera\u00bb. Furono cos\u00ec ammessi Condorcet, l'economista Cazeau, il matematico Le Camus, \u00abe un piccolo numero di altri scienziati e pubblicisti\u00bb. Uno di essi, l'inglese Arthur Young, ricorda di essere stato ammesso al club il 18 gennaio 1790. Presentato come autore dell\"Aritmetica politica\", fu ammesso senza obiezioni e \u00abmi fu detto ch'ero libero d'assistere alle sedute quando volessi, bench\u00e9 straniero\u00bb.\nIl numero degli aderenti aument\u00f2 rapidamente. In provincia si costituirono club ispirati alla societ\u00e0 parigina e il refettorio del convento giacobino di Parigi si dimostr\u00f2 presto incapace di contenere tutti i soci: \u00abai padri giacobini che erano ammessi alle sedute della Societ\u00e0 e che vi avevano attinto i veri princ\u00ecpi della filosofia e del patriottismo, sarebbe dispiaciuto vederla traslocare. Proposero la biblioteca e questo spostamento fu accettato\u00bb.\nLa biblioteca era un'ampia galleria. Alle pareti erano posti scaffali di libri e ritratti di membri dell'ordine domenicano, in fondo un altare. Sopra l'ingresso era dipinto un affresco rappresentante Tommaso d'Aquino. I banchi erano posti ad anfiteatro e al centro si trovava il seggio elevato del presidente, sotto il quale stavano i segretari. Davanti a loro sorgeva la tribuna riservata agli oratori. L'illuminazione era insufficiente: \u00abLa debole luce di questa sala a volta, dove si arriva da un chiostro oscuro, d\u00e0 all'insieme un aspetto cupo\u00bb.\nPrime sedute e scissioni.\nNella seduta dell'8 febbraio 1790 il regolamento di quella che ora si chiamava \"Soci\u00e9t\u00e9 des Amis de la Constitution\" fu letto da Antoine Barnave, che ne era stato l'unico o il principale estensore. Occorreva portare nell'Assemblea Nazionale \u00abspiriti preparati dalla discussione e premuniti contro ogni sorpresa\u00bb unendo tutti gli amici della Costituzione che stava per essere ultimata e applicata. Occorreva diffonderne i princ\u00ecpi contro i pregiudizi, gli interessi di parte e le \u00abgrida sediziose\u00bb.\nA questo scopo la societ\u00e0 intendeva essere un centro di riferimento delle altre societ\u00e0 della provincia e aprirsi al contributo di tutti i Francesi. Le qualit\u00e0 richieste ai soci dovranno essere \u00abla fedelt\u00e0 alla Costituzione, la devozione nel difenderla, il rispetto e la sottomissione ai poteri stabiliti\u00bb, l'amore per l'eguaglianza, il sentimento profondo dei diritti dell'uomo, la difesa dei deboli e degli oppressi.\nIl nuovo candidato al club doveva essere presentato da tre membri, se deputato, altrimenti da cinque. L'ammissione sarebbe stata deliberata dalla maggioranza dei soci. Erano ammesse candidature collettive di associazioni purch\u00e9 lo spirito delle loro istituzioni fosse essenzialmente lo stesso. La quota sociale era di trentasei lire. Il presidente del club era eletto ogni mese e le sedute erano previste in ogni giorno feriale, alle sei del pomeriggio.\nBen presto i membri della \"Soci\u00e9t\u00e9\" furono chiamati dai loro avversari \"jacobins\", o anche \"jacobites\", \"jacots\" e \"jacoquins\". L'intento era derisorio e dapprima suscit\u00f2 le proteste dei soci che poi finirono per accettare e portare quel nome con orgoglio.\nTra i primi interventi al club che ci sono pervenuti, vi \u00e8 quello del commerciante di Nantes Jean-Baptiste Mosneron de Launay. Nel suo discorso del 26 febbraio 1790, dopo un elogio del commercio, difese la tratta degli schiavi contro le proteste degli \"Amis des Noirs\": \u00abNessuna tratta \u00e8 fatta con pi\u00f9 riguardo di quella francese\u00bb - esclam\u00f2 - e propose poi l'invio di una squadra navale alle Antille, minacciate dagli Inglesi. Non si conosce la reazione del club giacobino, ma l'Assemblea Costituente, il 10 marzo seguente, approv\u00f2 il mantenimento della tratta degli schiavi.\nCharles de Peyssonnel, fresco autore della \"Situation politique de la France\", affront\u00f2 il 10 marzo il problema dell'alleanza politica tra Francia e Austria. La recente morte dell'imperatore Giuseppe II e l'attuale riarmo della Prussia, dei Paesi Bassi, della Savoia e dell'Inghilterra ponevano la necessit\u00e0 di ridiscutere la tradizionale strategia della Francia, rinnovando anche il corpo diplomatico, \u00abinfettato dal veleno dell'ancien r\u00e9gime\u00bb.\nIl 18 marzo, dalla tribuna del club il barone prussiano Jean-Baptiste de Cloots denunci\u00f2, in un drammatico discorso, le mire del re e dell'aristocrazia che, a suo avviso, erano gi\u00e0 in intesa con le potenze straniere reazionarie per restaurare il dispotismo. Occorreva modificare la Costituzione, togliendo al re il comando supremo delle forze armate, e impedirgli di assentarsi da Parigi: \u00abse i Francesi non tratterranno il re sotto la custodia d'una immensa capitale, in mezzo a un esercito di cittadini, di una numerosa guardia nazionale, io non do pi\u00f9 di trent'anni di durata all'edificio che voi state costruendo con tanta pena e tanta gloria\u00bb.\nIl 31 marzo Robespierre fu eletto presidente. Non appena fu noto il risultato dell'elezione, Lafayette abbandon\u00f2 il club per fondare un'altra associazione, la \"Soci\u00e9t\u00e9 de 1789\", inaugurata al Palais-Royal il 12 aprile. Probabilmente, Lafayette se ne and\u00f2 avendo compreso di non poter influenzare a sufficienza l'attivit\u00e0 del club, che ora appariva dominato dalle personalit\u00e0 di Barnave, Duport, Lameth, Mirabeau e Robespierre, i cinque membri del primo comitato del club, che \u00abda soli dirigevano tutto, formavano i piani e i progetti, e quello che era giudicato degno di esecuzione era affidato per l'esecuzione a un altro comitato, composto da quindici persone. Rivestito della sua sanzione, il progetto passava al terzo comitato, che finalmente s'incaricava di farlo adottare dalla massa e trasmetterlo ai club affiliati delle province\u00bb.\nI rappresentanti dei reggimenti di Chartres e Dauphin avevano denunciato i tentativi degli ufficiali di alimentare lo spirito di rivolta contro il nuovo regime diminuendo le razioni in qualit\u00e0 e quantit\u00e0 e, insieme, distribuendo punizioni e congedi ai soldati patrioti. Su questo problema Danton, il presidente del club dei Cordiglieri, intervenne il 30 maggio tra gli opposti clamori di sostenitori e avversari, affermando che il governo era pienamente immischiato in quelle iniziative controrivoluzionarie e che, da parte sua, era pronto a lavare lo scandalo con il sangue dei ministri.\nNella seduta del 4 giugno 1790 alcuni membri del club proposero di appoggiare la candidatura di Siey\u00e8s a presidente dell'Assemblea Nazionale nella prossima seconda met\u00e0 di giugno, quando fosse caduto l'anniversario della costituzione degli Stati generali in Assemblea Nazionale, della quale egli era stato animatore. La proposta fu respinta a maggioranza, perch\u00e9 erano in molti a diffidare di quell'uomo, maestro d'intrighi, molto vicino a Lafayette e gi\u00e0 tra i fondatori, nello scorso aprile, della rivale \"Soci\u00e9t\u00e9 de 1789\". Offeso, l'abate Siey\u00e8s lasci\u00f2 il club e con lui il duca di La Rochefaucauld, Talleyrand, Mirabeau e La Chapelier, che confluirono nell'associazione di Lafayette.\nMirabeau torn\u00f2 per\u00f2 in ottobre a frequentare il club dei giacobini. Consapevole dell'autorevolezza di questi come della debolezza politica della \"Soci\u00e9t\u00e9 de 1789\", assoldato dalla corte in maggio, Mirabeau sper\u00f2 di poter manovrare all'interno del club, dove gi\u00e0 agivano agenti della monarchia come Bonnecarr\u00e8re, Desfieux e altri, allo scopo di provocare e sfruttare le divisioni dei rivoluzionari.\nL'ambizione di poter succedere a Luigi XVI spinse invece il duca d'Orl\u00e9ans a iscrivere al club il duca di Chartres, suo figlio diciassettenne, provocando la preoccupate lamentele della moglie.\nNel maggio 1791 nell'Assemblea costituente si scatena un'offensiva della destra contro le societ\u00e0 popolari che investir\u00e0 anche quella dei giacobini dando l'avvio di una rottura interna dei rapporti fra i democratici e i moderati, la successiva tentata fuga in giugno del re a Varennes far\u00e0 precipitare gli eventi. Barnave porta i suoi amici a una scissione, dando vita a una Nuova societ\u00e0 degli amici della costituzione, era il Club dei Foglianti.\nLa petizione per la decadenza del re, avanzata dal Club dei Cordiglieri ed appoggiata dai giacobini, depositata al Campo di Marte, fu al principio di una sparatoria che lasci\u00f2 sul terreno pi\u00f9 di cento morti, sfruttata poi dai moderati, caus\u00f2 una spaccatura fra una parte della borghesia rivoluzionaria e il movimento popolare.\nI giacobini escono dalla scissione indeboliti, ma per i foglianti questa \u00e8 stata un insuccesso politico a causa dello scarso seguito che si erano riusciti a creare.\nDal 22 settembre 1792 la societ\u00e0 fiera del suo soprannome decide di assumere il nome di Societ\u00e0 dei giacobini amici della libert\u00e0 e dell'uguaglianza (\"Soci\u00e9t\u00e9 des Jacobins amis de la libert\u00e9 et de l'\u00e9galit\u00e9\"). Si viene a creare una \"terza legione\" giacobina, pi\u00f9 giovane, composta da uomini poco colti, ma profondamente fanatici per la salvezza della patria che si affidavano completamente a Robespierre.\nL'anno II.\nL'insurrezione della Vandea, cattolica e realista dopo essere stata ripresa in mano dai nobili, si estese nell'ovest. Le frontiere furono invase dagli spagnoli a sud-ovest, dai piemontesi a sud-est, dai prussiani, dagli austriaci e dagli inglesi a nord e all'est. Per scongiurare questi pericoli e sotto la pressione dei sanculotti, i montagnardi presero delle misure radicali.\nNell'anno II del calendario rivoluzionario francese, viene creato il Comitato di salute pubblica, presieduto da Danton fino alla morte, poi da Robespierre. Durante tale periodo si pu\u00f2 considerare compiuta l'epurazione delle componenti degli \"arrabbiati\", guidati dall'anziano sacerdote Jacques Roux, degli \"indulgenti\", guidati da Danton, e degli h\u00e9bertisti, ottenendo il monopolio dei comitati di governo e prende il via la dittatura del Terrore di Robespierre, che permise di reprimere duramente la rivolta vandeana e gli eserciti stranieri furono ricacciati fuori dai confini nazionali, salvando cos\u00ec la Repubblica.\nL'anno II \u00e8 l'anno dell'apogeo delle societ\u00e0 popolari che arriveranno a essere presenti in almeno 5.500 municipalit\u00e0.\nLa crisi.\nQuando il Terrore ebbe termine nella provincia, si accentu\u00f2 a Parigi, dopo il voto delle leggi di Pratile che davano il via al grande Terrore, in cui si veniva perseguitati per crimini politici.\nIl Terrore poteva reggersi solo sulla necessit\u00e0 di difendere una Repubblica in crisi: venuta meno l'emergenza grazie alle vittorie interne ed esterne, essa cominciava a perdere il sostegno popolare e la sua ragion d'essere.\nRobespierre si era fatto molti nemici e inizi\u00f2 a trascurare la guida del club fino al suo arresto, i giacobini parigini furono accusati di essere ormai nient'altro che burocrati, lontani dal movimento popolare, fino a che fu rimosso e ghigliottinato con il colpo di Stato del 9 termidoro (1794) a cui parteciparono ex membri come Paul Barras e Jean-Lambert Tallien, a cui seguir\u00e0 il ridimensionamento del club.\nNell'anno III i giacobini furono attaccati sia dalla destra che dalla sinistra, e il 12 novembre 1794 il club dei giacobini fu chiuso definitivamente con la forza dalla Convenzione termidoriana.\nI giacobini cercarono di conquistare il Direttorio con il club del Panth\u00e9on nel 1795 e con il club del Maneggio nel 1799 (riuscendoci in parte per alcuni mesi, quando il Maneggio espresse diversi ministri come Robert Lindet e due direttori su cinque, Jean-Fran\u00e7ois Moulin e Louis Gohier). Furono esautorati da Napoleone con il colpo di stato del 18 brumaio e il club sciolto d'autorit\u00e0 dal ministro ed ex giacobino Joseph Fouch\u00e9 nel 1801 per cospirazione antigovernativa."}
{"id": "1914526", "revid": "62004", "url": "https://it.wikipedia.org/wiki?curid=1914526", "title": "Jure Gol\u010der", "text": "Carriera.\nGol\u010der divenne ciclista professionista su strada nel 2002 con il team Perutnina Ptuj-Krka-Telekom Slovenije. Nel 2003 e nel 2004 partecip\u00f2 con la sua Nazionale ai campionati del mondo Elite in linea. Nel maggio 2004, quando correva per la Formaggi Pinzolo Fiav\u00e9, gli vennero rilevati valori ematici \u00abfuori norma\u00bb alla vigilia del Giro d'Italia; di conseguenza venne sospeso precauzionalmente per 15 giorni dall'UCI. Tornato alle corse, vinse il Giro d'Oro in Trentino.\nNel 2006 si laure\u00f2 campione nazionale su strada. Due anni dopo, in maglia LPR Brakes-Ballan, corse il suo primo grande Giro, il Giro d'Italia, chiudendolo al trentaduesimo posto; nello stesso anno concluse al quarto posto il Giro del Trentino, vinse la classifica generale del Giro di Slovenia e partecip\u00f2 alla prova in linea dei Giochi olimpici di Pechino, piazzandosi sessantesimo.\nDal 2012 al 2015 \u00e8 sotto contratto con formazioni austriache, prima per due anni con il Tirol Cycling Team (con cui si piazza terzo alla Fl\u00e8che du Sud 2012) e poi, dal 2014 al 2015, con il Team Gourmetfein-Simplon Wels. Nel 2016 torna in Slovenia per gareggiare con il team Adria Mobil: in stagione si aggiudica il Grand Prix Izola. Conclude l'attivit\u00e0 agonistica al termine del 2018, all'et\u00e0 di 41 anni, dopo diciassette stagioni tra gli Elite."}
{"id": "1914529", "revid": "28592", "url": "https://it.wikipedia.org/wiki?curid=1914529", "title": "Distretto di Memel", "text": ""}
{"id": "1914530", "revid": "1573940", "url": "https://it.wikipedia.org/wiki?curid=1914530", "title": "Nephilinae", "text": "Nephilinae \u00e8 una sottofamiglia di ragni appartenente alla famiglia Araneidae.\nEtimologia.\nIl nome deriva dal greco ', \"n\u00e8o\" cio\u00e8 \"io filo\", \"io tesso\", e ', \"fil\u00e8o\", cio\u00e8 \"io desidero\", \"io amo\", volendo intendere una propensione innata a tessere e costruire ragnatele, ed il suffisso \"-idae\", che designa l'appartenenza ad una famiglia.\nCaratteristiche.\nSono ragni di cospicue dimensioni, normalmente la grandezza di un palmo umano per le femmine e 1/5 di questo per i maschi; costruiscono elaborate ragnatele dai fili di colore giallognolo, forse le pi\u00f9 articolate fra tutti i ragni. Di forma sferica, vengono sovente rinnovate in quanto perdono di viscosit\u00e0 dopo alcune ore. Il colorito trae in inganno molti insetti che vi rimangono intrappolati.\nComportamento.\nNon \u00e8 raro che la femmina dopo l'accoppiamento mangi il maschio o i maschi che le si avvicinino consentendo ad altri maschi di accoppiarsi. Sono presenti in letteratura casi di cannibalismo con altri ragni anche delle medesime dimensioni e casi di vera e propria \"fuga\" da coleotteri in avvicinamento, quando potrebbero costituire un eccellente pranzo. Spesso gli appartenenti il genere \"Nephila\" sono parassitati da altri minuscoli ragni del genere \"Argyrodes\". Probabilmente la ricostruzione continua della ragnatela pu\u00f2 essere un sistema per liberarsi temporaneamente di questi scomodi parassiti.\nSecernono un veleno alquanto potente e simile a quello della \"vedova nera\" ma senza conseguenze letali per gli esseri umani, cui provoca edemi e vesciche senza conseguenze.\nUtilit\u00e0.\nNegli ultimi anni il filo particolare secreto da questi ragni sta interessando gli studiosi di nanotecnologie, in quanto sottoposta ad esperimenti dal punto di vista tecnologico si \u00e8 notato che ha le seguenti propriet\u00e0 eccezionali: resistenza allo stiramento maggiore dell'acciaio a parit\u00e0 di diametro, estensibilit\u00e0 paragonabile alla gomma, capacit\u00e0 di assorbire acqua non perdendo le precedenti propriet\u00e0 elencate; inoltre \u00e8 anche biodegradabile ed ha propriet\u00e0 meccaniche paragonabili al kevlar.\nDistribuzione.\nSono molto diffusi nelle regioni pi\u00f9 calde del mondo, specialmente in Australia, Asia, Africa e America.\nTassonomia.\nAttualmente, a giugno 2017, si compone di cinque generi e 61 specie:"}
{"id": "1914534", "revid": "51323", "url": "https://it.wikipedia.org/wiki?curid=1914534", "title": "John H. van Vleck", "text": ""}
{"id": "1914535", "revid": "51323", "url": "https://it.wikipedia.org/wiki?curid=1914535", "title": "John van Vleck", "text": ""}
{"id": "1914537", "revid": "51323", "url": "https://it.wikipedia.org/wiki?curid=1914537", "title": "Derek H. R. Barton", "text": ""}
{"id": "1914539", "revid": "767487", "url": "https://it.wikipedia.org/wiki?curid=1914539", "title": "Monte Venerocolo", "text": "Il monte Venerocolo, noto anche come monte Tre Confini (da non confondersi con il Pizzo dei Tre Confini, posto pochi chilometri pi\u00f9 ad Ovest), dato che i suoi tre versanti delimitano i confini delle province lombarde di Bergamo, Brescia e Sondrio, \u00e8 una montagna delle Alpi Orobie alta 2.590\u00a0 formata per lo pi\u00f9 da rocce rossastre.\nDescrizione.\nLa formazione rocciosa prevalente \u00e8 il Verrucano Lombardo, caratterizzato da depositi silicoclastici continentali, di colore rosso, con alternanze di arenarie e conglomerati sedimentatisi in ambiente fluviale, deposti durante il Permiano Superiore.\nAccessi.\nLa via di accesso pi\u00f9 rapida prevede la partenza dal passo del Vivione (1.827 metri), in provincia di Bergamo, da dove si prende il sentiero C.A.I. numero 416 in direzione del lago di Valbona / passo del Gatto. Il sentiero parte dal lato della strada opposto a quello del rifugio, costeggia un laghetto, attraversa il torrente Valbona e, un centinaio di metri pi\u00f9 avanti, si dirama prima di raggiungere una baita di pastori per salire a destra per la Valbona.\nRaggiunto il lago di Valbona si prosegue lungo il sentiero principale che circonda il lago e ci si dirige verso il passo del Gatto. Arrivati al passo si prosegue attraversando due avvallamenti. A met\u00e0 del secondo avvallamento, all'altezza dei due laghetti pluviali detti di \"san Carlo\", si sale a destra verso il passo del Sellerino. Una volta al passo ci si arrampica su per la cresta a sinistra (direzione ovest) fino a raggiungere la vetta. La cresta \u00e8 piuttosto aerea (difficolt\u00e0: per Escursionisti Esperti).\nDalla piccola croce della vetta gran vista sulla valle del Venerocolino con i relativi laghi, la zona dei rifugi Tagliaferri e Cur\u00f2, ma soprattutto sul percorso appena fatto fino alla lontana Concarena, il massiccio della Presolana e l'alta Valtellina.\nUn altro itinerario prevede la risalita partendo dal tornante pi\u00f9 alto della valle del Sellero. Questa via \u00e8 pi\u00f9 breve ma il dislivello da affrontare \u00e8 maggiore."}
{"id": "1914541", "revid": "20549087", "url": "https://it.wikipedia.org/wiki?curid=1914541", "title": "Repubblica italiana", "text": ""}
{"id": "1914542", "revid": "51323", "url": "https://it.wikipedia.org/wiki?curid=1914542", "title": "William N. Lipscomb", "text": ""}
{"id": "1914543", "revid": "51323", "url": "https://it.wikipedia.org/wiki?curid=1914543", "title": "William Nunn Lipscomb", "text": ""}
{"id": "1914544", "revid": "478814", "url": "https://it.wikipedia.org/wiki?curid=1914544", "title": "Storia del tennis", "text": "Questo articolo descrive la storia del tennis dalle origini ai cambiamenti subiti ai giorni nostri, raccontando l'evoluzione graduale nei dettagli. \nStoria.\nOrigini.\nLa storia del tennis risale al Medioevo, all'antico gioco greco dello \"sphairistike\", ed \u00e8 menzionato nella letteratura fin dal Medioevo. Gawain Gwalltafwyn, uno dei cavalieri della Tavola Rotonda, giocava a tennis con un gruppo di giganti nel racconto \"The Turke and Gowin\".\nLa forma medievale del tennis \u00e8 chiamata real tennis (dall'inglese royal, \"regale\", poi diventato \"real\" perch\u00e9 molto praticato a corte). Il real tennis si evolse per tre secoli da jeu de paume: un antico gioco francese e italiano del XII secolo chiamato pallacorda in italiano. Aveva dei richiami alla palla basca e alla pallamano americana. Prima la palla era colpita con la mano nuda, poi con la stessa coperta da un guanto. Una teoria suggerisce che il gioco fosse inizialmente giocato dai monaci di clausura, viste le dimensioni e la forma dei primi campi. Intorno al 1520 il guanto era diventato una piccola racchetta. Un ritratto del re Carlo IX di Francia del 1552 ritrae il neonato sovrano con una racchetta in mano. Il real tennis aument\u00f2 la sua popolarit\u00e0 di volta in volta tra i nobili francesi e raggiunse il massimo picco nel XVI secolo.\nFrancesco I di Francia, che era appassionato del real tennis, costru\u00ec campi e divulg\u00f2 il gioco sia tra i membri della corte sia tra il popolo. Il suo successore Enrico II era anch'egli un ottimo giocatore e continu\u00f2 la tradizione; il prete italiano Antonio Scaino da Salo, descrisse tale gioco nel libro intitolato \"Trattato del Giuoco della Palla\" e scritto nel 1555. Ben due re francesi morirono in incidenti legati al gioco: Luigi X per ripetuti attacchi dopo una partita e Carlo VIII dopo essere stato colpito dalla palla.\nRe Carlo IX stabil\u00ec la prima corporazione dei professionisti di pallacorda nel 1571, organizzando inoltre il primo torneo con racchette, diviso in tre categorie: apprendisti, amatori, professionisti. Il primo codice che stabiliva il regolamento ufficiale fu pubblicato nel 1599 da un professionista di nome Forbet.\nCon Enrico V d'Inghilterra la pallacorda era divenuto popolare anche fra i reali inglesi, ma fu Enrico VIII a rendere lo sport famoso nel suo paese, giocando a Hampton Court Palace, in un campo che aveva fatto costruire nel 1530 e in altri dispersi nel palazzo reale. Si ritiene che Anna Bolena stesse assistendo a un incontro di real tennis quando venne fatta arrestare e che Enrico stava giocando quando gli giunse la notizia della sua esecuzione. Durante il regno di Giacomo I d'Inghilterra c'erano 14 campi nella sola Londra. William Shakespeare menziona le palle da real tennis (chiamandole \"tennis balles\") nella sua opera \"Enrico V\" quando un cestino pieno di palle viene consegnato a Re Enrico come simbolo della sua giovinezza e spensieratezza.\nNel XVII secolo il gioco si diffuse completamente tra la nobilt\u00e0 della Francia, della Spagna, dell'Italia e dell'Impero austro-ungarico, ma nel periodo di affermazione del puritanesimo sub\u00ec una pesante perdita di popolarit\u00e0. Ai tempi di Napoleone il real tennis era stato ormai largamente abbandonato dalle famiglie nobili. Nella Rivoluzione francese la pallacorda gioc\u00f2 un non piccolo ruolo con la firma del Giuramento della Sala della Pallacorda.\nDurante il XVIII e all'inizio del XIX secolo il real tennis diminu\u00ec molto il suo s\u00e9guito di praticanti e spettatori, sostituito da altri tre sport con palla e racchetta: il racquets, lo squash e il lawn-tennis, ovvero lo sport che tutti conoscono semplicemente come tennis.\nEtimologia.\nIl nome del tennis non \u00e8 sempre stato quello che \u00e8 adesso. In Italia era spesso confuso con la pallacorda, e nella stessa Francia era chiamato \"jeu de paume\", come la pallacorda.\nIl nome nacque dall'errore di pronuncia dei primi tennisti inglesi: nel XV secolo era obbligatorio, prima di lanciare la palla, gridare l'avvertimento \"tenez!\" (francese per \"tenete!\"). L'assonanza port\u00f2 poi gli inglesi a chiamare il gioco \"tennis\".\nPer uno strano gioco del caso, per\u00f2, in Inghilterra \u00e8 improprio chiamare il tennis... tennis. Questo nome \u00e8 infatti ancora riservato alla pallacorda. Il nome corretto \u00e8 lawn-tennis, anche se ovviamente tutti, inglesi compresi, per comodit\u00e0 hanno abbreviato a \"tennis\".\nIl tennis moderno.\nNel 1874 il maggiore inglese Walter Clopton Wingfield brevett\u00f2 alla Camera dei Mestieri di Londra l'invenzione di un nuovo gioco, consistente in un campo a forma di clessidra, diviso al centro da una rete sospesa. Il gioco era addirittura confezionato in una scatola contenente alcune palle, quattro racchette, la rete e le indicazioni per segnare il campo. Il gioco era fondato sulle regole del vecchio real tennis e, su suggerimento di Arthur Balfour, venne chiamato lawn-tennis. La \"data di nascita\" ufficiale del tennis risulterebbe dunque il 23 febbraio 1874.\nWingfield prese in prestito parole ed espressioni francesi per la nomenclatura del suo gioco:\nL'inusuale convenzione di segnare i punteggi con 15, 30 e 40 ha sempre suscitato la curiosit\u00e0 degli esperti. Una teoria annuncia che si tratti dei quarti d'ora segnati per prendere il tempo (il 40 deriva da un accorciamento); un'altra invece sostiene che la traduzione francese (\"quinze, trente et quarante\") sia orecchiabile e che quindi il punteggio fosse una sorta di ritornello. Un'altra ancora avanza l'ipotesi che i punteggi si riferiscano ai soldi che venivano scommessi durante le vecchie partite di pallacorda (15 soldi equivalevano a un denaro d'oro).\nTornei e tour.\nLa formazione del Grande Slam.\nLo sport con le sue nuove regole si diffuse rapidamente in tutto il mondo. Negli Stati Uniti fu giocato la prima volta nel 1874 a Staten Island, nella casa della ricca Mary Ewing Outerbridge. Nel 1881 il desiderio di giocare a tennis competitivamente port\u00f2 alla fondazione dei primi club. Contemporanea \u00e8 anche l'istituzione dei quattro Grandi Slam, cio\u00e8 i quattro tornei di tennis pi\u00f9 prestigiosi del mondo. L'Australian Open, l'Open di Francia, il Torneo di Wimbledon e l'US Open restano a tutt'oggi i tornei pi\u00f9 ambiti, e il conseguimento di una vittoria in ogni torneo nello stesso anno \u00e8 chiamato \"Grande Slam\".\n1877: il Torneo di Wimbledon.\nIl Torneo di Wimbledon \u00e8 il pi\u00f9 antico evento di tennis ufficiale del mondo e il pi\u00f9 importante torneo internazionale della Gran Bretagna. Istituito nel 1877, il torneo \u00e8 rimasto praticamente immutato dai tempi della fondazione.\nCronologia\n1881: l'US Open.\nL\"'United States National Men's Singles Championship\", oggi chiamato US Open, fu indetto per la prima volta nel 1881 a Newport (Rhode Island): un torneo esclusivamente maschile, disputato sull'erba e riservato ai professionisti. L'equivalente femminile si tenne per la prima volta nel 1887. Il 21 maggio 1881 l'associazione statunitense del tennis si riun\u00ec per decretare il regolamento ufficiale.\nCronologia\n1891: Roland Garros.\nSe il real tennis era stato uno sport principalmente francese, il lawn-tennis era diventato uno sport decisamente inglese, dominato dagli Stati Uniti e dalla Gran Bretagna. La Francia comunque istitu\u00ec nel 1891 uno dei tornei pi\u00f9 prestigiosi di tutti i tempi: Il \"Roland Garros s\"i \u00e8 sempre giocato su terra battuta, eccetto per qualche anno nella fase iniziale, in cui si \u00e8 disputato su un misto di sabbia e ciottoli.\nCronologia\n1905: l'Australian Open.\nIl primo Australian Open si tenne nel 1905 con il nome di \"Australasian Championships\". Soprattutto a causa della sua posizione geografica, il torneo inizialmente non ottenne attenzioni da parte dei grandi campioni. Fino agli anni ottanta il torneo continu\u00f2 a essere considerato \"di serie B\". Nel 1988, per\u00f2, la sede si ritrasfer\u00ec a Melbourne e da allora l'Australian Open venne finalmente considerato allo stesso livelli degli altri tre Grandi Slam. I primi tornei si giocavano sull'erba.\nCronologia\nCoppa Davis.\nNel 1898 Dwight Filley Davis, che faceva parte della squadra di tennis dell'Universit\u00e0 di Harvard, decise di formare un torneo con l'idea di sfidare la squadra britannica. Il primo incontro tra Stati Uniti e Gran Bretagna si gioc\u00f2 al Longwood Cricket Club di Boston in Massachusetts nell'International Lawn Tennis Challenge 1900. La vittoria and\u00f2 ai padroni di casa che s'imposero con il risultato di tre a zero. Nel 1904 la competizione si apr\u00ec a nuove nazionali come Belgio e Francia.\nInizialmente il torneo era conosciuto come International Lawn Tennis Challenge. Nel 1946 fu ribattezzato \"Coppa Davis\" (in inglese \"Davis Cup\") in onore del fondatore morto nel 1945. Questa competizione si \u00e8 diffusa a livello mondiale inserendo nei propri tabelloni un numero sempre crescente di rappresentative nazionali di tennis maschile. Nell'anno del centenario, 1999, 130 nazionali hanno partecipato a questo torneo.\nFormazione dell'ITF.\nDalle radici della Coppa Davis e dal bisogno di fondare una federazione internazionale del tennis, nel 1913 dodici federazioni nazionali si accordarono per formare l'International Tennis Federation, abbreviata in ITF. La federazione stabil\u00ec nel regole definitive del tennis nel 1924, e da allora quelle regole sono state cambiate pochissime volte. Uno dei cambiamenti maggiori fu l'introduzione del tie-break nel 1970.\nNel 1954 fu fondata anche una \"Tennis Hall of Fame\", un museo non-profit a Newport (Rhode Island).\nFed Cup.\nL'idea di organizzare un torneo simile alla Coppa Davis a livello di tennis femminile venne concepita per prima nel 1919 da Hazel Hotchkiss Wightman. Nel 1923 Hazel don\u00f2 un trofeo, che sarebbe stato ribattezzato Wightman Cup, messo in palio in un torneo disputato annualmente tra le due pi\u00f9 forti nazionali femminili di tennis dell'epoca: quella statunitense e quella britannica.\nNel 1962 l'idea di Hazel Hotchkiss Wightman venne ripresa da Nell Hopman, la quale voleva organizzare un torneo a squadre femminili. Questa convinse l'ITF a organizzare il torneo cos\u00ec nel 1963 nacque la Federation Cup (oggi conosciuta come Fed Cup) in occasione del 50\u00ba anniversario della fondazione della ITF. In questa prima edizione parteciparono 16 nazionali in una competizione che si svolgeva nell'arco di una settimana. Negli anni novanta oltre 70 nazionali partecipano alla Fed Cup e cos\u00ec nel 1992 vennero introdotti i gironi di qualificazione regionali. Nel 1995 la struttura della Fed Cup si uniform\u00f2 a quella della Coppa Davis diventando un torneo che si disputa nell'arco di un anno con incontri tra nazionali che si giocano in alcuni weekend particolari della stagione.\nTornei per professionisti.\nL'attivit\u00e0 tennistica professionale risale al 1883 quando pochi professionisti iniziarono a sfidarsi in singole partite d'esibizione e brevi tornei.\nNell'era pre-open i pi\u00f9 forti giocatori professionisti era sotto il contratto di un promoter. Per esempio Suzanne Lenglen e Vincent Richards girarono il Nord America con un contratto promosso da Charles C. Pyle. I promoter controllavano i loro giocatori che non sempre, per questo motivo, potevano partecipare ai tornei che loro desideravano disputare a differenza dei dilettanti che non avevo ostacoli in questo senso, essendo per\u00f2 supervisionati dalle federazioni nazionali e internazionali. nel 1939 Norman Brookes, presidente della federazione australiana, decise di non mandare al torneo di Wimbledon gli atleti australiani perch\u00e9 si dovevano preparare per la Coppa Davis. Molti grandi giocatori australiani come: John Bromwich o Adrian Quist decisero di andare negli USA piuttosto che a Wimbledon.\nTour professionistici.\nMolti tennisti professionisti partecipavano a dei tornei detti \"pro tours\" che erano delle sfide uno contro uno.\nNel 1926 il promoter C.C. Pyle organizz\u00f2 un primo tour professionistico con un gruppo di tennisti provenienti dagli Stati Uniti e dalla Francia che parteciparono a dei match di esibizione sovvenzionati dai soldi pagati dagli spettatori che desideravano assistere a questi match.. I primi 2 grandi giocatori professionisti della storia sono stati: lo statunitense Vinnie Richards e la francese Suzanne Lenglen.\nDal momento in cui un tennista decideva di diventare professionista non poteva partecipare ai tornei del Grande Slam.\nnel 1920 in Francia si organizz\u00f2 la Bristol Cup ossia il primo torneo con cadenza annuale al quale partecipavano tutti i migliori tennisti dell'epoca e negli anni seguenti numerosi altri tornei furono allestiti: poi annualmente si disputarono i campionati professionali di tennis.\nNegli anni dell'era pre-open i tennisti preferivano giocare i \"pro tours\" piuttosto che dei tornei convenzionali questo perch\u00e9 gli introiti di un match tra 2 \"stelle\" erano maggiori di un montepremi vinto in un torneo che si protraeva per diversi giorni. Per esempio Fred Perry guadagn\u00f2 91\u00a0000 dollari americani in un \"tour\" in Nord America dove si confront\u00f2 con Ellsworth Vines, ma solo 450 dollari per la sua vittoria all'U.S. Pro Tennis Championships 1938. Vines non disput\u00f2 nessun torneo nel 1937 e nel 1938. Vines gioc\u00f2 solo 70 match in due tour. \nAncora negli anni cinquanta i professionisti preferirono i tour ai tornei. Durante i suoi primi 5 mesi da professionista (dal gennaio al maggio 1957) Ken Rosewall gioc\u00f2 76 incontri in un tour contro Pancho Gonzales ma solo 9 incontri nei tornei convenzionali. Nel 1952 solo 7 tornei professionistici furono disputati dai migliori giocatori del mondo, mentre gli altri 2 (Wembley Championship e German Pro Championships) erano riservati ai giocatori del Paese organizzatore. Solo durante gli anni sessanta i tornei divennero pi\u00f9 importanti dei tour.\nPro Championships (Pro Slams).\nIn aggiunta alle esibizioni uno contro uno furono introdotti dei tornei annuali chiamati \"Championships\". Il pi\u00f9 prestigioso fu il Wembley Championship, disputato nella Wembley Arena in Inghilterra dal 1934 al 1990. Il pi\u00f9 antico era lo U.S. Pro Tennis Championships, giocato dal 1927 al 1999. Tra il 1954 e il 1962 si gioc\u00f2 un torneo indoor a Cleveland che su chiamato \"World Professional Championships\". Il terzo \"Major\" per i professionisti era il French Pro Championship, giocato dal 1930 al 1968. Il British e l'American Chammpionships continuarono ad essere disputati anche nell'era Open ma divennero dei tornei minori e furono retrocessi da tornei Major a tornei minori. Un altro torneo importante fu il Tournament of Champions disputato dal 1956 al 1959. Nel 1956 si gioc\u00f2 a Los Angeles, nel 1957, 1958 e 1959 a Forest Hills. Nell'agosto del 1967 si disput\u00f2 il Wimbledon Pro il primo torneo professionistico della storia mai disputato a Wimbledon.\nEra Open.\nNel 1968 pressioni commerciali distrussero la distinzione tra tornei per professionisti e tornei per amatori, inaugurando la cosiddetta \"era open\", nella quale tutti i giocatori potevano cimentarsi in tutti i tornei e gli ex dilettanti pi\u00f9 bravi potevano guadagnare giocando a tennis. Il primo incontro \"open\" della storia fu disputato il 22 aprile del 1968 tra l'australiano Owen Davidson e lo scozzese John Clifton, nel primo turno dei British Hard Court Championships di Bournemouth. Il primo punto dell'era Open fu giocato alle 13:43 (UTC) e ad aggiudicarselo fu il giocatore britannico. Il match fu invece vinto dal tennista \"aussie\" col punteggio di 6-2, 6-3, 4-6, 8-6. Il primo dei tornei del Grande Slam ad \"aprire\" fu l'Open di Francia e ad aggiudicarselo, nel singolare maschile, fu l'australiano Ken Rosewall che in finale sconfisse, in quattro partite, il connazionale Rod Laver. Nel singolare femminile, la prima vincitrice Slam dell'Era Open fu la statunitense Nancy Richey che in finale ebbe la meglio, in tre partite, sulla britannica Ann Haydon Jones. La parola \"open\" in inglese significa \"aperto\" ossia la federazione tennistica internazionale nel 1968 \"apr\u00ec\" qualsiasi torneo ai professionisti dotando tutti i tornei di relativi montepremi in denaro.\nLa formazione del WCT e del NTL.\nNel 1967 alcuni professionisti erano indipendenti, ma la maggioranza era sotto contratto.\nI professionisti sotto contratto erano pagati dai promotori e non avevano libert\u00e0 di scegliere i tornei ai quali partecipare. Nel 1968 i giocatori del WCT non furono autorizzati a partecipare all'Open di Francia; nel 1970 i giocatori della NTL non parteciparono all'Australian Open; ancora nel 1970 nessuna delle due organizzazioni permise ai suoi tennisti di partecipare all'Open di Francia.\nFormazione del Grand Prix.\nNell'Era Open, i promotori dell'NTL e del WCT iniziarono a controllare tutto il gioco. Ad esempio, se Wimbledon non avesse voluto pagare il prezzo che i promotori gli proponevano, la squadra non avrebbe giocato. Per evitare che ci\u00f2 succedesse, Jack Kramer, campione negli anni quaranta e cinquanta, in seguito divenuto promotore, istitu\u00ec il Grand Prix di tennis, nel 1969. Il Prix si basava su un sistema a punteggio che incoraggiava anche i giocatori professionisti a partecipare regolarmente per ottenere le qualificazioni per il grande evento.\nNel 1970 solo pochi professionisti sotto contratto si presentarono agli Open di Francia. L'ITF (International Tennis Federation) (allora conosciuta come ILTF, \"International Lawn Tennis Federation\"), allarmata dal potere dei promotori, approv\u00f2 la proposta di Kramer. Il Grand Prix consisteva di 27 tornei (tra cui anche tre del Grande Slam), inizi\u00f2 il 28 aprile e fin\u00ec il 1\u00ba novembre a Stoccolma.\nFormazione dell'ATP.\nI primi tornei WCT furono disputati nel febbraio 1968 e i primi tornei NTL nel marzo dello stesso anno. Nella primavera del 1970, il WCT inglob\u00f2 la NTL. L'Australian Open era un torneo WCT mentre Wimbledon, l'Open di Francia e l'US Open erano eventi del Grand Prix. Alla fine del 1970 un gruppo di giornalisti stil\u00f2 la classifica dei migliori giocatori del mondo. Il WCT ne approfitt\u00f2 per invitare i 31 giocatori in cima alla classifica a partecipare ai tornei WCT. Infatti, nel 1971, la maggioranza dei migliori giocatori del mondo partecip\u00f2 ai tornei WCT e non al Grand Prix.\nNel 1972 il conflitto fra ILTF, gestore del Grand Prix, e WCT, gestore dei tornei WCT, divenne cos\u00ec forte che i giocatori del WCT ricevettero il divieto di partecipare a ogni torneo del Grand Prix. Cos\u00ec, all'US Open dove si riunirono tutti i professionisti migliori del mondo, venne formato un sindacato che tutelava i diritti dei tennisti di professione e si proteggeva sia dalla ILTF che dal WCT. Nacque cos\u00ec, nel settembre 1972, la Association of Tennis Professionals, abbreviata in ATP. Tra gli anni '70 e '80 la scena del tennis mondiale fu dominata dai \"fantastici quattro\" Bj\u00f6rn Borg, Jimmy Connors, John McEnroe e Ivan Lendl, intervallati da gesta di altri atleti come Adriano Panatta, Ilie Nastasse, Arthur Ashe, Guillermo Vilas, Vitas Gerulaitis, Henri Leconte, Yannick Noah, Pat Cash e Mats Wilander.\nNegli anni '90 il tennis moderno \u00e8 dominato da tennisti come Jim Courier, Sergi Bruguera, Boris Becker, Andre Agassi, Pete Sampras, Goran Ivani\u0161evi\u0107, Evgenij Kafel'nikov, Michael Stich, Thomas Muster, Richard Kraijcek, Greg Rusedski, Mark Philippoussis, Albert Costa, \u00c0lex Corretja, Carlos Moy\u00e1, Marcelo R\u00edos, Gustavo Kuerten, Stefan Edberg, Andrij Medvedev, Petr Korda e Pat Rafter.\nNegli anni 2000 e 2010 il tennis moderno \u00e8 dominato dai \"magnifici quattro\" Roger Federer, Rafa Nadal, Novak \u0110okovi\u0107 e Andy Murray intervallati da gesta di tennisti come Juan Carlos Ferrero, Guillermo Coria, Marat Safin, David Nalbandian, Nikolaj Davydenko, Andy Roddick, David Ferrer, Juan Mart\u00edn del Potro, Stan Wawrinka, Dominic Thiem ecc.\nIl tennis italiano, dopo Nicola Pietrangeli negli '50 e '60 e Adriano Panatta, Corrado Barazzutti, Paolo Bertolucci e Tonino Zugarelli negli anni '70, negli anni '80 ha visto un declino per poi tornare a livelli discreti con Paolo Can\u00e8, Omar Camporese, Stefano Pescosolido, Diego Nargiso, Andrea Gaudenzi, Renzo Furlan, Andreas Seppi, Davide Sanguinetti, Filippo Volandri, Simone Bolelli e Fabio Fognini negli anni '90 e 2000. Nel 2018 Marco Cecchinato e nel 2019 Matteo Berrettini hanno raggiunto, dopo Panatta e Barazzutti, una semifinale Slam. Sempre Matteo Berrettini ha raggiunto nel 2021 il miglior risultato a Wimbledon per un tennista italiano, sconfiggendo in semifinale il polacco Hubert Hurkacz e perdendo in finale contro Novak \u0110okovi\u0107.\nL'ATP nel 1990 istitu\u00ec poi l'ATP Tour, sostituto del Grand Prix.\nTennis professionistico femminile.\nL'era del tennis professionistico per le donne inizi\u00f2 nel 1926 quando la numero uno mondiale Suzanne Lenglen accett\u00f2 un compenso di 50\u00a0000 dollari per disputare una serie di match contro la tre volte campionessa degli U.S. National Championships Mary K. Browne. Questa serie termin\u00f2 nel 1927 e le donne non giocarono pi\u00f9 a livello professionistico fino al 1941 quando Alice Marble disput\u00f2 un \"tour\" contro Mary Hardwick. La seconda guerra mondiale fece annullare la maggior parte dei tornei mondiali e molte giocatrici furono costrette ad accompagnare le truppe del proprio Paese. \nNel 1947 il tennis professionistico femminile ritorna con una breve serie di match di esibizione tra Pauline Betz e Sarah Palfrey Cooke entrambe vincitrici degli U.S. National Championships. Nel 1950-1951 Bobby Riggs ingaggi\u00f2 Betz e Gussie Moran per giocare un pro tour contro Jack Kramer e Pancho Segura. Althea Gibson nel 1958 divent\u00f2 professionista e si un\u00ec a Karol Fageros (\"the Golden Goddess\") per aprire le esibizioni degli Harlem Globetrotters per una stagione. Nel 1967 il promoter George McCall ingaggi\u00f2 Billie Jean King, Ann Jones, Fran\u00e7oise D\u00fcrr e Rosie Casals per accompagnare altri 8 tennisti nel suo tour per 2 anni.\nNel 1970 il promoter del Pacific Southwest Championships di Los Angeles Jack Kramer offr\u00ec alle donne un montepremi di 7\u00a0500 dollari a fronte di un montepremi maschile di 50\u00a0000 dollari. Quando Kramer rifiut\u00f2 di equiparare i 2 montepremi Billie Jean King e Rosie Casals boicottarono l'evento. Gladys Heldman, editorialista della rivista \"World Tennis, organizz\u00f2\" un tour femminile con la sponsorizzazione dell'industria del tabacco della Virginia Slims. Nel 1971-192 il tour professionisti femminile offr\u00ec un montepremi pari quasi a 10 volte quello offerto dagli altri eventi. La formazione del tour evidenzi\u00f2 l'indifferenza dell'USLTA che inizialmente non sanzion\u00f2 il tour. Successivamente la federazione americana avall\u00f2 il tour della Virginia Slims e cos\u00ec si risolse il conflitto. Nel 1973 gli US Open ripartirono il montepremi in parti uguali tra gli uomini e le donne. Billie Jean King, la tennista che pi\u00f9 di tutte si era battuta per la causa del tennis femminile tra il 1971 e 1972, guadagn\u00f2 oltre 100\u00a0000 dollari. Nella famosa Battaglia dei sessi, match di esibizione contro Bobby Riggs nel settembre del 1973, la King focalizz\u00f2 l'attenzione mediatica sul tennis e sullo sport professionistico femminile in tutti i campi della vita.\nNel 1973 venne fondata la \"Women's Tennis Association\", la principale associazione delle tenniste professioniste. Questa organizz\u00f2 i WTA Tour, tour di tennis professionistici internazionali sponsorizzati da: Virginia Slims (1971\u201378), Avon (1979\u201382), Virginia Slims di nuovo (1983\u201394), J.P. Morgan Chase (1996\u20132000), Sanex (2001), Home Depot (2002), e Sony Ericsson (2006). Dal 1984 al 1998 la finale dei \"Masters\" si gioc\u00f2 al meglio dei 5 set, unico caso tra i tornei femminili. Nel 1999 le finali si giocarono al meglio dei 3 set.\nTra le pi\u00f9 forti giocatrici della storia del tennis femminile si ricordano Suzanne Lenglen, Maureen Connolly, Margaret Court, Doris Hart, Shirley Fry, Billie Jean King, Chris Evert, Martina Navr\u00e1tilov\u00e1, Steffi Graf, Monica Seles, Martina Hingis, Justine Henin, Serena Williams ecc...\nSul fronte italiano notevoli gli exploit di Silvia Farina Elia, Flavia Pennetta, Francesca Schiavone, Sara Errani e Roberta Vinci plurivincitrici di Fed Cup e alcuni titoli di slam.\nAltri progetti.\nPassioneTennis - Forum dedicato a tutti gli appassionati del Tennis. All'interno: consigli, recensioni, prodotti, storia, mercatino e tutto quello che gira intorno a questo meraviglioso sport."}
{"id": "1914546", "revid": "51323", "url": "https://it.wikipedia.org/wiki?curid=1914546", "title": "John A. Pople", "text": ""}
{"id": "1914547", "revid": "51323", "url": "https://it.wikipedia.org/wiki?curid=1914547", "title": "John Anthony Pople", "text": ""}
{"id": "1914548", "revid": "224230", "url": "https://it.wikipedia.org/wiki?curid=1914548", "title": "Carlo II Ludovico di Borbone", "text": ""}
{"id": "1914549", "revid": "51323", "url": "https://it.wikipedia.org/wiki?curid=1914549", "title": "The Svedberg", "text": ""}
{"id": "1914550", "revid": "36426", "url": "https://it.wikipedia.org/wiki?curid=1914550", "title": "Raffineria d'oli", "text": ""}
{"id": "1914551", "revid": "196390", "url": "https://it.wikipedia.org/wiki?curid=1914551", "title": "Addetto al check-in", "text": ""}
{"id": "1914556", "revid": "486946", "url": "https://it.wikipedia.org/wiki?curid=1914556", "title": "Chiesa di San Martino (Massarosa)", "text": ""}
{"id": "1914559", "revid": "913245", "url": "https://it.wikipedia.org/wiki?curid=1914559", "title": "S\u00e9bastien Gattuso", "text": "Biografia.\nHa partecipato ai Giochi Olimpici di Atene 2004, venendo eliminato nella batteria dei 100 metri, sua specialit\u00e0, con il tempo di 10\"58, e ai Giochi di Pechino 2008, dove ha concluso la batteria con il crono di 10\"70. In quest'edizione fu il portabandiera della spedizione del Principato di Monaco.\nDetiene il record monegasco dei 100 metri (10\"53), dei 200 (21\"89), dei 60 metri indoor (6\"94) e del getto del peso (10,98 m).\nAi Giochi dei Piccoli Stati d'Europa, tenutisi a Monaco nel 2007 ha concluso al 6\u00ba posto i 100 metri (10\"76) e al 5\u00ba posto la staffetta 4 x 100 (42\"52).\nNoto per la sua ecletticit\u00e0 sportiva, ha fatto parte della squadra olimpica del Principato alle Olimpiadi di Salt Lake City del 2002, concludendo al 22\u00ba posto nel bob a due e al 28\u00ba nel bob a quattro.\nAvrebbe dovuto partecipare anche alle Olimpiadi invernali di Torino 2006, ma fu trovato positivo ad un controllo antidoping pochi giorni prima dell'inizio delle competizioni. A seguito di questa positivit\u00e0 venne squalificato per 6 mesi dalla federazione monegasca."}
{"id": "1914560", "revid": "31886", "url": "https://it.wikipedia.org/wiki?curid=1914560", "title": "Specie di Nephilinae", "text": "Di seguito sono descritte tutte le 61 specie della sottofamiglia di ragni Nephilinae note al giugno 2017.\nClitaetra.\n\"Clitaetra\" \nHerennia.\n\"Herennia\" \nNephila.\n\"Nephila\" \nNephilengys.\n\"Nephilengys\" "}
{"id": "1914566", "revid": "51323", "url": "https://it.wikipedia.org/wiki?curid=1914566", "title": "Because the night", "text": ""}
{"id": "1914578", "revid": "1543377", "url": "https://it.wikipedia.org/wiki?curid=1914578", "title": "Korado Korlevi\u0107", "text": "Prolifico scopritore di asteroidi (1197 fino al gennaio 2007), ha scoperto anche due comete periodiche, la 183P/Korlevic-Juric e la 203P/Korlevic.\nCarriera.\nKorlevi\u0107 ha cominciato ad occuparsi di astronomia durante i suoi studi all'Universit\u00e0 di Pola entrando a far parte di un'associazione astrofila locale, negli anni seguenti ha imparato a costruire telescopi e ha cominciato ad insegnare Astronomia ai neofiti e agli insegnanti presso l'associazione astrofila di Visignano. Nel 1981 Korlevi\u0107 si \u00e8 laureato in\nPedagogia all'Universit\u00e0 di Fiume. Verso la fine degli anni ottanta dopo aver insegnato nelle scuole superiori, fu uno dei cofondatori della \"Scuola jugoslava di Astronomia\", pi\u00f9 tardi conosciuta come la \"Scuola d'Astronomia di Visignano\": al suo interno pot\u00e9 studiare pi\u00f9 approfonditamente le meteore e gli asteroidi.\nKorlevi\u0107 ha svolto un ruolo centrale nella creazione dell'International Meteor Organization (I.M.O.).\nKorlevi\u0107 ha partecipato alla prima spedizione internazionale al sito della Tunguska: a seguito dei risultati ottenuti da questa spedizione, Korlevi\u0107 si attiv\u00f2 per sostituire il telescopio dell'Osservatorio di Visignano danneggiato durante gli eventi bellici del luglio 1991 - gennaio 1992: nel 1995 il nuovo telescopio entrava in funzione scoprendo numerosi asteroidi e due comete, la 183P/Korlevic-Juric e la 203P/Korlevic.\nKorlevi\u0107 ha giocato anche un ruolo notevole nella creazione del Meeting on asteroids and comets in Europe (MACE), un gruppo informale che organizza congressi a cadenza biennale tra astronomi e astrofili che si occupano di studi e ricerche sui corpi minori del Sistema Solare (gli asteroidi, le comete e i meteoroidi): il primo di tali meeting si svolse a Visignano tra il 17 e il 19 maggio 2002.\nAttivit\u00e0 nella divulgazione e didattica.\nKorlevi\u0107 \u00e8 stato l'editore di \"Nebeske krijesnice\", un bollettino di Astronomia, ed \u00e8 un apprezzato autore di articoli astronomici in materia di asteroidi, comete, meteoritica ed impatti meteorici. Uno dei principali scopi dell'attivit\u00e0 attuale di Korlevi\u0107, \u00e8 l'insegnamento dell'Astronomia e il far nascere ed alimentare nei giovani l'interesse verso di essa, al raggiungimento di tali fini Korlevi\u0107 dedica molto del suo tempo.\nRiconoscimenti.\nL'asteroide 10201 Korado \u00e8 stato cos\u00ec chiamato in suo onore."}
{"id": "1914580", "revid": "110157", "url": "https://it.wikipedia.org/wiki?curid=1914580", "title": "Antiquarium nazionale di Sestino", "text": "L'Antiquarium nazionale di Sestino \u00e8 un museo archeologico in localit\u00e0 Sestino, in provincia di Arezzo.\nStoria.\nLa raccolta si form\u00f2 dalle collezioni dei parroci Don Lorenzo Rivi e Don Damiano Olivoni, vissuti tra la seconda met\u00e0 del XIX e l'inizio del XX secolo, che tenevano nella canonica alcuni materiali rinvenuti nella zona. Negli anni '30 la raccolta era gi\u00e0 consistente e tra gli anni Cinquanta e Ottanta venne ampliata da campagne di scavo nella zona. Il museo ripercorre la storia della colonia romana \"Sestinum\", posta in un crocevia strategico tra le Marche, la Toscana e la Romagna. Durante gli scavi sono stati portati alla luce vari edifici pubblici e privati: il foro, un tempio a edicola e una domus, databili tra il III secolo a.C. e il I secolo d.C.\nReperti.\nIl museo custodisce un'importante raccolta di iscrizione dedicatorie e funerarie, tra le quali spiccano quelle legate alla potente famiglia locale dei Volusenii, forse di origine etrusca. \nNumerose sono le sculture: una Afrodite proveniente forse dalle terme, una testa colossale di Augusto, una statua di giovinetto (forse membro della dinastia Giulio-Claudia) e un monumento funerario circolare di stile ellenistico, decorato con testine a rilievo. Un bassorilievo raffigura una scena di martirio di cristiani. \nTra gli oggetti di uso domestico sono esposti un \"glirarium\", recipiente di terracotta dove venivano conservati i ghiri, uno dei piatti pi\u00f9 ricercati della cucina patrizia romana."}
{"id": "1914582", "revid": "2130303", "url": "https://it.wikipedia.org/wiki?curid=1914582", "title": "Chiesa di Santa Maria Assunta (Centovalli)", "text": "La chiesa parrocchiale di Santa Maria Assunta \u00e8 un edificio religioso che si trova a Borgnone, frazione di Centovalli in Canton Ticino.\nStoria.\nEretta nel 1364 e consacrata l'anno dopo, sub\u00ec diverse trasformazioni nel corso del tempo, ad esempio nel 1537, 1665 e 1901.\nDescrizione.\nLa chiesa ha una pianta ad unica navata, sovrastata da una volta a botte lunettata. Il coro \u00e8 invece sormontato da una cupola."}
{"id": "1914585", "revid": "124894963", "url": "https://it.wikipedia.org/wiki?curid=1914585", "title": "Matthew Vaughn", "text": "Biografia.\nHa vissuto in California e in Inghilterra, fino a quando non \u00e8 approdato a Los Angeles, dove inizia a lavorare come aiuto regista. Tornato a Londra, si dedica a studi di antropologia e di storia antica, alla University College London, ma presto torna a Los Angeles, dove inizia la sua carriera come regista. A 25 anni produce un piccolo film, \"The Innocent Sleep\" (1995), con Annabella Sciorra e Michael Gambon. Con l'amico Guy Ritchie realizz\u00f2 \"Lock &amp; Stock - Pazzi scatenati\", \"Snatch - Lo strappo\" e \"Travolti dal destino\".\nNel 2004 passa dietro la macchina da presa, e dirige Daniel Craig in \"The Pusher\", trasposizione del romanzo \"L'ultima partita\" di J.J. Connolly; il successo della pellicola lo porta quasi a dirigere \"X-Men - Conflitto finale\", ma rifiuta la regia a due mesi dall'inizio delle riprese. Nel 2007 traspone l'opera di Neil Gaiman, \"Stardust\". Nel 2010 dirige \"Kick-Ass\" e nel 2011 \"X-Men - L'inizio\", e nel gennaio 2012 viene ingaggiato per dirigerne il sequel, a cui rinuncia nell'ottobre 2012, venendo rimpiazzato da Bryan Singer. Nel marzo 2013 viene ufficializzato il nuovo progetto cinematografico di Vaughn, \"Kingsman - Secret Service\", basato sull'omonimo fumetto di Mark Millar.\nVita privata.\nConvinto di essere figlio dell'attore Robert Vaughn, poich\u00e9 la madre vi aveva avuto una relazione, nel 1980 Vaughn ha scoperto in seguito a un test di paternit\u00e0 di essere figlio di George Albert Harley Drummond (noto anche come George de Vere Drummond), aristocratico britannico.\nNel 2002 in Suffolk Vaughn si \u00e8 sposato con Claudia Schiffer; la coppia ha tre bambini, Caspar Matthew, Clementine e Cosima Violet."}
{"id": "1914586", "revid": "131358", "url": "https://it.wikipedia.org/wiki?curid=1914586", "title": "Nazionale di calcio dell'Argentina Olimpica", "text": ""}
{"id": "1914589", "revid": "767487", "url": "https://it.wikipedia.org/wiki?curid=1914589", "title": "John Smith (filosofo)", "text": "Biografia.\nAllievo di Whichcote, fu un esponente della Scuola platonica di Cambridge, il cui scopo principale era combattere le dottrine di Hobbes, tacciate di ateismo. Era entrato nell'\"Emmanuel College\" di Cambridge nel 1636, dove ottenne il \"Bachelor of Arts\" nel 1640 e il \"Master of Arts\" nel 1644, e fu scelto a membro del \"Queen's College\" di Cambridge. \nIl suo stato di salute doveva essere precario fin dall'infanzia e i suoi scritti si limitarono all'impegno didattico, per il quale mostr\u00f2 preparazione e dedizione, come dimostrano i \"Discourses\" del 1660. Smith fu apprezzato anche come docente di matematica.\nPensiero.\nIl suo principale contributo come membro del circolo neo-platonico di Cambridge consiste nella creazione e sviluppo di una filosofia cristiana basata sul tema dell'esistenza di Dio, dell'immortalit\u00e0 dell'anima e del \"desiderio naturale di Dio\". \nPostulate le idee come innate nell'uomo, Smith deduce che il corpo non abbia alcuna funzione nella conoscenza e pertanto legittima l'esistenza di un'anima immortale e indipendente dal corpo stesso. Da Ficino Smith riprende la teoria della conoscenza di Dio, che origina dallo stesso rapporto tra l'uomo e Dio: la fondazione del \"desiderio naturale di Dio\" \u00e8 costituita dall'amore di Dio, amore che sta a fondamento dell'esistenza del finito e conseguenzialmente a fondamento dello stesso \"desiderio di Dio\", considerato il ritorno del finito alla propria origine. Il \"desiderio di Dio\" ha una natura principalmente dualistica: psicologica, poich\u00e9 parte di una dimensione prettamente umana, e ontologica, poich\u00e9 costituisce l'essere umano in quanto tale.\nSmith individua nel rapporto tra ragione e fede la coincidenza tra razionalit\u00e0 e libert\u00e0, concependo quest'ultima come realizzazione della razionalit\u00e0."}
{"id": "1914593", "revid": "83531", "url": "https://it.wikipedia.org/wiki?curid=1914593", "title": "Citt\u00e0 imperiale", "text": "La Citt\u00e0 imperiale (cinese ; mancese: \"Dorgi hoton\", letteralmente \"Citt\u00e0 Interna\") era una circoscrizione della c.d. Citt\u00e0 Interna di Pechino (Cina) sotto le dinastie Ming e Qing. Tale denominazione fa riferimento all'insieme di giardini, templi e altre aree di servizio tra la Citt\u00e0 proibita e la citt\u00e0 interna dell'antica Pechino. La Citt\u00e0 imperiale era circondata da mura e accessibile da sei porte.\nStoria.\nDinastia Yuan: costruzione.\nSotto la dinastia Yuan, Pechino era nota come Dadu, e la Citt\u00e0 Imperiale ne costituiva il centro. Nel 1368 gli eserciti Ming conquistarono Dadu cambiandone il nome in \"Beiping\" (it. \"Pace del Nord\" o \"Nord Pacificato\"), con la capitale trasferita a Nanchino. Poich\u00e9 la Citt\u00e0 imperiale non era stata interessata dalla battaglia, sopravvisse alla guerra, sebbene nel 1369 l'imperatore Hongwu ne ordinasse la demolizione.\nDinastia Ming: distruzione e riconfigurazione.\nNel 1370 il quarto figlio di Hongwu, Zhu Di, venne nominato Principe di Yan, con capitale Beiping, costruendo un palazzo all'interno della citt\u00e0 imperiale Yuan. Nel 1399 Zhu Di condusse un colpo di stato che lo port\u00f2 ad essere l'imperatore Yongle nel 1402. L'anno dopo il nome Beiping fu cambiato in Beijing (Pechino, letteralmente \"la Capitale settentrionale\"), col piano di riportarvi la capitale nel 1406.\nNel 1416 inizi\u00f2 la costruzione della Citt\u00e0 proibita, sull'impostazione dei palazzi esistenti a Nanchino. Il nuovo palazzo imperiale era ad est del palazzo Yuan, per mettere quest'ultimo nella posizione \"Tigre Bianca\" (cio\u00e8 morta) del \"Feng Shui\". Sempre per motivi di posizione venne creata con la terra scavata per il fossato del palazzo la collina Jingshan a nord. Sulla base della Citt\u00e0 imperiale Yuan, l'area venne allargata per comprendere i laghi di Zhongnanhai e Beihai e una grande area oltre a questi.\nLa Citt\u00e0 imperiale ruota intorno alla Citt\u00e0 proibita. Ad ovest di questa ci sono lo Zhongnanhai e il Beihai, circondati dai giardini imperiali e noti nel complesso come Parco Occidentale. A sud della Citt\u00e0 proibita si trovavano il Santuario Imperiale della Famiglia (\u592a\u5e99) ed il Santuario di Stato (\u592a\u793e\u7a37). Pi\u00f9 a sud c'era il \"Corridoio dei Mille Passi\", sui lati del quale c'erano gli yamen, ossia gli uffici ministeriali. C'erano sei porte nelle mura della Citt\u00e0 imperiale: a sud la Grande Porta Ming (poi chiamata Grande Porta Qing e Porta di Cina); la Chengtianmen, (poi chiamata Tian'anmen, \"Porta della Pace Celeste\"); ai lati di questa le Porte Chang'an sinistra e destra; a est Donganmen (\"Porta della Pace Orientale\"); a ovest Xi'anmen (\"Porta della Pace Occidentale\"); a nord Houzaimen (poi chiamata Di'anmen, \"Porta della Pace Terrena\"). Nella Citt\u00e0 imperiale c'erano inoltre molti edifici di servizio al palazzo imperiale come magazzini, una casa per i leopardi, templi taoisti e un palazzo per il nipote dell'Imperatore.\nDinastia Qing: riqualifica.\nDopo la caduta della Dinastia Ming, i Qing rimossero gran parte degli edifici di servizio. Eccetto una piccola area intorno ai laghi di Zhongnanhai e Beihai, le parti occidentali della Citt\u00e0 imperiale furono concesse ai Principi e ai membri delle Otto Bandiere come area residenziale. Allo stesso modo, eccetto pochi magazzini, le parti orientali della Citt\u00e0 imperiale. Ai molti templi della Citt\u00e0 imperiale fi aggiunta una chiesa cattolica sulla sponda ovest dello Zhongnanhai.\nDalla Repubblica di Cina a oggi.\nDopo la caduta della Dinastia Qing nel 1912, il governo della Repubblica di Cina ha occupato Citt\u00e0 imperiale. Zhongnanhai divenne il Palazzo Presidenziale e i templi una parte dei musei della Citt\u00e0 proibita. Beihai e Jingshan divennero parchi pubblici e gran parte degli antichi templi e magazzini furono trasformati in aree residenziali.\nNel 1912, durante una rivolta del signore della guerra Cao Kun, la porta Donganmen fu distrutta dal fuoco. Nel 1914 venne demolito il Corridoio dei Mille Passi per far spazio al Parco Zhongshan Park, che portava il nome di Sun Yat-sen. Nel 1915, per alleggerire il traffico, venne demolita gran parte della cinta muraria della Citt\u00e0 imperiale. Dopo il trasferimento della capitale a Nanchino Zhongnanhai divenne un parco pubblico.\nNel 1949 nacque a Pechino la Repubblica Popolare Cinese. Negli anni successivi vennero demolite la Porta di Cina, le porte Chang'an sinistra e destra, le porte orientali e occidentali e Di'anmen, oltre a gran parte dei templi e Paifang della Citt\u00e0 imperiale.\nZhongnanhai divenne il complesso centrale del governo, con la sede del Partito Comunista Cinese e il Consiglio di Stato. La maggior parte degli edifici sopravvissuti venne demolita.\nL'area a ovest del Parco Beihai fu occupata dal Ministero della Difesa, gran parte dei templi della Citt\u00e0 imperiale furono occupati dall'Esercito Popolare di Liberazione. Alcuni di questi edifici sono in rovina.\nDal 2000 l'amministrazione municipale di Pechino ha restaurato alcuni templi e formato un parco intorno alle sezioni rimaste delle mura della Citt\u00e0 imperiale. Ci sono progetti per trasferire altrove le istituzioni che occupano edifici storici. Nel 2004 \u00e8 stata rinnovata un'ordinanza del 1984 che stabiliva restrizione in altezza per gli edifici della zona della Citt\u00e0 imperiale come zona di rispetto per la Citt\u00e0 proibita. Nel 2005 si \u00e8 proposto di allargare il sito Patrimonio dell'umanit\u00e0 della Citt\u00e0 proibita anche alla Citt\u00e0 imperiale e a Beihai.\nPorte della Citt\u00e0 imperiale.\nLa porta principale nella sezione meridionale delle mura era Damingmen, realizzata in mattoni a imitazione delle porte della Citt\u00e0 Proibita. La sua base era di marmo bianco nello stile di fondazione Xumi. La porta-torre era in stile Xieshanding a gronda unica con tegole \"giallo imperiale\" smaltate. Aveva cinque colonne sul davanti, tre arcate al centro e ringhiere di marmo bianco. Il suo nome fu cambiato in \"Daqingmen\" (\u5927 \u6e05 \u9580 it. \"Grande Porta dei Qing\") nel 1644, quando i Manci\u00f9 conquistarono Pechino fondando la dinastia Qing. Una tavoletta di marmo bianco sul cancello aveva il nome \"Daqingmen\" inciso in oro su uno sfondo azzurro. Nel 1912, quando la dinastia Qing fu rovesciata e fu istituita la Repubblica di Cina, il nome della porta fu cambiato in \"Zhonghuamen\" (\"Porta della Cina\"). Gli urbanisti decisero di riutilizzare il cartello di marmo scrivendo \"Zhonghuamen\" sul retro salvo scoprire che anche l\u00ec si trovava scritto il nome Damingmen. Si risolse allora d'usare un nuovo cartello di legno. Nel 1954, con la raccomandazione degli urbanisti sovietici che lavoravano a Pechino, la porta fu smantellata per erigere Piazza Tiananmen. Sul sito originario di Damingmen sorge oggi il Mausoleo di Mao Zedong. \nSituata a sud-ovest di Tiananmen, Chang'anzuomen \u00e8 simile a Damingmen. Fu anche chiamato \"\"Qinglongmen\" o \"Longmen\"\", che significa \"Porta del Drago\", perch\u00e9 durante le dinastie Ming e Qing, i risultati dei c.d. Esami imperiali furono pubblicati su questa porta. Superare con successo gli esami garantiva l'accesso alla Citt\u00e0 Proibita per lavorare in posizioni burocratiche imperiali, normalmente vietate ai cittadini comuni. Fu smantellata nel 1952 quando fu ampliato il viale Chang'an. \nSituata a sud-est di Tiananmen, Chang'anyoumen era simile a Damingmen. Fu anche chiamato \"\"Baihumen\" o \"Humen\"\", che significa \"Porta della Tigre\", perch\u00e9 durante le dinastie Ming e Qing, i prigionieri venivano giustiziati ad ovest di questa porta. Fu smantellata nel 1952 quando fu ampliato il viale Chang'an. \nTiananmen (\"Porta della Pace celeste\"), originariamente chiamato \"Chengtianzhimen\", fu ribattezzato durante la dinastia Qing. Era situata nel centro delle mura meridionali della Citt\u00e0 Imperiale. Il \"Daming Huidian\" (gli statuti raccolti della dinastia Ming) si riferisce ad essa come la porta principale della Citt\u00e0 Imperiale. Tiananmen \u00e8 una delle numerose porte allineate su un asse nord-sud all'ingresso principale della Citt\u00e0 Proibita. La sua piattaforma \u00e8 alta 13 metri. Ha una base in marmo bianco in stile Xumi e cinque arcate. La porta-torre \u00e8 stata costruita in stile Xieshanding multi-gronda con tegole \"giallo imperiale\" smaltate. Misura 9x5 stanze (originariamente 5x3 stanze sotto i Ming) e 33,7 m d'altezza. Fu completamente ricostruita nel 1958 e successivamente riparata in diverse occasioni. \nDuanmen era situata direttamente a nord di Tiananmen. Era simile a Tiananmen. Pu\u00f2 essere intesa come una porta esterna di Wumen che era l'ingresso principale della Citt\u00e0 Proibita. Ci\u00f2 \u00e8 conforme alla regola delle cinque porte \"Zhimen\"/\"Kumen\" dei \"Riti di Zhou\"."}
{"id": "1914595", "revid": "17654", "url": "https://it.wikipedia.org/wiki?curid=1914595", "title": "Wenzeslaus Matiegka", "text": ""}
{"id": "1914602", "revid": "392652", "url": "https://it.wikipedia.org/wiki?curid=1914602", "title": "Maurizio Tempestini", "text": "Biografia.\nCompie gli studi a Firenze all'Istituto d'Arte di Porta Romana, presso il quale consegue nel 1929 il Diploma in Decorazione Industriale. Dal 1940 ha studio a Firenze, insieme a Nello Baroni e Pietro Porcinai."}
{"id": "1914607", "revid": "101617668", "url": "https://it.wikipedia.org/wiki?curid=1914607", "title": "Proposizione temporale latina", "text": "La proposizione temporale latina \u00e8 una frase subordinata che esprime una situazione di tempo a cui \u00e8 collegata una reggente. In latino la proposizione temporale si pu\u00f2 esprimere in pi\u00f9 modi.\nLe temporali con l'indicativo e il congiuntivo.\nLe temporali introdotte da \"dum\", \"antequam\", \"priusquam\", \"donec\" e \"ubi (primum)\".\nOcchio: nel primo esempio i tempi sono entrambi al presente, nel secondo, invece, nonostante nella reggente vi sia un verbo al perfetto, la temporale infatti, conserva il tempo al presente.\n1. Usato col presente indica che l'azione della temporale sussiste nel presente.\n2. Usato con l'imperfetto per esprimere un'azione durativa nel passato, e in espressioni con valore anche causale.\n3. Usato col perfetto (o raramente presente storico) indica che l'azione della subordinata precede immediatamente quella della reggente.\n4. Usato con il piuccheperfetto indica che tra le azioni di reggente e temporale intercorre un certo lasso di tempo, che pu\u00f2 essere indicato.\nLe temporali espresse dall'ablativo assoluto.\nQuando il significato del participio si pu\u00f2 esplicitare, questo pu\u00f2 assumere anche un valore temporale. Nel seguente esempio, troviamo un ablativo assoluto (costruito attraverso il participio) con valore temporale:\nNota che l'ablativo assoluto consiste in un'espressione priva di ogni legame grammaticale con le altre proposizioni (es. reggente).\nLe temporali con il \"cum narrativo\".\nLa proposizione temporale pu\u00f2 essere espressa anche con il costrutto del Cum narrativo, che regge il congiuntivo, seguendo le regole della consecutio temporum (per i tempi principali nella reggente, cio\u00e8 presente e futuro, il presente nella subordinata indica contemporaneit\u00e0, il perfetto l'anteriorit\u00e0; con i tempi storici, cio\u00e8 perfetto, imperfetto e piuccheperfetto, nella reggente, l'imperfetto indica contemporaneit\u00e0 e il piuccheperfetto anteriorit\u00e0).\nLe temporali attraverso la relativa impropria.\nUno dei tanti significati della proposizione relativa impropria \u00e8 quello temporale. Un esempio:"}
{"id": "1914611", "revid": "219110", "url": "https://it.wikipedia.org/wiki?curid=1914611", "title": "Museo archeologico statale Gaio Cilnio Mecenate", "text": "Il Museo archeologico statale Gaio Cilnio Mecenate \u00e8 il pi\u00f9 importante museo archeologico di Arezzo.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale della Toscana, nel dicembre 2019 divenuto Direzione regionale Musei.\nStoria.\nDedicato all'aretino Gaio Cilnio Mecenate, importante personaggio della Roma al tempo di Augusto dal quale viene la parola mecenatismo, \u00e8 ospitato dal 1937 nell'ex monastero di San Bernardo, costruito sui resti dell'anfiteatro romano del II secolo d.C.\nLa raccolta si trovava precedentemente in altra sede ed esiste dal 1823. Ampliata da scavi e acquisizioni, venne risistemata dopo la ristrutturazione del monastero del 1951, che sanava i danni bellici. Nel 1973 venne acquisito dallo Stato italiano. Agli anni Novanta risale l'ultimo riallestimento.\nDescrizione.\nIl museo si sviluppa su due piani, con una presentazione topografica (al pian terreno) e tematica (al secondo piano, dove si trovano gli oggetti di paleontologia, preistoria, numismatica e le collezioni private donate da alcuni cittadini aretini).\nIl pian terreno \u00e8 dedicato all'arte etrusca e romana, con le prime due sale che espongono i reperti di Arezzo e la sua area, dall'epoca villanoviana all'ellenismo. Tra i pezzi pi\u00f9 pregiati spiccano i gioielli dalla necropoli di Poggio del Sole, un frontone scolpito e policromato con scene di combattimento (480 a.C.) e una serie di ritratti votivi, rinvenuti in via della Societ\u00e0 Operaia e databili tra il II e il I secolo a.C.\nNella terza sala si trova l'opera pi\u00f9 importante del museo, un cratere attico a volute a figure rosse con l'Amazzonomachia, attribuito a Eufronio (510-500 a.C.). Le due sale successive presentano i reperti dalla Val di Chiana e dal Casentino, tra i quali spiccano un torso maschile in pietra fetida (fine del VI secolo a.C.) e l'anfora attica a figure rosse con il \"Rapimento di Ippodamia\" della scuola del pittore di Meidias (410-400 a.C.).\nLe quattro sale seguenti sono dedicate alla terra sigillata, produzione ceramica sviluppatasi tra il I secolo a.C. e il I secolo d.C. che ebbe in Arezzo il centro di produzione pi\u00f9 importante del Mediterraneo per circa un secolo.\nLe ultime sette sale sono dedicate all'epoca romana, con ritratti e statuaria, mosaici, corredi funebri e oggetti in bronzo. Interessanti sono un ritratto di Livia, una testa fittile ellenistica, forse un'amazzone, proveniente dal frontone di un tempio e la testa di un giovane in terracotta.\nAl primo piano sono custoditi gli oggetti di arte applicata e di uso quotidiano. Di grande pregio \u00e8 il ritratto virile in oro su vetro del III d.C., tra i pi\u00f9 raffinati esempi di questa tecnica. Tra le ceramiche spicca la collezione di buccheri del VI secolo a.C. Un'intera sala \u00e8 dedicata alla numismatica, dove \u00e8 particolarmente raro il grande \"quinipodium\", del quale si conosce solo un altro esemplare al mondo.\nLe successive quattro sale sono dedicate ad alcune collezioni private formatesi nell'Ottocento e le ultime due sale sono dedicate alla preistoria, dal paleolitico all'et\u00e0 del ferro, e alla paleontologia."}
{"id": "1914612", "revid": "53508", "url": "https://it.wikipedia.org/wiki?curid=1914612", "title": "John Smith", "text": ""}
{"id": "1914618", "revid": "729019", "url": "https://it.wikipedia.org/wiki?curid=1914618", "title": "Stazione di Berlino-Nord", "text": "La stazione di Berlino-Nord (in \"Berlin-Nordbahnhof\"), fino al 1950 Stettiner Bahnhof (\"stazione di Stettino\"), era una stazione ferroviaria terminale di Berlino.\nSi trovava nel quartiere di Mitte; attualmente \u00e8 in funzione come stazione sotterranea della \"S-Bahn\".\nStoria.\nI primi anni.\nLa stazione fu inaugurata il 1\u00ba agosto 1842, con il nome di \"Stettiner Bahnhof\", come capolinea della ferrovia per Stettino (\"Stettiner Bahn\").\nIl monumentale fabbricato viaggiatori fu inaugurato nel 1876.\nNel 1897 fu istituito, in partenza da questa stazione, il servizio suburbano (\"Vorortbahn\") per Pankow, antesignano dell'attuale \"S-Bahn\". I treni suburbani partivano da un marciapiede apposito, sul lato ovest, ed erano serviti da un apposito fabbricato, di ridotte dimensioni, detto \"Stettiner Vorortbahnhof\".\nAlla fine del XIX secolo, con la chiusura dell'allora \"Nordbahnhof\", lo \"Stettiner Bahnhof\" divenne capolinea anche delle linee per Rostock e Stralsund (\"Nordbahn\"); si rese cos\u00ec necessario un ampliamento, realizzato nel 1903 con l'aggiunta di 3 nuove arcate sul lato orientale.\nNel 1936 fu inaugurato il \"Nord-S\u00fcd-Tunnel\", un passante ferroviario sotterraneo dedicato alla \"S-Bahn\". In tale occasione fu realizzata la stazione sotterranea \"Stettiner Bahnhof\", e il vecchio capolinea suburbano \"Vorortbahnhof\" fu chiuso.\nDopo la seconda guerra mondiale.\nNel 1949, con la divisione della citt\u00e0 in quattro settori, lo \"Stettiner Bahnhof\" si trov\u00f2 nel settore sovietico. La stazione era accessibile solo attraversando l'allora distretto del Wedding, assegnato al settore francese. L'intera rete ferroviaria berlinese continuava per\u00f2 ad essere gestita unitariamente dalla \"Deutsche Reichsbahn\", la compagnia ferroviaria statale d'anteguerra passata alla RDT.\nNel 1950, in seguito al riconoscimento da parte tedesco-orientale della linea Oder-Nei\u00dfe, che prevedeva il passaggio della citt\u00e0 di Stettino alla Polonia, la stazione assunse il nome di \"Nordbahnhof\".\nLa stazione fu chiusa al traffico ferroviario il 18 maggio 1952, in seguito alla decisione delle autorit\u00e0 orientali di evitare il transito attraverso Berlino Ovest. I treni furono deviati sulla circonvallazione ferroviaria esterna (l\"'Au\u00dfenring\"), con capolinea alle stazioni Ostbahnhof e Lichtenberg. Rimase in servizio la stazione della \"S-Bahn\", ancora gestita come rete unitaria.\nIl 13 agosto 1961, con l'improvvisa erezione del Muro di Berlino, fu chiusa anche la stazione della \"S-Bahn\" che divenne una delle cosiddette \"stazioni fantasma\" (\"Geisterbahnhof\"); i treni della \"S-Bahn\" nord-sud, aventi i capilinea nei settori occidentali, attraversavano il centro cittadino (appartenente al settore orientale) senza fermate.\nIl grande fabbricato viaggiatori, ormai abbandonato, fu abbattuto nel 1962 per far posto ad un cementificio; parte dell'area dei binari, limitrofa al percorso del Muro, divenne \"terra di nessuno\", accessibile solo dalle pattuglie militari di confine.\nLa stazione oggi.\nLa stazione della \"S-Bahn\" fu riaperta nel 1990, pochi giorni prima della riunificazione.\nIl cementificio costruito sull'area del fabbricato viaggiatori \u00e8 stato abbattuto; al suo posto \u00e8 stata realizzata una piazza, nella cui pavimentazione sono inserite, a mo' di monumento, lapidi che ricordano i nomi delle citt\u00e0 del Baltico, gi\u00e0 tedesche ed ora polacche.\nLa vasta area gi\u00e0 occupata dai binari \u00e8 stata in parte costruita con edifici per uffici (\"Stettiner Carr\u00e9\"), in parte adibita ad area verde, e in parte \u00e8 ancora abbandonata.\nMovimento.\nLa stazione \u00e8 servita dalle linee S1, S2, S25 e S26 della S-Bahn.\nInterscambi.\nLa stazione \u00e8 servita da alcune linee di tram e di autobus.\nNelle vicinanze si trova la stazione di Naturkundemuseum della metropolitana, in passato nota come \"Stettiner Bahnhof\", e poi \"Nordbahnhof\", a causa della sua vicinanza alla stazione ferroviaria."}
{"id": "1914619", "revid": "36426", "url": "https://it.wikipedia.org/wiki?curid=1914619", "title": "Museo archeologico di Arezzo", "text": ""}
{"id": "1914620", "revid": "36426", "url": "https://it.wikipedia.org/wiki?curid=1914620", "title": "Museo Paleontologico di Montevarchi", "text": ""}
{"id": "1914621", "revid": "86237857", "url": "https://it.wikipedia.org/wiki?curid=1914621", "title": "Nordbahnhof", "text": "Nordbahnhof (letteralmente \"stazione nord\") pu\u00f2 riferirsi a:"}
{"id": "1914622", "revid": "339392", "url": "https://it.wikipedia.org/wiki?curid=1914622", "title": "Stettiner Bahnhof", "text": ""}
{"id": "1914641", "revid": "287204", "url": "https://it.wikipedia.org/wiki?curid=1914641", "title": "James O'Barr", "text": "\u00c8 famoso soprattutto per aver creato \"Il Corvo\", fumetto passato alla storia grazie al film con Brandon Lee.\nBiografia.\nNasce a Detroit il 1\u00ba gennaio 1960 e viene allevato fino ai sette anni in un orfanotrofio della stessa citt\u00e0. Durante il periodo scolastico ha studiato scultura rinascimentale e fotografia.\nNel 1978 la sua ragazza Beverly venne uccisa in un incidente da un ubriaco e dopo questo avvenimento si arruol\u00f2 volontario nei Marines degli Stati Uniti, per tentare di placare il rimorso e la sofferenza. Durante il periodo dell'arruolamento era di stanza in Germania e illustrava manuali da combattimento per i marines.\nNel 1981 a Berlino inizi\u00f2 a lavorare a \"Il corvo\", una sorta di rappresentazione della sua tragedia personale vissuta, l'ispirazione finale la ebbe quando a Detroit su un giornale lesse la storia di due fidanzati uccisi per un anello da 20$. \"Il Corvo\" si rivel\u00f2 un grande successo sia di pubblico che di critica e furono vendute circa 750.000 copie.\nDopo essere congedato dai Marines, O'Barr continu\u00f2 a disegnare i suoi fumetti e sbarcando il lunario con vari lavori. Nel 2011 uscir\u00e0 il suo ultimo lavoro intitolato \"Sundown\", progetto a cui stava lavorando da anni. La presentazione \u00e8 avvenuta il 29 gennaio 2011.\nAttualmente vive a Dallas, in Texas, ed \u00e8 padre di due bambini, Erik, nato nel 1992 dal secondo matrimonio e Noelle, dal quarto matrimonio."}
{"id": "1914645", "revid": "287204", "url": "https://it.wikipedia.org/wiki?curid=1914645", "title": "Sebastien Gattuso", "text": ""}
{"id": "1914646", "revid": "1067855", "url": "https://it.wikipedia.org/wiki?curid=1914646", "title": "Romain Sato", "text": "Carriera.\nSato dal 2000 al 2004 frequenta l'Universit\u00e0 di Xavier. Nel 2004 viene selezionato nel draft NBA 2004 dai San Antonio Spurs al numero 52. Resta nella NBA fino al febbraio del 2005, ma senza entrare mai in campo.\nNel 2005 firma per l'Aurora Jesi in Legadue, dove domina il campionato. Nei play-off di Lega2 ha eccellenti medie realizzative: 35 punti.\nDopo Jesi, decide di concludere la stagione giocando i play-off del campionato spagnolo con il Barcelona. Dopo l'esperienza in Spagna, ritorna in Italia nella Mens Sana Siena, con cui ha vinto 4 scudetti, 2 Coppe Italia, 3 Supercoppe e partecipato alla Final Four di Eurolega. Nel luglio del 2010 si trasferisce in Grecia nel Panath\u012bna\u00efkos. Nel 2011 vince l'Eurolega battendo in semifinale proprio la sua ex-squadra toscana e in finale il Maccabi Tel Aviv. Nell'estate del 2012 si trasferisce al Fenerbah\u00e7e \u00dclker ritrovando Simone Pianigiani suo allenatore ai tempi di Siena."}
{"id": "1914650", "revid": "76963", "url": "https://it.wikipedia.org/wiki?curid=1914650", "title": "Donal Logue", "text": "Biografia.\nNato in Ontario, il padre, Michael J. Logue, \u00e8 stato un missionario carmelitano che ha prestato servizio in Africa, dove ha conosciuto la moglie Elizabeth. Logue ha tre sorelle, Karina e due sorelle gemelle, Deirdre e Eileen. Il padre \u00e8 presidente delle Aisling Industries, azienda che produce microchip per compagnie di cellulari. Ha trascorso la sua infanzia e parte della sua adolescenza a El Centro, in California, dove ha studiato alla Central Union High School e al St Ignatius' College. Dopo le scuole superiori, studia storia presso la Harvard University.\nDopo alcuni lavori televisivi, debutta sul grande schermo nel film \"I signori della truffa\", successivamente \u00e8 apparso in \"Rivelazioni\" e \"Piccole donne\". Nel 2000 recita in \"The Million Dollar Hotel\" di Wim Wenders e ne \"Il patriota\" con Mel Gibson. Tra il 2003 e il 2005 lavora nella serie TV \"E.R. - Medici in prima linea\", dove ricopre il ruolo di Chuck Martin. Dopo aver fatto da spalla a Mark Ruffalo nella commedia romantica \"Se solo fosse vero\", recita in \"Blade\", \"Zodiac\" e nei film indipendenti \"Fuga dal matrimonio\" e \"Purple Violets\". Prende parte alla seconda stagione di \"Life\", nel ruolo del capitano Tidwell. Nel 2008 affianca Mark Wahlberg in \"Max Payne\".\nNel 2010 \u00e8 protagonista, al fianco di Michael Raymond-James, della serie televisiva \"Terriers - Cani sciolti\", cancellata dopo la messa in onda della prima stagione. Fra il 2013 e il 2014, interpreta Re Horik nella serie televisiva \"Vikings\". Nel 2014 entra nel cast ricorrente della serie televisiva \"Law &amp; Order - Unit\u00e0 vittime speciali\" nel ruolo del tenente Declan Murphy; dallo stesso anno interpreta il detective Harvey Bullock nella serie televisiva \"Gotham\".\nNel 2021 ottiene il ruolo del capo della polizia Brian Irons nel film reboot \"\", basato alla serie di videogiochi della Capcom, diretto da Johannes Roberts.\nDoppiatori italiani.\nNelle versioni in italiano dei suoi film, Donal Logue \u00e8 stato doppiato da:"}
{"id": "1914661", "revid": "767487", "url": "https://it.wikipedia.org/wiki?curid=1914661", "title": "Solitude Aeturnus", "text": "I Solitude Aeturnus sono un gruppo musicale doom metal statunitense formatosi ad Arlington, in Texas nel 1987.\nTra il 1991 e il 2006 realizzarono sei album in studio, poi dovettero affrontare un periodo di pausa dovuto alla partenza del cantante Robert Lowe che entr\u00f2 a far parte dei Candlemass, in seguito all'abbandono di Messiah Marcolin, e vi rimase da gennaio del 2007 sino a maggio del 2012.\nStoria del gruppo.\nLa band fondata dal chitarrista John Perez, inizialmente conosciuta come Solitude, cominci\u00f2 l'attivit\u00e0 nel 1987 esibendosi dal vivo in vari locali dell'area metropolitana di Dallas. Con questo nome, all'inizio del 1988, il gruppo pubblic\u00f2 il demo \"And Justice For All...\", pi\u00f9 di sette mesi prima dell'album dei Metallica con lo stesso titolo. In seguito vi fu furono vari avvicendamenti nella formazione e nel 1989, dopo aver cambiato il loro nome in Solitude Aeturnus, realizzarono un demo che frutt\u00f2 loro un contratto con l'etichetta discografica indipendente King Klassic Records, la quale permise loro di entrare in contatto successivamente con la Roadrunner Records. Il gruppo di Perez trov\u00f2 la stabilit\u00e0 con il cantante Robert Lowe, il chitarrista Edgar Rivera, il bassista Lyle Steadham e il batterista John Covington. La band pot\u00e9 quindi registrare il primo album, pubblicato nel 1991 dalla Roadrunner col titolo \"Into the Depths of Sorrow\".\nL'anno successivo usc\u00ec \"Beyond the Crimson Horizon\", un lavoro contenente tutti gli elementi rappresentativi del doom metal, che diede l'occasione alla band di partire per una tourn\u00e9e nazionale della durata di sei settimane. Il loro terzo disco, \"Through the Darkest Hour\", fu pubblicato dalla Pavement Records e venne registrato presso i Rythym Studios in Inghilterra, a differenza dei due precedenti che furono incisi in Texas. A sostegno dell'album ebbero l'opportunit\u00e0 di effettuare un tour, sia nella loro nazione, durante il quale poterono esibirsi a supporto dei pi\u00f9 noti Mercyful Fate, che in Europa, dove furono la band principale. Nel 1996, nonostante Perez avesse dato il via ad un progetto musicale denominato Liquid Sound Company, i Solitude Aeturnus realizzarono \"Downfall\", il quarto capitolo della loro discografia. In seguito a questa uscita Lyle Steadham lasci\u00f2 il gruppo, che per la successiva tourn\u00e9e, effettuata con i Morgana Lefay, reclut\u00f2 come turnista il bassista dei Liquid Sound Company, Terri Pritchard.\nIl posto di Steadham venne poi preso da Steve Moseley, che partecip\u00f2 alla realizzazione dell'album \"Adagio\", per la cui registrazione la band torn\u00f2 in Inghilterra, a differenza del precedente che fu inciso in uno studio di Dallas. Il disco venne pubblicato nel 1998 dalla Massacre Records e, secondo quanto dichiarato da Perez in un'intervista, fu il pi\u00f9 difficile da realizzare ed uno dei meglio riusciti. Il sesto album, inizialmente previsto per l'estate del 2002, usc\u00ec nel 2006 a causa della partenze di Edgar Rivera e John Covington, che richiesero molte audizioni per trovarne i sostituti. \"Alone\", anch'esso edito dalla Massacre Records, vide l'ingresso nella formazione di James Martin al basso e Steve Nichols alla batteria, oltre che il passaggio di Steve Moseley, in precedenza il bassista della band, alla chitarra. Nel 2007 usc\u00ec \"Hour of Despair\", un DVD dato alle stampe dalla Metal Mind Productions, contenente le riprese effettuate durante un concerto ed altri contenuti extra, che in seguito venne pubblicato anche in formato CD. Lo stesso anno Robert Lowe si un\u00ec ai Candlemass, cos\u00ec la band rimase a lungo inattiva; il cantante rientr\u00f2 poi nei ranghi nel 2012."}
{"id": "1914662", "revid": "1457847", "url": "https://it.wikipedia.org/wiki?curid=1914662", "title": "Motore scacchistico", "text": "Un motore scacchistico (o, con locuzione inglese ampiamente utilizzata, chess engine) \u00e8 un programma informatico che implementa il back-end di un software per il gioco degli scacchi. Il motore \u00e8 la componente che analizza la posizione e produce una lista di mosse ottimali, tramite input e output in formato testuale, e viene tipicamente usato in combinazione con un'interfaccia grafica che implementa invece l'interazione con l'utente, mostrando graficamente la posizione sulla scacchiera e permettendo di eseguire le mosse tramite mouse o tastiera.\nIl motore pu\u00f2 essere utilizzato per giocare contro un avversario che pu\u00f2 essere un umano, un altro motore oppure s\u00e9 stesso, per analizzare una specifica posizione o per analizzare a posteriori un'intera partita gi\u00e0 giocata. Sono disponibili motori commerciali, freeware e open source. Un motore scacchistico \u00e8 un esempio tipico di intelligenza artificiale debole, ovvero un software di intelligenza artificiale che \u00e8 in grado di affrontare solo il singolo problema specifico per cui \u00e8 stato sviluppato.\nStoria.\nGi\u00e0 nel corso del XVIII secolo sono stati realizzati diversi automi dedicati al gioco degli scacchi. Alcuni erano semplicemente delle truffe ben realizzate, guidate in realt\u00e0 da esseri umani, come \"\"Il Turco\", \"Mephisto\" e \"Ajeeb\". Altri automi erano invece reali e funzionanti (come \"El Ajedrecista\"\"), ma solo in posizioni estremamente semplici.\nIl vero sviluppo dell'intelligenza artificiale in campo scacchistico si avr\u00e0 solamente dopo la nascita dell'informatica. Un pioniere dello sviluppo dell'informatica applicata agli scacchi \u00e8 stato un ingegnere e, non a caso, uno dei pi\u00f9 forti scacchisti del XX secolo: il sovietico Michail Botvinnik. Botvinnik ha studiato un algoritmo che riuscisse a compiere scelte intelligenti nella selezione delle mosse, ottenendo risultati positivi in situazioni piuttosto complesse ma non sufficienti a realizzare un valido software scacchistico.\nIl primo computer in grado di sconfiggere un giocatore umano in condizioni regolamentari \u00e8 stato Deep Thought. La macchina, progettata dall'informatico cinese della IBM Feng-hsiung Hsu, ha battuto lo scacchista David Levy nel 1989, vincendo una sfida lanciata da quest'ultimo per stimolare lo sviluppo dei computer scacchistici, che consisteva nel trovare un computer capace di batterlo in un match di quattro o sei partite. Deep Thought \u00e8 stato quindi il primo motore scacchistico a competere ufficialmente al livello di un GM umano. Lo stesso anno Deep Thought ha affrontato Garri Kasparov, dal quale \u00e8 stato sconfitto con un secco 2-0.\nKasparov \u00e8 ricordato soprattutto per un altro incontro ufficiale, contro il computer IBM Deep Blue, disputato nel 1996, quando il giocatore russo era campione del mondo in carica e primo nella classifica Elo della FIDE. Fece scalpore la vittoria di Deep Blue nella prima partita, ma Kasparov si aggiudic\u00f2 la sfida con 3 vittorie e 2 patte. La rivincita, un match di sei partite disputato l'anno successivo, venne deciso nella determinante ultima partita, vinta dal calcolatore che si aggiudica dunque l'incontro per 3,5-2,5. Il computer fu successivamente ritirato dall'IBM, rifiutando la richiesta di rivincita di Kasparov.\nUn altro match di altissimo livello si \u00e8 tenuto nell'ottobre 2002, quando Vladimir Kramnik (anch'egli campione del mondo in carica) pareggi\u00f2 una sfida di otto partite, nota come Brains in Bahrain, contro il motore scacchistico Deep Fritz 7.\nNel febbraio 2003, sempre Kasparov pareggi\u00f2 un incontro in sei partite contro il programma Deep Junior, e nel novembre dello stesso anno pareggi\u00f2 un altro match contro il programma X3D Fritz a New York. Fritz vinse la seconda partita, Kasparov la terza. La prima e la quarta finirono in patta. \u00c8 stato il primo incontro di scacchi ufficiale giocato interamente in realt\u00e0 virtuale.\nTra gli ultimi capitoli riguardo agli incontri uomo-computer, vi \u00e8 stato il match \"evento\" tra l'allora campione del mondo Vladimir Kramnik e il software Deep Fritz, tenutosi alla fine di novembre 2006.\nIl match sulla lunghezza delle sei partite ha visto la vittoria del computer con un risultato di 4 a 2 (quattro patte e due vittorie del computer). Insolito l'epilogo della seconda partita, in cui il campione del mondo non si \u00e8 accorto di un'elementare minaccia di matto in una mossa da parte del computer, evento rarissimo a questi livelli.\nA partire dalla seconda met\u00e0 degli anni 2000, i motori scacchistici hanno superato definitivamente le capacit\u00e0 umane, riuscendo a sconfiggere sistematicamente i giocatori pi\u00f9 forti, e sono divenuti uno strumento importante nell'analisi e nell'allenamento dei giocatori umani.\nVerso la fine degli anni 2010 sono stati sviluppati nuovi approcci nel design di algoritmi per il gioco degli scacchi. La prima dimostrazione di fattibilit\u00e0 di queste nuove tecniche venne presentata nel 2017 da DeepMind con lo sviluppo di AlphaZero, e i risultati sono stati in seguito riprodotti da progetti open source, come Leela Chess Zero, e da prodotti commerciali.\nPrincipi di funzionamento.\nUn motore scacchistico \u00e8 formato da tre componenti principali: la rappresentazione della posizione, l'algoritmo di ricerca, e la funzione euristica usata per la valutazione di una posizione.\nLa rappresentazione della posizione \u00e8 il modo in cui il motore codifica al proprio interno la posizione sulla scacchiera, in genere attraverso una bitboard, insieme ad informazioni ausiliarie quali tratto, possibilit\u00e0 di arrocco o cattura \"en passant\", e il numero di mosse trascorse dall'ultima cattura (rilevante per l'applicazione della regola delle cinquanta mosse).\nLa qualit\u00e0 di una posizione \u00e8 valutata tramite una funzione euristica, che associa ad ogni posizione un valore numerico: zero indica parit\u00e0, valori positivi indicano vantaggio del Bianco, negativi del Nero, e l'importanza del vantaggio dipende dal valore assoluto. Tipicamente, un valore unitario corrisponde approssimativamente ad un pedone di vantaggio. Tradizionalmente le funzioni euristiche sono implementate manualmente e basate su conoscenza esperta umana del gioco, anche se approcci basati su tecniche di apprendimento automatico stanno trovando applicazione.\nI software scacchistici tradizionali si basano su varianti della ricerca ad albero minimax con potatura alfa-beta per determinare la mossa ottimale ad ogni turno, e i principali punti critici dei vari algoritmi che determinano la forza dei singoli motori sono la tecnica di potatura e la funzione euristica. Questo approccio \u00e8 soggetto all'effetto orizzonte e determina il limite nella visione strategica dei motori: per quanto insuperabili nel gioco tattico, i motori tradizionali faticano ad avere una visione chiara degli effetti a lungo termine di ogni mossa, nella cui analisi gli umani sono invece tipicamente abili.\nTra gli approcci alternativi una possibilit\u00e0 \u00e8 rappresentata dalle tecniche di apprendimento profondo che hanno visto significativi progressi negli anni 2010. In particolare alcuni risultati promettenti sono stati ottenuti con la ricerca ad albero Monte Carlo guidata da una rete neurale convoluzionale profonda addestrata per rinforzo. Nel dicembre 2017 DeepMind ha introdotto \"AlphaZero\", un algoritmo che implementa questo approccio per competere in una variet\u00e0 di giochi da tavolo, inclusi gli scacchi, e promette una forza superiore rispetto ai software tradizionali con uno stile pi\u00f9 simile al gioco umano. Tale metodo \u00e8 stato reimplementato a breve distanza dal motore open-source Leela Chess Zero, progetto avviato all'inizio del 2018 e che in breve tempo ha raggiunto un livello di forza di gioco paragonabile ai pi\u00f9 forti motori tradizionali.\nL'input e output delle mosse avviene tipicamente attraverso un protocollo testuale come Universal Chess Interface (UCI) o Chess Engine Communication Protocol, che permette di controllare il motore tramite interfacce grafiche che implementano lo stesso protocollo.\nNelle fasi iniziale e finale della partita il motore pu\u00f2 inoltre usare dei database che aumentano la sua forza di gioco. In apertura viene usato un repertorio (\"libro di apertura\", in inglese \"opening book\") ottenuto selezionando i tratti iniziali di un gran numero di partite. Tra i formati pi\u00f9 comuni per il libro di apertura vi sono CTG, formato proprietario di ChessBase, ABK, usato da Arena, e BIN, usato da PolyGlot. Nel finale i motori possono usare le \"tablebase\", che forniscono il risultato a gioco corretto per ogni posizione contenente fino ad un certo numero prefissato di pezzi, insieme alla sequenza di mosse che porta a tale risultato. Esistono tablebase complete fino a sette pezzi, che richiedono tuttavia una quantit\u00e0 notevole di memoria (140 TB), per cui spesso in pratica si fa uso di tablebase a sei pezzi (1,4 TB). In alternativa alle tablebase, il motore pu\u00f2 fare uso di una \"bitbase\", che contiene solo l'esito a partire da ciascuna posizione senza riportare le mosse necessarie, richiedendo una quantit\u00e0 molto minore di memoria.\nForza di gioco.\nI moderni programmi di scacchi hanno una forza di gioco sovrumana. Il primo computer in grado di battere un maestro umano in un incontro in condizioni regolamentari \u00e8 stato Deep Thought che nel 1989 ha battuto il maestro internazionale David Levy. Punto di svolta \u00e8 considerato il secondo incontro tra IBM Deep Blue e Garri Kimovi\u010d Kasparov, disputato nel 1997, quando per la prima volta un computer batt\u00e9 in un match il campione del mondo in carica. Nei primi anni 2000 si sono svolti diversi incontri in condizioni regolamentari e senza handicap tra motori e giocatori umani ai massimi livelli conclusi in parit\u00e0, come Brains in Bahrain e X3D Fritz, e negli anni seguenti la crescente forza di gioco dei software e l'aumento della potenza di calcolo dell'hardware commerciale hanno portato i motori scacchistici ad un livello di gioco nettamente superiore ai migliori maestri umani.\nEsistono classifiche Elo che confrontano la forza di motori scacchistici, ottenute facendo giocare i motori l'uno contro l'altro con lo stesso hardware. Diverse classifiche si differenziano in genere per la diversa cadenza di gioco. La classifica curata dalla Svenska schackdatorf\u00f6reningen (SSDF) \u00e8 una tra le prime del suo genere e comprende dati a partire dal 1984, documentando l'evoluzione storica della forza di gioco. Altre classifiche includono CEGT, CCRL, CSS e WBEC. L'Elo delle varie classifiche si evolve indipendentemente e non \u00e8 comparabile, cos\u00ec come non \u00e8 comparabile con l'Elo nel gioco umano (e.g. l'Elo FIDE).\nEventi.\nL'International Computer Games Association, riconosciuta dalla FIDE, organizza dal 1977 il Campionato del mondo di scacchi per computer, e varie organizzazioni nazionali, come Computerschaak Vereniging Nederland (CSVN) e Svenska schackdatorf\u00f6reningen (SSDF), o altri enti privati organizzano o hanno organizzato tornei internazionali, come l'International Computer Chess Tournament, il Dutch Open Computer Chess Championship, l'International Paderborn computer chess championship e, in Italia, il Campionato italiano per programmi di scacchi. Tali eventi tradizionali prevedono tipicamente la partecipazione in persona degli sviluppatori, l'uso di hardware a discrezione dei partecipanti, e requisiti stringenti di originalit\u00e0 del software. Negli anni 2010 altri eventi indipendenti, con organizzazione pi\u00f9 moderna e requisiti di partecipazione meno onerosi, hanno assunto maggiore importanza, in particolare il Top Chess Engine Championship (TCEC), considerato il campionato di scacchi de facto per computer."}
{"id": "1914665", "revid": "113659352", "url": "https://it.wikipedia.org/wiki?curid=1914665", "title": "Festival di Cannes 1978", "text": "La 31\u00aa edizione del Festival di Cannes si \u00e8 svolta a Cannes dal 16 al 30 maggio 1978.\nLa giuria presieduta dal regista statunitense Alan J. Pakula ha assegnato la Palma d'oro per il miglior film a \"L'albero degli zoccoli\" di Ermanno Olmi.\nGilles Jacob \u00e8 nominato delegato generale, al posto di Maurice Bessy. Ricoprir\u00e0 questo ruolo fino al 2000, quando sar\u00e0 nominato presidente del Festival.\nIn questa sua prima edizione apporta due importanti novit\u00e0, che resisteranno nel tempo: razionalizza la selezione ufficiale, riducendo il numero di film e raggruppando le tre sezioni non competitive create dal suo predecessore, \"Les yeux fertiles\", \"L'air du temps\" e \"Le pass\u00e9 compos\u00e9\", in un'unica sezione, intitolata Un Certain Regard; introduce un premio per la miglior opera prima in tutte le sezioni, la Cam\u00e9ra d'or."}
{"id": "1914666", "revid": "110157", "url": "https://it.wikipedia.org/wiki?curid=1914666", "title": "Complesso di Santa Maria dello Splendore", "text": "Il complesso di Santa Maria dello Splendore \u00e8 un luogo di culto di Napoli, sito in via Pasquale Scura, a Montecalvario.\nStoria.\nLa chiesa fu fondata nel 1592 dalla nobildonna napoletana Assunta Caracciolo, assieme all'annesso conservatorio per \"orfane e povere bisognose\", a cui impose la regola francescana; per la dedicazione della chiesa, Giovanni Giovenale Ancina compose la lauda \"Vorrei Vergine Bella\".\nDal 1600 divenne rettore del monastero il mons. Carlo Carafa, che ne promosse un primo ampliamento. Un successivo ampliamento e restauro della chiesa fu curato dal reverendo Angelo de Simone nella seconda met\u00e0 dell'Ottocento.\nDanneggiato dal Terremoto dell'Irpinia del 1980, il complesso fu riammodernato e dal 1988 \u00e8 un centro polifunzionale."}
{"id": "1914674", "revid": "287204", "url": "https://it.wikipedia.org/wiki?curid=1914674", "title": "Steven Goldstein", "text": "Carriera.\nLa sua carriera ha inizio nel 2002 presso la scuola di formazione ufficiale BMW in Germania.\nI suoi istruttori notano il talento del giovane colombiano e lo invogliano a guadagnarsi la vita sull'asfalto.\nNel 2004 \u00e8 Campione del Campionato di Formula 2000 negli Stati Uniti con un record di 8 vittorie ed 11 podii.\nCon la conquista del titolo il pilota riceve un'offerta dal team ufficiale Audi Sport Italia per correre in Europa. Firmato il contratto, si trasferisce a Barcellona, dove continua a correre per due anni corre e lavora come istruttore di Defensing Driving con RACC Renault nel Circuito di Catalogna.\nIl suo debutto nel Campionato Euro Superstars avviene nel 2006. Nello stesso anno viene selezionato tra 25 altri piloti e premiato come \"Giovane Promessa dell'Anno\" per i suoi ottimi risultati e la sua capacit\u00e0 di adattarsi rapidamente al nuovo campionato.\nNel 2007 il pilota di Bogot\u00e0 vince il Campionato Costruttori con il suo team Audi Sport Italia e rinnova il contratto per altri due anni. I suoi compagni di squadra sono stati Gianni Morbidelli (ex Ferrari Formula 1) e Rinaldo Capello (vincitore della 24 ore di Le Mans e della American Le Mans).\nIstruzione.\nLa sua istruzione comprende inoltre una Laurea in Marketing con lode conseguita presso la American University negli Stati Uniti, si \u00e8 laureato Magna cum laude per la media della carriera.\nAd accrescere ancora la sua formazione contribuiscono un MBA presso l'Universit\u00e0 Bocconi di Milano ed un'internship nell'agenzia pubblicitaria Saatchi &amp; Saatchi.\nIl pilota Colombiano \u00e8 sponsorizzato sin dall'inizio della sua carriera dal marchio Caf\u00e8 de Colombia. Il suo secondo sponsor \u00e8 Pirelli.\n\u00c8 anche ambasciatore per \"M\u00e1s Arte, Menos Minas\", un'organizzazione no-profit finanziata dal governo Colombiano per rimuovere le mine e supportare le sue vittime."}
{"id": "1914675", "revid": "132266", "url": "https://it.wikipedia.org/wiki?curid=1914675", "title": "Borsa Internazionale del Turismo", "text": ""}
{"id": "1914678", "revid": "729019", "url": "https://it.wikipedia.org/wiki?curid=1914678", "title": "Antonino Agostino", "text": "Il delitto.\nIl 5 agosto 1989 Antonino Agostino, agente di Polizia alla questura di Palermo, era a Villagrazia di Carini con la moglie Ida Castelluccio, sposata appena un mese prima ed incinta di due mesi. La sorella Flora festeggiava i 18 anni e cos\u00ec Antonino and\u00f2 insieme alla moglie al villino dei genitori sul lungomare Colombo a Villagrazia di Carini. Era l'occasione per Ida di comunicare alla sua amica Flora di aspettare un bambino. Le due erano legatissime; grazie a lei nel 1986 aveva conosciuto Antonino. Verso le 19:40, prima di andarsene, i due giovani coniugi andarono dal vicino per fargli vedere l'album di nozze. Improvvisamente arriv\u00f2 una motocicletta con due persone; iniziarono a sparare: Antonino fece in tempo ad aprire il cancello e fare scudo alla moglie. Colpito da vari proiettili mor\u00ec all'istante. Ida url\u00f2 che stavano uccidendo il marito e da terra li affront\u00f2 \"vi conosco\". Uno dei due le spar\u00f2 al cuore. I genitori di Agostino, uditi gli spari, andarono a soccorrere il figlio e la nuora: Antonino era morto, Ida si trascinava verso il corpo del marito. La madre di Agostino, insieme ad un vicino, la portarono in auto all'ospedale cittadino (distante pochi chilometri). Ida mor\u00ec pochi minuti dopo il ricovero. Il corpo del giovane poliziotto fu coperto dalla madre quando torn\u00f2 dall'ospedale. Quel giorno, Agostino non portava armi addosso.\nLa squadra mobile di Palermo segu\u00ec inutilmente per mesi un'improbabile \"pista passionale\".\nI misteri intorno all'omicidio.\nLa notte della morte di Antonino Agostino e della moglie, alcuni ignoti \"\"uomini dello Stato\" riuscirono ad entrare nell'abitazione dei coniugi defunti e fecero sparire degli appunti che riguardavano delle importanti indagini che stava conducendo Agostino. Ai funerali di Antonino Agostino e Ida Castelluccio, tenutisi la mattina del 7 agosto 1989, erano presenti i giudici antimafia Giovanni Falcone e Paolo Borsellino. Lo stesso Falcone disse al suo amico commissario Saverio Montalbano, pure presente al funerale:\nAntonino Agostino stava indagando sul fallito attentato dell'Addaura: il 21 giugno 1989 alcuni agenti di scorta trovarono su una spiaggia dell'Addaura un borsone contenente cinquantotto candelotti di tritolo. In quella stessa spiaggia si trovava la villa di Giovanni Falcone, obiettivo del fallito attentato. Agostino aveva scoperto qualcosa di importante su quel borsone-bomba dell'Addaura e per questo \u00e8 stato eliminato. Attualmente i mandanti e gli esecutori dell'omicidio di Agostino e della Castelluccio sono ignoti. Vincenzo Agostino, il padre di Antonino, dal giorno del duplice omicidio non si \u00e8 pi\u00f9 tagliato la barba come forma di protesta contro l'occultamento della verit\u00e0 sulla morte del figlio e della nuora. Infatti raccont\u00f2 diverse volte che prima dell'omicidio del figlio ricevette la visita di due uomini, di cui uno biondo con la faccia butterata, che cercavano il figlio, qualificandosi come \"colleghi\"\".\nLe dichiarazioni dei collaboratori di giustizia.\nSecondo il pentito di mafia Giovanbattista Ferrante, Tot\u00f2 Riina ordin\u00f2 un'indagine interna a Cosa Nostra per individuare i responsabili dell'omicidio del poliziotto, ma \"\u00abanche lui non riusc\u00ec a sapere nulla\u00bb\". L'altro \"pentito\" Giovanni Brusca afferm\u00f2 che l'agente venne ucciso dai Madonia di Resuttana poich\u00e9 aveva collaborato all'arresto di un loro congiunto latitante. Il collaboratore di giustizia Oreste Pagano, ex camorrista, ha dichiarato che, invitato al matrimonio di un mafioso italo-canadese, conobbe Gaetano Scotto (\"uomo d'onore\" del quartiere Arenella) e gli venne confidato che era lui l'assassino del poliziotto, \"\u00abucciso perch\u00e9 voleva rivelare i legami mafiosi con alcuni della questura di Palermo. Anche sua moglie sapeva: per questo hanno ucciso anche lei\u00bb\".\nNel 1996 Luigi Ilardo, reggente mafioso della provincia di Caltanissetta e confidente del ROS dei Carabinieri ucciso poco tempo dopo, raccont\u00f2 al colonnello Michele Riccio che \u201c\"i due agenti\" [Agostino e Piazza n.d.r.] \"sono stati quelli, su mandato non so\u2026 dei servizi segreti\u2026 sono stati incaricati di piazzare la borsa con la bomba sulla scogliera dove c\u2019era Falcone che passava la villeggiatura estiva. (\u2026) Mi ricordo che si diceva che c'era proprio uno di questi agenti dei servizi segreti, che era\u2026 in faccia, dice, che aveva la faccia di un mostro e questo girava imperterrito a Palermo e molte volte hanno cercato la posta per poterlo fottere a questo qua, perch\u00e9 in diversi fatti, (\u2026) veniva proprio confermata la presenza di questo\u2026 sia quando spararono al piccolo Domino, sia quando spararono a D'Agostino\" (\"rectius\": Agostino)\", sia quando, prima di\u2026 che si venisse a scoprire la bomba all'Addaura, c'era stata una signora che aveva visto a bordo di una macchina, proprio nelle immediatezze della villa dov'era Falcone, due individui fra cui uno che aveva questa faccia cos\u00ec brutta\u2026\"\u201d.\nNel 2009 il collaboratore di giustizia Vito Lo Forte dichiar\u00f2 che Agostino, insieme con il collega Emanuele Piazza, anch'egli agente del SISDE, si trovava nei pressi dell'Addaura la mattina del 20 giugno 1989, il giorno prima del fallito attentato a Falcone e riuscirono ad impedire che l'attentato si compisse, fingendosi sommozzatori e rendendo inoffensivo l'ordigno nelle ore notturne antecedenti al ritrovamento; per questa ragione, sempre secondo Lo Forte, Agostino sarebbe stato poi ucciso da Antonino Madonia e Gaetano Scotto, aiutati da \"faccia da mostro\" (identificato da Lo Forte nell'ex poliziotto Giovanni Aiello), e la stessa sorte tocc\u00f2 a Piazza. Tuttavia nel 2011 il pool di periti nominati dal gip di Caltanissetta Lirio Conti ha stabilito che il Dna delle cellule epiteliali, estratte dalla muta subacquea e dal borsone ritrovati sul luogo del fallito attentato, non erano compatibili con quelle di Agostino e Piazza, smentendo cos\u00ec le dichiarazioni di Lo Forte.\nNel 2014 il collaboratore di giustizia Vito Galatolo conferm\u00f2 il racconto di Lo Forte, affermando di aver saputo dal cugino Stefano Fontana che i responsabili dell'omicidio erano Madonia e Scotto perch\u00e9 l'agente Agostino aveva scoperto che a casa della famiglia Galatolo, in vicolo Pipitone nel quartiere Acquasanta, \"\u00aberano soliti recarsi sia Giovanni Aiello, sia Bruno Contrada, i quali erano stati da lui visti parlare sia con i Galatolo che con i Madonia\u00bb,\" circostanza confermata dalla sorella Giovanna, pure lei \"pentita\".\nIndagini e processi.\nLe indagini su questo misterioso omicidio sono state svolte dall'Autorit\u00e0 giudiziaria di Palermo e sono state affidate dapprima ai magistrati Antonino Di Matteo, Roberto Tartaglia e Francesco Del Bene e poi nel 2017 sono state avocate, per la Procura Generale, da Roberto Scarpinato, Nico Gozzo e Umberto De Giglio, che si opposero all'archiviazione.\nNel 2005 l\u2019allora sostituto procuratore di Palermo Domenico Gozzo e il pm Antonino Di Matteo cercarono di identificare il fantomatico \"faccia da mostro\" visto da Vincenzo Agostino chiedendo al SISDE i nomi degli agenti segreti che operavano a Palermo alla fine degli anni '80 ma il servizio oppose il segreto di Stato su quei nomi.\nNell'agosto 2011 vennero iscritti nel registro degli indagati per l'omicidio dei due coniugi Antonio Daloiso (ex prefetto di Messina e Reggio Calabria ed ex capo di gabinetto dell'Alto commissariato antimafia dismesso nel 1992) e l'ex poliziotto calabrese in congedo Giovanni Aiello, entrambi chiamati in causa dal collaboratore di giustizia Vito Lo Forte, mentre l'ex funzionario di polizia Guido Paolilli venne indagato per favoreggiamento poich\u00e9 da un'intercettazione risultava che aveva distrutto alcune carte trovate a casa dell'agente ucciso. L'indagine su Paolilli venne archiviata per intervenuta prescrizione.\nNel 2016, nel corso di un confronto all'americana disposto dal Gip di Palermo, Vincenzo Agostino riconobbe Giovanni Aiello come l'uomo con la faccia butterata che cercava il figlio prima dell'omicidio. Aiello per\u00f2 mor\u00ec d'infarto l'anno successivo.\nIl 19 marzo 2021 l'inchiesta ha portato ad una sentenza di condanna in rito abbreviato nei confronti di Antonino Madonia pronunciata dal Gup Alfredo Montalto, mentre per gli altri imputati il processo continua.\nMemoria.\nIl 5 agosto 2011 una lapide commemorativa \u00e8 stata installata sul lungomare Cristoforo Colombo di Villagrazia di Carini (Palermo), per ricordare l'omicidio dell'agente Nino Agostino e della moglie Ida Castelluccio.\nAntonino Agostino e Ida Castelluccio vengono ricordati da suo padre, sua madre e i suoi nipoti Ida e Nino Morana ogni anno il 21 marzo nella Giornata della Memoria e dell'Impegno di Libera, la rete di associazioni contro le mafie, che in questa data legge il lungo elenco dei nomi delle vittime di mafia e fenomeni mafiosi."}
{"id": "1914680", "revid": "671029", "url": "https://it.wikipedia.org/wiki?curid=1914680", "title": "Societ\u00e0 Sportiva Barletta Calcio 2008-2009", "text": "Questa voce raccoglie le informazioni riguardanti la Societ\u00e0 Sportiva Barletta Calcio nelle competizioni ufficiali della stagione 2008/09.\nMaglie e sponsor.\nLa prima maglia \u00e8 biancorossa con numeri neri sul retro, i pantaloncini sono rossi e le calze rosse con inserti bianche; la seconda maglia \u00e8 bianca, i pantaloncini sono bianchi e le calze bianche; la terza maglia \u00e8 rossa, i pantaloncini sono rossi e le calze sono rosse. Lo sponsor tecnico per la stagione 2009-2010 \u00e8 Joma, mentre lo sponsor ufficiale \u00e8 Cemento Armato Jeans.\nOrganigramma societario.\nArea direttiva:\nArea organizzativa\nArea comunicazione\nArea tecnica:\nArea sanitaria"}
{"id": "1914684", "revid": "125769403", "url": "https://it.wikipedia.org/wiki?curid=1914684", "title": "Societ\u00e0 Bergamasca di Ginnastica e Scherma", "text": "La Societ\u00e0 Bergamasca di Ginnastica e Scherma (o semplicemente Bergamasca) \u00e8 stata una societ\u00e0 polisportiva, la cui fondazione avvenne a Bergamo nel settembre del 1877\nLe origini.\nNasce nel settembre 1877 con denominazione Societ\u00e0 di Ginnastica e Scherma dedicandosi prevalentemente alla scherma. Il direttivo elesse alla presidenza il conte Luigi Detesalvo nell'assemblea generale del 16 dicembre 1877 tenutasi presso la sala del \"Casino Operai\" in piazza Pontida .\nGrazie al sussidio di lire ricevuto dal Ministero della Pubblica Istruzione, a cui aggiunse altre raccolte dai soci e simpatizzanti, il 24 gennaio 1880 inaugura la propria nuova palestra presso la scuola dei \"Tre Passi\", palestra gestita dal nuovo istruttore di ginnastica il prof. Daniele Marchetti.\nLe discipline ginnico-podistiche e di sollevamento pesi presero piede nella nuova palestra, mentre in seguito la S.G.S. inizi\u00f2 a promuovere delle manifestazioni all'aria aperta quali le corse velocipedistiche e il gioco del tamburello.\nNel maggio 1890 alla denominazione originaria viene aggiunto il \"Bergamasca\". \nIl 14 febbraio 1913 apr\u00ec una sezione sportiva dedicata al calcio, sport emergente del periodo, affidata alla guida di Matteo Legler, impresario tessile di origini svizzere. Nella societ\u00e0 confluirono le risorse, sia economiche che umane, del \"Football Club Bergamo\", costretto allo scioglimento a causa dell'obbligo imposto dalla federazione di possedere uno stadio con dimensioni e capienza prestabiliti.\nLa nuova societ\u00e0 si basava su un nucleo di giocatori di origine svizzera (e quasi sempre legati all'imprenditoria tessile bergamasca) ai quali venivano integrati sempre pi\u00f9 giovani bergamaschi che si appassionavano al nuovo sport.\nIn breve tempo il calcio divent\u00f2 la disciplina principale su cui fondava la societ\u00e0, arrivando a disporre persino di cinque squadre nel proprio settore agonistico.\nLa rivalit\u00e0 cittadina e lo spareggio.\nLe prime partite disputate furono tutte amichevoli, nelle quali cominci\u00f2 ad emergere la contrapposizione con l'altra compagine calcistica della citt\u00e0: l'Atalanta.\nLa rivalit\u00e0 esplose nel 1919, quando la FIGC impose una sola squadra nel campionato di Prima Categoria (all'epoca il livello pi\u00f9 alto) alla citt\u00e0 di Bergamo: per decidere chi dovesse prendere quel posto venne organizzato uno spareggio secco in campo neutro.\nIl 5 ottobre 1919 a Brescia si assistette ad una partita tesissima, nella quale la Bergamasca, pi\u00f9 organizzata degli avversari, sembrava avere la meglio. L'Atalanta, tuttavia, resistette e colp\u00ec due volte, aggiudicandosi la sfida per 2-0 con reti di Moretti e Tirabassi.\nLa squadra venne, quindi, relegata nel campionato regionale di Promozione, il secondo livello. In quel campionato non riusc\u00ec a rifarsi dalla delusione sub\u00ecta, concludendolo al quinto ed ultimo posto.\nLa fusione.\nSi rese inevitabile una fusione con gli storici avversari atalantini: il 31 marzo 1920 una riunione tra dirigenti sanc\u00ec l'unione delle forze tra le due societ\u00e0 bergamasche, che diedero vita all'Atalanta e Bergamasca di ginnastica e scherma, nome modificato qualche anno pi\u00f9 tardi nell'attuale Atalanta Bergamasca Calcio, che eredit\u00f2 il colore azzurro dalla Bergamasca ed il colore nero dall'Atalanta. Tuttavia, dissidi tra alcuni componenti dei due gruppi dirigenti si rivelarono insanabili, tanto da costringere Umberto Battaglia, dirigente della vecchia Bergamasca, ad operare una scissione per costituire la nuova Unione Sportiva Bergamasca.\nRifondazione e definitivo scioglimento.\nLa nascita della nuova societ\u00e0 (l'Unione Sportiva Bergamasca), che gli annali fanno risalire alla mattina di Pasqua del 1920, port\u00f2 con s\u00e9 solo una minima parte del seguito sperato, dato che la gran parte degli atleti e dirigenti rest\u00f2 fedele all\"'Atalanta e Bergamasca\". Il numero dei tesserati (tra giocatori e sostenitori) si aggirava sulle 80 unit\u00e0, fino a raggiungere un massimo di 117. I problemi economici si fecero sempre pi\u00f9 pesanti, tanto da costringere la neonata societ\u00e0 a chiudere i battenti alla fine del campionato 1924-1925."}
{"id": "1914686", "revid": "125035126", "url": "https://it.wikipedia.org/wiki?curid=1914686", "title": "Malvina Reynolds", "text": "I primi anni.\nNata Malvina Milder a San Francisco da immigrati ebrei e socialisti oppositori alla prima guerra mondiale, David e Abagail Milder, spos\u00f2 William Reynolds, un carpentiere e fervente comunista nel 1934, dal quale ebbe una bambina, Nancy Schimmel (divenuta anch'essa cantautrice). Consegu\u00ec una laurea e un master in lettere (inglese) all'Universit\u00e0 della California, Berkeley, dove in seguito complet\u00f2 anche un dottorato.\nLa carriera musicale.\nMalgrado avesse suonato il violino in un gruppo musicale a soli vent'anni, cominci\u00f2 tardi la sua carriera di autrice. Era quasi cinquantenne quando incontr\u00f2 Earl Robinson, Pete Seeger ed altri cantanti e autori di musica folk. Torn\u00f2 allora alla UC Berkeley dove studi\u00f2 teoria musicale. Scrisse molte canzoni di successo tra le quali si ricordano \"Little Boxes\" e \"What Have They Done to the Rain\", registrate dalla band The Searchers e da Joan Baez (quest'ultima trattava di un fallout nucleare), \"It Isn't Nice\" (un inno ai diritti civili), \"Turn Around\" (sulla crescita dei bambini, cantata in seguito da Harry Belafonte), e \"There's a Bottom Below\" (sulla depressione). La Reynolds fu anche una nota compositrice di canzoni per bambini, tra le quali si ricordano \"Magic Penny\" e \"Morningtown Ride\", un singolo che in Inghilterra arriv\u00f2 ad essere una top 5 (nel dicembre del 1966) registrato dai The Seekers. A Malvina Reynolds si deve anche l'\"inno\" della RAND Corporation, del 1961.\nNegli anni successivi, la Reynolds contribu\u00ec sia con le canzoni sia con proprie apparizioni al programma PBS \"Sesame Street\".\nRicezione.\nSono disponibili tre collezioni della sua musica su compact disc. L'etichetta Smithsonian Folkways ha pubblicato \"Another County Heard From\" (Folkways 02524) e \"Ear to the Ground\" (Smithsonian Folkways 40124), oltre all'australiana Omni Recording Corporation che ha pubblicato \"Malvina Reynolds\" (Omni 112.)\nUn film biografico, \"Love It Like a Fool,\" venne girato pochi anni dopo la sua scomparsa.\nLa canzone pi\u00f9 famosa della Reynolds, \"Little Boxes\" (resa famosa da Pete Seeger), ha recentemente riguadagnato fama grazie al fatto di essere stata impiegata come sigla iniziale della serie televisiva \"Weeds\"; \u00e8 stata usata anche come sigla del programma radiofonico \"Melog\", di Radio 24. \"Little Boxes\" trasse ispirazione visivamente dalle case della citt\u00e0 californiana Daly City. Nancy Reynolds, figlia di Malvina Reynolds, al riguardo spieg\u00f2:"}
{"id": "1914687", "revid": "1543377", "url": "https://it.wikipedia.org/wiki?curid=1914687", "title": "Museo fallologico islandese", "text": "Il Museo fallologico islandese (in islandese: \"Hi\u00f0 \u00cdslenzka Re\u00f0asafn\") \u00e8 un piccolo museo privato di Reykjav\u00edk dedicato all'organo sessuale maschile. Prima del 2012 il museo aveva sede a H\u00fasav\u00edk, cittadina del nord vicino ad Akureyri.\nFondato nel 1974 da Sigurdur Hjartarson, professore di storia in pensione, il museo raccoglie apparati genitali maschili, disseccati o conservati in formaldeide.\nLa collezione \u00e8 composta da 276 peni, appartenenti a 92 specie animali diverse, nella fattispecie ai mammiferi d'Islanda, alcuni dei quali ormai estinti. Dal 2011 fa parte della collezione un pene umano, donato da un cittadino islandese alla sua morte.\nStoria.\nIl fondatore del museo Sigur\u00f0ur Hjartarson ha lavorato come professore e preside per 37 anni, insegnando storia e spagnolo al Hamrahlid College Reykjav\u00edk prima di pensionarsi. Curioso notare che gi\u00e0 da bambino possedeva il pene di un toro, che utilizzava come frusta per il bestiame. Inaugur\u00f2 la sua collezione quando un conoscente, sentita la storia del pene del toro, gliene regal\u00f2 altri quattro nel 1974; di questi, Sigur\u00f0ur ne regaler\u00e0 tre ai suoi amici. Anche i lavoratori alle baleniere, giunti a conoscenza dell'insolita passione del ragazzo, cominciarono a donargli peni di balene; \u00e8 in questo momento che la sua raccolta si espanse, grazie alle varie donazioni provenienti dalle regioni pi\u00f9 disparate dell'Islanda.\nPer fare un esempio, gli organi degli animali da fattoria provenivano dai mattatoi, mentre i pescatori fornivano quelli delle foche e delle balene. Sigur\u00f0ur riusc\u00ec addirittura ad ottenere il fallo di un orso polare, che venne ucciso da due pescatori che lo trovarono alla deriva nei Westfjords. L'adolescente era seguito dalla famiglia nel conseguimento del suo obiettivo, non senza qualche acuto senso di imbarazzo. La figlia \u00deorger\u00f0ur ricorda che venne inviata al mattatoio a raccogliere peni congelati di capra; venne tuttavia bloccata dagli operai, in pausa pranzo, che le chiesero cosa stesse facendo. Costretta ad ammettere le ragioni della sua visita, si sfog\u00f2 poi con Sigur\u00f0ur urlandogli: \u00abNon collezioner\u00f2 mai pi\u00f9 niente per te\u00bb.\nSigur\u00f0ur inizi\u00f2 la sua collezione nel suo ufficio al \"college\" finch\u00e9 non decise di ritirarsi dalla vita lavorativa. A questo punto decise di esporre l'intero nucleo collezionistico pubblicamente, su volont\u00e0 anche del municipio di Reykjav\u00edk che nel 1997 gli concesse 200.000 ISK per l'inaugurazione del nuovo spazio museale. Nel 2003 il sito \u00e8 stato visitato da 5.200 visitatori, di cui 4.200 provenienti dall'estero. Nello stesso anno Sigur\u00f0ur decise di vendere il museo, tentando anche di regalarlo al comune di Reykjav\u00edk. Dopo l'ennesimo insuccesso, tuttavia, decise di spostarsi a H\u00fasav\u00edk, piccolo villaggio situato 480\u00a0km a nordest capitale. Il sito museale si trovava in un piccolo edificio, precedentemente adibito a ristorante; i residenti locali inizialmente erano scettici, anche se cambiarono presto idea quando compresero che la collezione non aveva aspetti pornografici.\nSigur\u00f0ur nel 2012 consegn\u00f2 l'intera collezione al figlio Hj\u00f6rtur G\u00edsli Sigur\u00f0sson (definito come \u00abl'unico ereditario al mondo di una collezione di peni\u00bb). L'intero nucleo venne quindi traslocato nell'attuale collocazione: Laugavegur 116, Reykjav\u00edk; la struttura originaria oggi ospita il \u00abMuseo dell'Esplorazione\u00bb.\nCollezione.\nSecondo il sito web del museo, la collezione comprende 280 peni di 93 specie animali. Si spazia dagli esemplari pi\u00f9 grandi ai pi\u00f9 piccoli peni del mondo animale. Il fallo pi\u00f9 grande fra quelli esposti, lungo 170\u00a0cm e pesante 70\u00a0kg, appartiene a una balena: \u00e8 cos\u00ec possente da esser stato definito \u00abun vero Moby Dick\u00bb dall\"'Iceland Review\". In realt\u00e0, questo campione non rappresenta nient'altro che la punta dell'intero organo, che se sezionato \"in toto\" avrebbe avuto una lunghezza di 5 m ed un peso di 350\u2013450\u00a0kg. Al contrario, vi \u00e8 il membro genitale di un criceto che \u00e8 lungo solo 2\u00a0mm; si pensi che, per essere visto dall'occhio umano, questo deve essere visionato attraverso una lente d'ingrandimento. Sigur\u00f0ur in merito ha descritto la sua collezione come il risultato di \u00ab37 anni di raccolta di peni; qualcuno doveva pur farlo\u00bb.\nIl museo accoglie anche una \"sezione folklore\", che ripercorre la storia del pene nelle narrazioni mitologiche: vengono infatti mostrate ricostruzioni immaginarie dei falli di elfi, troll, Kelpie ed altri personaggi della fantasia popolare. Sigur\u00f0ur, citando il fallo dell'elfo (\u00abinsolitamente grande e vecchio\u00bb) come il suo preferito, ricorda tuttavia che questo non pu\u00f2 essere visto poich\u00e9 secondo la tradizione islandese elfi e troll sono invisibili. Nella collezione \"folcloristica\" sono compresi anche un tritone ed altre creature marine.\nIl sito web del museo afferma che tutto ci\u00f2 consente di \u00abperseguire uno studio accurato ed approfondito nella branca della fallologia in modo scientifico ed organizzato\u00bb, dando il giusto risalto ad un campo considerato sino ad allora \u00ab\"di confine\" rispetto ad altre discipline accademiche come storia, arte, psicologia, letteratura [...] e musica\u00bb. Lo scopo prefissato dal museo \u00e8 quello di collezionare peni di ogni mammifero stanziatosi in Islanda. Fra i vari oggetti esposti, inoltre, si possono trovare anche lampade fatte di scroto di toro ed un'incisione settecentesca raffigurante la circoncisione di Cristo.\nPer la salvaguardia della collezione, varie sono le tecniche usate: si va dalla conservazione in formaldeide, al decapaggio, fino a giungere all'essiccamento, all'imbottitura ed alla salatura. Addirittura, per preservare un pene di toro, Sigur\u00f0ur decise di convertirlo in un bastone da passeggio; sorte quasi analoga \u00e8 toccata a numerosi testicoli di montone, trasformati in lampade che tuttora illuminano le sale.\nDi seguito l'impressione di Josh Schonwald di \"Salon.com\" dopo la visita al museo:"}
{"id": "1914688", "revid": "125863784", "url": "https://it.wikipedia.org/wiki?curid=1914688", "title": "Festivalbar 1978", "text": "La quindicesima edizione del Festivalbar si svolse nell'estate del 1978; la serata finale venne trasmessa dalla Rete 1 (oggi \"Rai 1\") sabato 16 settembre 1978. \nPresentatore fu il patron Vittorio Salvetti.\nI vincitori dell'edizione furono \"ex aequo\" gli Alunni del Sole con \"Li\u00f9\" e Kate Bush con \"Wuthering Heights\", mentre, per il concorso DiscoVerde, Pino Daniele con \"C\u00e0 calore\" e Walter Foini con \"Una donna, una storia\".\nPer la prima volta esce la Compilation delle canzoni partecipanti al Festivalbar. \u00c8 un doppio album con 28 tracce pubblicato dalla CGD Messaggerie Musicali."}
{"id": "1914689", "revid": "74801", "url": "https://it.wikipedia.org/wiki?curid=1914689", "title": "Mario Betto", "text": "Biografia.\nNome di battaglia Spartaco, anarchico, miliziano antifascista della guerra di Spagna, ricercato da molte questure d'Europa, nacque a Venezia ma visse nella maturit\u00e0 a Visinale di Pasiano. Fu uno dei primi ad iniziare azioni armate contro i nazifascisti presenti nella Bassa Pordenonese, diventando un componente dei GAP, che operavano in citt\u00e0 con regole ferree di coordinamento e sicurezza. Da anarchico qual era fu molto indipendente nelle scelte, anche militari, e cre\u00f2 quindi difficolt\u00e0 ai dirigenti del movimento di Resistenza, al punto tale da essere convinto ad aggregarsi alle formazioni di montagna.\nIn montagna.\nRaggiunge la Brigata Antonio Gramsci. La sua divisa era un capello a larga falde sul genere dei campesinos, un cinturone con pistola, grosso coltello e \"collana\" di granate. Conosciuto da tutti i compagni per eccentricit\u00e0 e coraggio ma ben visto perch\u00e9 personaggio scanzonato e capace di motti umoristici che tiravano su il morale, leale e disciplinato, nonostante la fama che lo precedeva, dimostrando, lui \"vecchio\" fra i \"ragazzini\", la propria grande esperienza militare, retaggio della milizia antifascista in Spagna.\nUn atto coraggioso.\nIl 23 ottobre 1944, nei pressi di Barcis, da cui si sono ritirati i partigiani, viene avvistato un forte contingente di nazifascisti che avanzano. Vi \u00e8 bisogno di un'azione di copertura a cui partecipano alcuni partigiani che sono giovani e hanno famiglia. Spartaco no (giura il falso perch\u00e9 nessuno lo sai m\u00e0 per\u00f2 ha una figlia nata nel 1942), per cui si offre di attuare lui un'azione molto pericolosa, che dovrebbe essere utilissima allo scopo. Con lui vuol andare anche il giovane partigiano Diana.\nI due compagni si dirigono in bicicletta a minare la galleria di ponte Antoi al fine di impedire il passaggio ai nazifascisti; le biciclette servono per portare il pesante carico di esplosivo. Nel pomeriggio la Brigata Antonio Gramsci mentre si ritira ode un forte boato: \u00e8 saltata la galleria dell'Antoi e con essa Mario Betto, che trova la morte.\nDiana ritorna da solo col moschetto spaccato da un proiettile, indice di quanto i due compagni si siano impegnati nella missione. Spartaco, circa a met\u00e0 galleria, stava preparando l'innesco per far saltare il tunnel ma ormai i nazifascisti stavano entrando. Inizia allora uno scambio di frasi coi tedeschi in tedesco. Diana non capisce, ma i nazifascisti cominciano a sparare. Non c'\u00e8 il tempo per la miccia lunga, adeguata a permettere la fuga, e quindi Spartaco manda via Diana che riesce a salvarsi sotto una pioggia di proiettili.\nEpilogo.\nAppena allontanatosi Diana, Spartaco fa brillare le mine, saltando col contingente nazifascista, concludendo in modo coerente la sua vita di indomito combattente antifascista e salvando la ritirata dei compagni.\nBibliografia.\nPietro Secchia, Enzo Nizza, \"Enciclopedia dell'antifascismo e della Resistenza\", La Pietra, 1989, 711 pp."}
{"id": "1914691", "revid": "1271241", "url": "https://it.wikipedia.org/wiki?curid=1914691", "title": "Lotus 79", "text": "La Lotus 79 \u00e8 una monoposto di Formula 1 che ha gareggiato nel mondiale 1978. Con i suoi piloti Mario Andretti e Ronnie Peterson vinse ben 6 Gran Premi che permisero all'italo-americano di diventare Campione del mondo e alla squadra di vincere il titolo costruttori. Soprannominata \"Black Beauty\" per le sue forme proporzionate e la livrea nera dello sponsor John Player Special, viene da alcuni ritenuta la monoposto tecnicamente pi\u00f9 significativa della storia della F1.\nInnovazioni tecniche.\nLa Lotus 79 fu un'auto davvero rivoluzionaria per la sua epoca. Progettata da Martin Ogilvie e Peter Wright, portava al massimo compimento le ricerche sull'aerodinamica compiute in gran segreto dalla Lotus in quegli anni ed in parte gi\u00e0 espresse nel modello precedente, la Lotus 78. Si us\u00f2 in seguito un nuovo termine per definire queste vetture: a effetto suolo.\nL'idea alla base del progetto era lo sfruttamento dell'effetto Venturi, un fenomeno scoperto dall'omonimo fisico italiano e noto sin dalla fine del Settecento. Gli ingegneri Lotus sagomarono il sottoscocca della vettura (in particolare i cassoni laterali che alloggiavano i radiatori) in modo da ricavarne un profilo alare rovesciato che, insieme al profilo stradale e alla presenza delle minigonne laterali, costituiva un condotto convergente-divergente, ovvero un condotto di Venturi. L'aria convogliata in questo canale veniva accelerata a causa del restringimento della sezione maestra, causando un forte abbassamento della pressione statica, che si traduceva in un aumento della deportanza. Contrariamente alle appendici alari la deportanza cos\u00ec generata causava solo un minimo aumento della resistenza aerodinamica, rendendo cos\u00ec l'auto molto pi\u00f9 veloce sia in curva che nei rettilinei.\nAl debutto la Lotus 79 si dimostr\u00f2 subito pi\u00f9 rapida di tutte le concorrenti e solamente ritiri dovuti a guasti meccanici le impedirono di vincere tutte le gare in calendario. L'auto fece scuola, anche se tutte le altre squadre di Formula 1 impiegarono almeno un anno per scoprire il motivo che avvantaggiava le Lotus 79.\nProgressivamente, a partire dal 1979, tutte le auto di F1 adottarono l'effetto suolo, con minigonne e fondo profilato, finch\u00e9 nel 1983 la Federazione intervenne per cambiare i regolamenti e limitare l'utilizzo di questi dispositivi aerodinamici che avevano causato un repentino e generalizzato aumento delle prestazioni, rendendo le vetture molto pericolose."}
{"id": "1914692", "revid": "76963", "url": "https://it.wikipedia.org/wiki?curid=1914692", "title": "Chris Makepeace", "text": "Biografia.\nFiglio di Doreen e Harry Makepeace, fratello del fotografo canadese Tony Makepeace, ha iniziato la sua attivit\u00e0 da attore all'et\u00e0 di 10 anni realizzando vari spot pubblicitari e partecipando a \"The Ottawa Valley\" per la tv canadese.\nDivenuto famoso da giovane per aver preso parte a film come \"Polpette\" (che ha ottenuto un buon risultato ai botteghini, per il quale ha conseguito una nomination agli awards), nel ruolo di Rudy (uno dei ragazzi che partecipavano a un campeggio estivo), o \"La mia guardia del corpo\" (a seguito del quale il critico cinematografico Roger Ebert lo defin\u00ec \"one of the most engaging teenage characters I've seen in the movies in a long time\", ovvero \"uno dei pi\u00f9 impegnati teenager\" da lui visti in molto tempo nel mondo cinematografico), ha raggiunto una notoriet\u00e0 alla fine degli anni settanta e nel corso degli anni ottanta."}
{"id": "1914695", "revid": "76963", "url": "https://it.wikipedia.org/wiki?curid=1914695", "title": "Nathan Gamble", "text": "Biografia.\nIl suo primo ruolo importante fu Mike in \"Babel\", per il quale fu nominato nel 2007 agli \"Young Artist Awards\". Nel 2008 ha interpretato il figlio del commissario Gordon in \"Il cavaliere oscuro\".\nNel 2009 fa parte del cast nella trasposizione cinematografica del romanzo di John Grogan \"Io &amp; Marley\". Sempre nel 2009 ha partecipato come co-protagonista al film dell'orrore \"The Hole\" del regista Joe Dante. Nel 2011, poi, ha partecipato a un episodio della serie Disney \"Buona fortuna Charlie\".\nVita privata.\nGamble \u00e8 nato a Tacoma, Washington; i genitori sono registi teatrali, e ha una sorella, Danielle."}
{"id": "1914698", "revid": "599013", "url": "https://it.wikipedia.org/wiki?curid=1914698", "title": "Jerzy Gorgo\u0144", "text": "Carriera.\nClub.\nIl biondo difensore polacco, alto 1,92, m era chiamato \"Il lungo\" dai suoi compagni di squadra. Inizi\u00f2 la carriera di calciatore nel piccolo club giovanile del MGKS Mikulczyce, finch\u00e9 nel 1967 venne ingaggiato dal G\u00f3rnik Zabrze, con il quale vinse 2 Campionati polacchi e 5 Coppe di Polonia, e disput\u00f2 la finale di Coppa delle Coppe della stagione 1969-1970, perdendo 2-1 contro il .\nNel 1970 Gorgo\u0144 debutt\u00f2 nella nazionale polacca, con la quale nel 1972 conquist\u00f2 la medaglia d'oro alle Olimpiadi di Monaco di Baviera, vincendo per 2-1 la finale contro l'Ungheria. Ma la pi\u00f9 grande soddisfazione con la propria nazionale venne ottenuta ai Mondiali 1974 con il terzo posto, dopo avere disputato un brillante torneo.\nPartecip\u00f2 anche ai Mondiali di Argentina 1978, mentre ai successivi Mondiali di Spagna 1982 venne convocato, ma non entr\u00f2 mai in campo.\nDopo avere chiuso la propria carriera agonistica nel 1983, giocando le ultime 3 stagioni nella squadra svizzera del San Gallo, tent\u00f2, ma senza successo, di intraprendere la carriera di allenatore."}
{"id": "1914700", "revid": "2101039", "url": "https://it.wikipedia.org/wiki?curid=1914700", "title": "Flauto iperbasso", "text": "Il flauto iperbasso \u00e8 lo strumento pi\u00f9 grande e dal registro pi\u00f9 basso della famiglia dei flauti. Suona in do, quattro ottave sotto il flauto traverso (tre ottave sotto il flauto basso, due ottave sotto il flauto contrabbasso, un'ottava sotto il flauto subcontrabbasso). Il tubo dello strumento \u00e8 lungo oltre 15 metri e la nota pi\u00f9 grave che pu\u00f2 suonare \u00e8 il do un'ottava sotto il do pi\u00f9 basso del pianoforte (16 Hz), generalmente considerata come limite inferiore della percezione dell'orecchio umano. Il flauto iperbasso \u00e8 realizzato in PVC e legno.\nStoria.\nL'inventore e principale artista di questo unico strumento \u00e8 il flautista italiano Roberto Fabbriciani. L'unico esemplare conosciuto dello strumento \u00e8 un prototipo realizzato per Fabbriciani da Francesco Romei, un artigiano fiorentino. Fabbriciani, dopo averlo denominato \"hyperbass flute\" (flauto iperbasso, in italiano) lo ha usato la prima volta per registrare la composizione \"Con Fuoco\" del compositore romano Nicola Sani presso lo studio del Westdeutscher Rundfunk (WDR) a Colonia, mentre la prima composizione con flauto iperbasso \u00e8 \"Persistenza della memoria\" di Alessandro Grego pubblicata nel 2001 da ARTS label nel CD \"Flute XX vol.2\". "}
{"id": "1914701", "revid": "31886", "url": "https://it.wikipedia.org/wiki?curid=1914701", "title": "Nesticidae", "text": "Nesticidae , 1894 \u00e8 una famiglia di ragni appartenente all'infraordine Araneomorphae.\nEtimologia.\nIl nome deriva dal greco , \"nestik\u00f2s\" cio\u00e8 \"che \u00e8 proprio del tessere\", per l'abilit\u00e0 nell'intessere la ragnatela, ed il suffisso \"-idae\", che designa l'appartenenza ad una famiglia.\nCaratteristiche.\nDetti anche \"ragni dei ponteggi fra ragnatele\", in inglese \"scaffold web spider\", per gli arditi ed elaborati collegamenti fra ragnatele che costruiscono, questi piccoli ragni hanno varie affinit\u00e0 con gli appartenenti la famiglia Theridiidae; come essi sui tarsi delle zampe hanno un \"pettine\" dentellato con il quale riescono a filare l'ordito delle filiere in modo elaborato.\nComportamento.\nSono ragnetti troglobi o epitroglobi di qualsivoglia tipo di cavit\u00e0, forra o caverna.\nDistribuzione.\nPressoch\u00e9 cosmopoliti, i generi \"Nesticus\" e \"Eidmannella\" sono tra i pi\u00f9 diffusi al mondo; la specie \"Eidmannella pallida\", presente in alcune cavit\u00e0 delle pianure del Texas, a causa della coltivazione intensiva si pu\u00f2 considerare a rischio di estinzione.\nTassonomia.\nAttualmente, a novembre 2020, si compone di 16 generi e 279 specie; sono stati anche rinvenuti esemplari di quattro generi e 11 specie fossili; la suddivisione in sottofamiglie segue quella dell'entomologo Joel Hallan::"}
{"id": "1914702", "revid": "287204", "url": "https://it.wikipedia.org/wiki?curid=1914702", "title": "Luigi Del Moro", "text": "Biografia.\nNato nella centralissima piazza d'Armi di Livorno, nella citt\u00e0 natale fu allievo di Ferdinando Magagnini e successivamente di Gaetano Gherardi.\nGiovanissimo, nel 1863 si ciment\u00f2 nei primi lavori, tra cui si ricorda la progettazione del villino Vallebona, in corso Umberto, sempre a Livorno.\nDal 1864 studi\u00f2 all'Accademia di belle arti di Firenze, dove si form\u00f2 sotto la guida di Emilio De Fabris, il quale successivamente lo volle come assistente nel cantiere della facciata della cattedrale di Santa Maria del Fiore.\nNel 1874 realizz\u00f2 una cappella neogotica per la villa di Torre Galli, nei pressi di Firenze, quindi lavor\u00f2 all'ampliamento, ancora in stile neogotico, del cimitero di Citt\u00e0 di Castello.\nIn seguito progett\u00f2 una villa a Santa Margherita Ligure e la cappella di Giacomo De Witt nel cimitero delle Porte Sante, rifacendosi rispettivamente architettura rinascimentale del Cinquecento e del Quattrocento.\nFino al decennio successivo fu attivo in numerosi cantieri, tra i quali si ricordano la sistemazione della tomba di Vittorio Emanuele II nel Pantheon di Roma, la cappella Farinda nel cimitero di Soffiano, quella Ridolfi-Firidolfi nel cimitero delle Porte Sante e quella di Girolamo Costa nel cimitero della Misericordia di Livorno.\nAlla morte di De Fabris, nel 1883, Del Moro subentr\u00f2 alla direzione del cantiere per la facciata di Santa Maria del Fiore, portando a compimento l'opera nel 1887. La nomina ad \"Architetto dell'Opera di Santa Maria del Fiore\" permise al Nostro di occupandosi di tutti i monumenti gestiti dall'Opera del Duomo di Firenze. In questo contesto attu\u00f2 l'idea, gi\u00e0 avanzata da De Fabris, di dare una sistemazione definitiva alla Cantoria di Donatello e a quella di Luca della Robbia, che giacevano da tempo immagazzinate presso gli Uffizi.\nFu anche architetto di Santa Croce, ove esegu\u00ec la riapertura del portico situato sul fianco settentrionale della chiesa. Inoltre segu\u00ec il restauro della Cappella Pazzi e complet\u00f2 il grande cortile antistante per mettere la cappella in diretta comunicazione con la piazza.\nNegli anni ottanta fu membro della commissione per l'esame dei progetti di riduzione e di nuova costruzione dei fabbricati nel centro di Firenze; fece parte anche della commissione incaricata di valutare le proposte di ricostruzione di piazza delle Repubblica.\nSupervision\u00f2 numerosi restauri in diverse citt\u00e0 toscane; ad esempio i lavori nelle basiliche di Santa Trinita e Santa Maria Novella, il restauro del campanile della Badia Fiorentina, dei loggiati degli Uffizi, di Palazzo Lenzi, della cattedrale di Fiesole, del duomo di Prato, di Arezzo, di Pistoia, di Siena, del Battistero di Pisa e molti altri ancora.\nA Firenze lavor\u00f2 alla sistemazione del vestibolo della Galleria palatina di Palazzo Pitti, dove, nel 1896, realizz\u00f2 una sala (la Sala della Tazza) e una scala monumentale per separare il percorso dei sovrani da quello dei visitatori.\nQuesta intensa attivit\u00e0 lo port\u00f2 ad essere membro di diverse accademie e societ\u00e0 in tutta Italia, conseguendo numerosi riconoscimenti.\nTuttavia, forse a causa dei numerosi impegni, non fu un pubblicista prolifico\nMor\u00ec nel 1897 e fu sepolto al cimitero monumentale dell'Antella."}
{"id": "1914703", "revid": "701660", "url": "https://it.wikipedia.org/wiki?curid=1914703", "title": "Affreschi del ninfeo sotterraneo della villa di Livia", "text": "Gli affreschi del ninfeo sotterraneo della villa di Livia sono un gruppo di pitture parietali realizzate ad affresco e rinvenute nel ninfeo sotterraneo della villa di Livia a Prima Porta, Roma, nel 1863.\nDi grande importanza sia per la completezza che per la qualit\u00e0 dell'esecuzione, risultano essere le pitture di giardino romane pi\u00f9 antiche in assoluto, in quanto databili al 40-20 a.C.. In seguito ai danni della seconda guerra mondiale si opt\u00f2 per il distacco degli affreschi, un'operazione che fu eseguita nel 1951-1952, a cura dell'Istituto superiore per la conservazione ed il restauro (ICR); da allora sono conservati presso il Museo nazionale romano di Palazzo Massimo.\nLa pittura di giardini illusionistici, ben documentata nell'arte romana, deriv\u00f2 forse da modelli orientali (esempi di qualit\u00e0 pi\u00f9 bassa si trovano in alcune tombe della necropoli di Alessandria).\nDescrizione.\nLa grande sala ipogea, che misura 5,90 x 11,70 metri, fu realizzata per Livia Drusilla, la terza moglie dell'imperatore Augusto. Non si conosce l'uso antico della sala, alla quale si accede da una scalinata in discesa. Sulle pareti si apre solo la porta di accesso e non vi sono finestre: pu\u00f2 darsi, per\u00f2, che esistesse un lucernario nella volta a botte. Forse qui si trovava un ambiente fresco dove ripararsi durante la calura estiva; alcune stalattiti geometriche che coronano la parte alta della parete dovevano forse dare l'impressione di una grotta.\nL'intonaco dipinto era applicato su una parete composta da una parete di tegole disposte in cinque file, staccate dal muro in modo da creare un'intercapedine che isolasse dall'umidit\u00e0.\nIl giardino dipinto.\nLa mancanza di luce e aria nell'ambiente sotterraneo era in netto contrasto col soggetto della decorazione pittorica, un arioso giardino raffigurato nei minimi particolari e con grande variet\u00e0 di specie vegetali e avicole, a grandezza naturale e senza interruzioni, nemmeno agli spigoli. Sono assenti elementi architettonici verticali (colonne o pilastrini), ma sono dipinti alcuni elementi orizzontali, che organizzano con sapienza la prospettiva del giardino: alla staccionata di canne e rami di salice in primo piano fa da contrappunto una balaustra marmorea in secondo piano. Tra questi due elementi prende vita il giardino vero e proprio, con gli alberi variopinti, ricchi di fiori e frutta. La doppia recinzione ha la funzione di definire illusionisticamente lo spazio verde, \"allontanando\" lo spettatore dalle piante poste oltre la balaustra. Anche la scalatura dei dettagli delle piante (finissimi per quelle in primo piano, tanto che \u00e8 possibile una precisa analisi botanica di ciascuna pianta), via via pi\u00f9 approssimativa e sfumata all'allontanarsi, d\u00e0 un preciso senso di profondit\u00e0 spaziale, oltre a una rarissima sensazione dell'atmosfera (la prima per quell'epoca), grazie alle fini variazioni di colore. Lo sfondo \u00e8 vago, indistintamente verde fino all'orizzonte, oltre il quale si staglia un cielo finemente turchese, confine ultimo dello sguardo.\nIl giardino \u00e8 organizzato con un occhio di riguardo all'accorta simmetria, in una rete di suggestioni spaziali data dagli elementi che suggeriscono il movimento: gli uccelli in volo e i rami con le cime piegate dal vento.\nLo spazio tra le due recinzioni \u00e8 composto da un prato con pochi arbusti a intervalli regolari. Al centro delle pareti sono disposti gli alberi principali, affiancati da altri alberi in composizioni bilanciate da riferimenti simmetrici, secondo precise regole compositive. Si tratta di uno \"spazio concluso\" (l'estensione del giardino \u00e8 finita nella rappresentazione, non sterminata), dove per\u00f2 la parete \u00e8 negata, come se fosse sfondata tramite la pittura, o come se si trattasse di un padiglione di vetro circondato da un giardino reale.\nLe specie vegetali sono 23 e quelle avicole ben 69. La grande verosimiglianza dei dettagli, per\u00f2, non sottintende un giardino reale: vi si trovano, infatti, specie che non fioriscono nel medesimo periodo dell'anno. Si tratta quindi pi\u00f9 di un \"catalogo\" botanico che di un ritratto esatto di un giardino.\nTra le specie vegetali, la pi\u00f9 frequente \u00e8 quella dell'alloro (mai al centro della rappresentazione, ma spesso nella fascia tra gli alberi principali e lo sfondo generico). Questa presenza \u00e8 sicuramente da mettere in relazione con la leggendaria fondazione della villa \"ad gallinas albas\", tramandata da Plinio il Vecchio, Svetonio e Cassio Dione, una tradizione secondo la quale un'aquila avrebbe fatto cadere sul ventre di Livia, al tempo delle sue nozze con Augusto, una gallina con un rametto di alloro nel becco. Consigliata dagli aruspici ella allev\u00f2 la prole del volatile e ne piant\u00f2 il rametto, generando un bosco nei pressi della villa, dal quale gli imperatori coglievano i ramoscelli da tenere in mano durante le battaglie e da usare nei trionfi. Svetonio ricorda anche come l'inaridirsi delle piante di alloro fosse considerato un cattivo presagio per l'imperatore, come accadde alla morte di Nerone, ultimo discendente della dinastia di Augusto. In questo senso, il giardino sempreverde degli affreschi doveva avere anche un significato politico apotropaico, legato all'eternit\u00e0 augurale delle piante e della stirpe di Augusto. Il fatto che gli allori non si trovino mai in primo piano sarebbe, in un certo senso, emblematico del carattere della politica augustea, in bilico sempre tra un prudente \"dire e non dire\", anche in espressioni artistiche ufficiali come l'Ara Pacis."}
{"id": "1914705", "revid": "125932555", "url": "https://it.wikipedia.org/wiki?curid=1914705", "title": "Giochi della XXVII Olimpiade", "text": "I Giochi della XXVII Olimpiade (in inglese: \"Games of the XXVII Olympiad\"), noti anche come Sydney 2000, si tennero a Sydney, in Australia, dal 15 settembre al 1\u00ba ottobre 2000.\nAssegnazione.\nSydney \u00e8 stata eletta citt\u00e0 organizzatrice dei Giochi della XXVII Olimpiade, battendo la concorrenza di Pechino, Berlino, Istanbul e Manchester, il 24 settembre 1993 durante la 101\u00b0 assemblea del CIO tenutasi a Monte Carlo.\nSecondo il \"The New York Times\", dopo l'assegnazione dei Giochi, studenti universitari di Pechino programmarono di protestare davanti all'ambasciata americana, ma lo schieramento della polizia intorno ai campus universitari proib\u00ec questa evenienza. Furono anche diffuse notizie riguardo ad un possibile boicottaggio degli allora prossimi Giochi della XXVI Olimpiade di Atlanta del 1996. I servizi di intelligence americana dichiararono inoltre, prima dell'assegnazione, che in caso di sconfitta il governo cinese avrebbe ripreso i test nucleari in violazione della moratoria internazionale.\nSviluppo e preparazione.\nOrganizzazione.\nNelle Olimpiadi del 2000, l'Australia seppe dimostrare perfettamente la sua ottima organizzazione: le strutture sportive furono sempre eccezionali e all'avanguardia, i servizi furono eccellenti durante tutto il corso dell'Olimpiade e inoltre bisogna anche ricordare la perfetta copertura radiotelevisiva che venne offerta. In sintesi, nulla venne lasciato al caso. Durante la cerimonia di chiusura, Juan Antonio Samaranch, allora presidente del CIO, elogi\u00f2 espressamente quest'olimpiade definendola \"la migliore di tutte fino ad allora celebrate\".\nMascotte.\nTre le mascotte di Sydney 2000: Olly (scritto sottolineato), un kookaburra, Syd. (scritto con punto), un ornitorinco, Millie, un'echidna, sono appunto i tre animali nativi dell'Australia scelti come mascotte dei Giochi Olimpici di Sydney 2000. Questi animali australiani rappresentano rispettivamente l'aria, l'acqua e la terra, mentre i nomi ricordano l'Olimpiade (Olly), Sydney (Syd.), e il nuovo Millennio (Millie).\nI Giochi.\nPaesi partecipanti.\nA questa edizione dei Giochi olimpici hanno partecipato 199 paesi, due in pi\u00f9 rispetto all'edizione precedente. Quattro atleti di Timor Est hanno gareggiato sotto bandiera olimpica in qualit\u00e0 di \"Atleti Olimpici Individuali\". Eritrea, Micronesia e Palau erano alla loro prima partecipazione.\nL'unica delegazione, presente nel 1996, ma assente ai Giochi di Sydney \u00e8 stata quella afgana, esclusa a causa delle leggi discriminatorie verso le donne in ambito sportivo.\nLa lista segue l'ordine alfabetico, tra parentesi \u00e8 indicato il numero di atleti facenti parte della delegazione."}
{"id": "1914706", "revid": "18072963", "url": "https://it.wikipedia.org/wiki?curid=1914706", "title": "Ida Castelluccio", "text": ""}
{"id": "1914713", "revid": "149727", "url": "https://it.wikipedia.org/wiki?curid=1914713", "title": "Ludwig Mies Van der Rohe", "text": ""}
{"id": "1914714", "revid": "71433", "url": "https://it.wikipedia.org/wiki?curid=1914714", "title": "James O' Barr", "text": ""}
{"id": "1914715", "revid": "767487", "url": "https://it.wikipedia.org/wiki?curid=1914715", "title": "Specie di Nesticidae", "text": "Di seguito vengono descritte tutte le 223 specie della famiglia di ragni Nesticidae note a giugno 2014.\nAituaria.\n\"Aituaria\" \nCanarionesticus.\n\"Canarionesticus\" \nCarpathonesticus.\n\"Carpathonesticus\" \nCyclocarcina.\n\"Cyclocarcina\" \nEidmannella.\n\"Eidmannella\" \nGaucelmus.\n\"Gaucelmus\" \nNesticella.\n\"Nesticella\" \nNesticus.\n\"Nesticus\" \nPseudonesticus.\n\"Pseudonesticus\" \nTyphlonesticus.\n\"Typhlonesticus\" "}
{"id": "1914716", "revid": "149727", "url": "https://it.wikipedia.org/wiki?curid=1914716", "title": "Homberg (Schwalm-Eder-Kreis)", "text": ""}
{"id": "1914717", "revid": "287204", "url": "https://it.wikipedia.org/wiki?curid=1914717", "title": "Miguel Angel Gonzalez", "text": ""}
{"id": "1914719", "revid": "339392", "url": "https://it.wikipedia.org/wiki?curid=1914719", "title": "Spezia Calcio 1906", "text": ""}
{"id": "1914723", "revid": "149727", "url": "https://it.wikipedia.org/wiki?curid=1914723", "title": "Homberg (Vogelsbergkreis)", "text": ""}
{"id": "1914724", "revid": "287204", "url": "https://it.wikipedia.org/wiki?curid=1914724", "title": "Jerzy Gorgon", "text": ""}
{"id": "1914725", "revid": "438678", "url": "https://it.wikipedia.org/wiki?curid=1914725", "title": "Mina per Wind 2\u00ba volume", "text": "Mina per Wind 2\u00ba volume, pubblicato nel 2002, \u00e8 un album della cantante italiana Mina. Segue \"Mina per Wind\" pubblicato nel 2000.\nQuesta raccolta non \u00e8 inclusa nella discografia sul sito ufficiale minamazzini.com.\nDescrizione.\nTutte le tracce sono cover, contengono nel titolo la parola \"Wind\" e verranno incluse nel 2009 nella raccolta ufficiale \"Riassunti d'amore - Mina Cover\"."}
{"id": "1914729", "revid": "125802578", "url": "https://it.wikipedia.org/wiki?curid=1914729", "title": "Gary Dourdan", "text": "Biografia.\n\u00c8 nato da Sandy, stilista, e Robert Durdin, agente di musicisti jazz, con ascendenze francesi, irlandesi, scozzesi, africane ed indiane. Nel 1972, suo fratello fu ucciso spinto da un balcone durante una vacanza in Haiti.\nNonostante la sua passione rimanga la musica, intraprende la carriera di modello e dopo qualche anno cede alle lusinghe della televisione.\n\u00c8 stato scoperto dall'attrice, cantante e ballerina Debbie Allen. Nel 1993 \u00e8 apparso nel video \"Again\" di Janet Jackson.\nDal 2000 al 2008 \u00e8 sul set di \"\", recita in circa 200 episodi come attore protagonista e in altre serie TV americane, ottenendo un successo che lo porter\u00e0 ad essere eletto \"l'uomo pi\u00f9 sexy del piccolo schermo\" statunitense.\nNel cinema recita in 28 pellicole, tra le quali \"Perfect Stranger\" al fianco di Bruce Willis e Halle Berry; \"Alien - La clonazione\" con Sigourney Weaver Winona Ryder; \"Weekend con il morto 2\"; \"Black August\" e insieme a Brooke Shields, Gena Rowlands e James Duval \u00e8 protagonista in \"The Weekend\". Risale al 2011 la sua partecipazione a \"Jumping the Broom - Amore e altri guai\".\nDurante la carriera di attore Dourdan non ha mai smesso di coltivare la sua passione per la musica. Ha continuato a suonare e a scrivere. Ha fatto diverse collaborazioni; ha duettato con Keziah Jones e con Ayo; con Macy Gray si \u00e8 esibito agli Emmy Awards, con i DMC durante a Barrie in Canada. A Roma, sul palco del Concerto del Primo Maggio 2016, ha duettato con Nina Zilli.\nGary \u00e8 stato la guest star di alcune puntate della 5\u00aa stagione di \"Glee\", dove interpretava D-Shon, il produttore artistico di Mercedes, una delle protagoniste della serie televisiva. Inoltre interpreta un affascinante avvocato nella serie statunitense, ancora inedita in Italia, \"Being Mary Jane\".\nDoppiatori italiani.\nNelle versioni in italiano dei suoi film, Gary Dourdan \u00e8 stato doppiato da:\nDa doppiatore \u00e8 sostituito da:"}
{"id": "1914737", "revid": "123321047", "url": "https://it.wikipedia.org/wiki?curid=1914737", "title": "George Eads", "text": "Biografia.\n\u00c8 cresciuto a Belton, in Texas. Suo padre \u00e8 Arthur Coleman \"Cappy\" Eads, e sua madre \u00e8 Vivian Baker. Ha una sorella, Angela Tekell Eads, avvocato.\nSi \u00e8 diplomato alla Belton High School nel 1985 e ha conseguito la laurea alla Texas Tech University nel 1990 in marketing. Prima di iniziare la carriera di attore lavorava come venditore di macchine fotocopiatrici.\nCarriera.\nEads ha ottenuto la sua grande occasione interpretando Nick Corelli nella soap opera \"Savannah\" in onda in prima serata (primetime). Anche se il suo personaggio muore nell'episodio pilota, Eads \u00e8 stato cos\u00ec popolare che i produttori hanno continuato ad utilizzarlo tramite flashback. (George Eads Biografia da TVGuide.com) Successivamente, Eads partecipa ad alcune puntate di \"E.R. - Medici in prima linea\", con il ruolo del paramedico Greg Powell; set in cui lavora anche Jorja Fox nel ruolo della dottoressa Maggie Doyle e futura collega sul set di CSI. Interpreta il ruolo di Riley Baxter nel film TV Crowned and Dangerous nel 1997 e quello di Tommy Baker nel 2002 in Second Thing. Eads nel 2000 divenne uno dei personaggi di punta della serie in onda sulla CBS, \"\", in cui interpreta lo scienziato forense Nick Stokes. Parallelamente a \"CSI\", Eads ha lavorato in alcuni film per la televisione come nel 1997 partecipando al film televisivo \"Miss a tutti i costi\" con Bette Midler, e nel 2003 interpretando Frank 'Shorty' Austin nel film televisivo \"Monte Walsh - Il nome della giustizia\" con Tom Selleck e Isabella Rossellini e nel film del 2004 \"Evel Knievel\", dove ha interpretato proprio il protagonista omonimo.\nDoppiatori italiani.\nNelle versioni in italiano dei suoi film, George Eads \u00e8 stato doppiato da:"}
{"id": "1914744", "revid": "171091", "url": "https://it.wikipedia.org/wiki?curid=1914744", "title": "\u00c9v\u00eaque", "text": "L'\u00c9v\u00eaque (3.716\u00a0m s.l.m.) \u00e8 una montagna delle Alpi Pennine nel Canton Vallese.\nToponimo.\nIl toponimo significa \"vescovo\" in francese.\nDescrizione.\nSi trova a poca distanza dal confine con l'Italia. \u00c8 collocato lungo la cresta di monti che dalla Becca d'Oren sale al Monte Collon. Dal versante occidentale del monte prende forma il Ghiacciaio di Arolla mentre il versante orientale \u00e8 lambito dall'Alto Ghiacciaio di Arolla.\nOltre la punta principale a nord \u00e8 collocata una vetta secondaria detta \"Mitre de l'\u00c9v\u00eaque\" (3.672 m), che significa \"Mitra\u00a0del vescovo\" in francese.\nSalita alla vetta.\nSi pu\u00f2 salire sulla vetta partendo dal Rifugio Nacamuli al col Collon e passando per il Colle Collon ed il \"Col de l'\u00c9v\u00eaque\".\nDalla Svizzera si pu\u00f2 salire sulla vetta partendo dal Refuge des Bouquetins."}
{"id": "1914745", "revid": "729019", "url": "https://it.wikipedia.org/wiki?curid=1914745", "title": "Jolanda Keizer", "text": ""}
{"id": "1914749", "revid": "6923", "url": "https://it.wikipedia.org/wiki?curid=1914749", "title": "Y\u016bki Nagasato", "text": "Carriera.\nSorella maggiore di Asano, ritirata nel 2016, e minore di Genki, entrambi calciatori, con la maglia della Nazionale ha partecipato ai mondiali di Cina 2007 ed Germania 2011, laureandosi Campione del Mondo, e raggiunto la finale di Canada 2015. Inoltre ha disputato i giochi olimpici estivi di Pechino 2008 e Londra 2012, conquistando in quest'ultimo la medaglia d'argento."}
{"id": "1914753", "revid": "729019", "url": "https://it.wikipedia.org/wiki?curid=1914753", "title": "Turner Entertainment", "text": "La Turner Entertainment Co. \u00e8 una societ\u00e0 cinematografica statunitense, fondata nel 1986 da Ted Turner.\n\u00c8 una divisione della Warner Bros.\nStoria.\nDal 1986 con l'acquisizione della Metro-Goldwyn-Mayer da parte di Ted Turner detenne le biblioteche di film pre-1986 Metro-Goldwyn-Mayer, pre-1948 Warner Bros. e pre-1956 RKO Pictures.\nNel 1992 cre\u00f2 il Cartoon Network e acquistato la Hanna-Barbera, acquis\u00ec la Castle Rock Entertainment e la New Line Cinema nel 1994 e cre\u00f2 la versione doppiata delle serie animate Looney Tunes e Merrie Melodies nel 1995.\n\u00c8 conosciuta per essere in possesso dei diritti della serie di cartoni animati Tom &amp; Jerry."}
{"id": "1914756", "revid": "767487", "url": "https://it.wikipedia.org/wiki?curid=1914756", "title": "Roald Dahl Plass", "text": "Roald Dahl Plass (gall. Plas Roald Dahl) \u00e8 una piazza che si affaccia sulla baia di Cardiff, capitale del Galles, nel Regno Unito.\nPrende il suo nome dallo scrittore nativo della citt\u00e0 Roald Dahl, e si trova a sud del centro cittadino.\nSulla piazza si affaccia il Senedd (l'edificio che ospita l'Assemblea Nazionale per il Galles) e il Wales Millennium Centre, un centro di arti sceniche. La forma a ciotola della piazza ha permesso la costruzione di un anfiteatro molto popolare, dove vengono dati concerti all'aperto. Vi si trova anche la Chiesa Norvegese dei Marinai.\nChiamata in precedenza \"Oval Basin\" (bacino ovale), la zona era uno dei magazzini per il commercio del carbone dalla seconda met\u00e0 del XIX secolo in avanti. A fine della Seconda Guerra Mondiale la zona venne abbandonata e segu\u00ec un periodo di incuria e decadimento fino agli anni Ottanta, quando questa parte della baia di Cardiff venne recuperata. \nNei media.\nRoald Dahl Plass appare per la prima volta nell'episodio \"Boom Town\" della prima stagione del serial inglese Doctor Who: nell'universo della serie una fessura spazio-temporale si apre nel mezzo di Cardiff. \nLa piazza diventa poi centrale nello spin-off di \"Doctor Who\", il serial Torchwood. L'Istituto Torchwood ha sotto la piazza una delle sue sedi, Torchwood Tre, impegnata nel monitorare l'attivit\u00e0 aliena connessa alla fessura. La base della fontana pu\u00f2 essere uno dei passaggi per entrare nell'edificio, ed una delle pietre che compongono la pavimentazione nella piazza \u00e8 un ascensore che genera uno schermo invisibile, cosicch\u00e9 nessuno si accorga della pietra stessa che scende fino alla sede dell'organizzazione."}
{"id": "1914757", "revid": "110157", "url": "https://it.wikipedia.org/wiki?curid=1914757", "title": "Chiesa di Santa Maria a Piazza (Napoli)", "text": "La chiesa di Santa Maria a Piazza \u00e8 un antico luogo di culto di Napoli, sito in via Vicaria Vecchia a Forcella.\nIl toponimo \"a piazza\" \u00e8 dovuto a quella che al tempo era una delle maggiori piazze di Napoli, dove era sito, tra l'altro, il sedile di Forcella.\nStoria.\nSecondo la tradizione, la chiesa fu fondata nel IV secolo dall'imperatore Costantino il Grande e vi avrebbe celebrato messo anche papa Silvestro I. In essa venne sepolto il duca Bono nel IX secolo.\nElemento architettonico notevole era l'antico campanile preromanico in laterizi, innalzato su un arco all'ingresso del vicolo Scassacocchi e ricavato da una torre di difesa risalente alle invasioni dei Goti; la torre campanaria, la pi\u00f9 antica della citt\u00e0 insieme a quella simile della chiesa di Santa Maria Maggiore alla Pietrasanta in quanto datata tra il X e l'XI secolo, fu abbattuta nel 1924 in occasione dei lavori di ampliamento di via Vicaria Vecchia e di via Forcella. Invano i pi\u00f9 noti intellettuali dell'epoca cercarono di salvarla. In tale operazione di sventramento furono anche sezionate le tre campate che formavano la navata destra.\nAttualmente, nonostante si tratti di una delle pi\u00f9 antiche chiese della citt\u00e0, versa in stato di degrado assoluto, essendo esposta agli agenti atmosferici dopo il crollo del piano superiore, adibito a private abitazioni e successivamente abbandonato all'incuria."}
{"id": "1914758", "revid": "121837", "url": "https://it.wikipedia.org/wiki?curid=1914758", "title": "Interno stellare", "text": ""}
{"id": "1914761", "revid": "1573940", "url": "https://it.wikipedia.org/wiki?curid=1914761", "title": "Alekseevka (Oblast' di Belgorod)", "text": "Alekseevka (anche \"Aleksejevka\") \u00e8 una citt\u00e0 della Russia europea sudoccidentale (oblast' di Belgorod), situata sul versante meridionale del Rialto Centrale Russo, sulle sponde del fiume \"Tichaja Sosna\", 306\u00a0km a est di Belgorod; \u00e8 il capoluogo amministrativo del distretto omonimo.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1914766", "revid": "768068", "url": "https://it.wikipedia.org/wiki?curid=1914766", "title": "Flauto contrabbasso", "text": "Il flauto contrabbasso \u00e8 un membro della famiglia dei flauti. Trova impiego principalmente nelle ensemble di flauti. Ha una estensione analoga a quella del flauto traverso, ma suona due ottave pi\u00f9 in basso; la nota pi\u00f9 bassa \u00e8 due ottave sotto il do centrale (il do pi\u00f9 basso del violoncello). Molti flauti contrabbasso in do hanno un si grave, (come molti flauti di taglia standard). I flauti contrabbasso sono disponibili solo presso alcuni fabbricanti scelti.\nChiamato a volte il \"gigante buono\" della famiglia dei flauti, mantiene la facilit\u00e0 nei trilli e nel flautando. La facilit\u00e0 di arpeggio \u00e8 equivalente a quella degli altri flauti. Il registro alto (dal do centrale in su) manca della forza propria dei suoi cugini; il registro pi\u00f9 forte \u00e8 compreso fra il sol1 ed il sol2.\nIl flauto contrabbasso richiede molta forza di fiato per produrre suono rispetto agli altri aerofoni, ed i compositori che scrivono per questo strumento considerano pause pi\u00f9 frequenti tra le frasi rispetto alle scritture per flauti di taglia pi\u00f9 ridotta. Il contributo portato dall'aggiunta del flauto contrabbasso alla composizione per cori di flauti \u00e8 enorme, fornendo terreno per bassi reali e profondi.\nI musicisti contemporanei impiegano il flauto contrabbasso, come Madeleine Bischof, Pierre-Yves Artaud, Matthias Ziegler, Stefan Keller e Ned McGowan. Vinny Golia suona anche il flauto contrabbasso, assieme a tutte le altre taglie di flauti, e ha registrato con esso un CD, \"Music for Like Instruments: The Flutes\", in un quartetto con altri tre flautisti.\nIl flauto contrabbasso in do prodotto dalla casa giapponese Kotato &amp; Fukushima costa dollari, quello prodotto da Eva Kingma costa dollari.\nI flauti contrabbassi sono realizzati anche in PVC.\nVariazioni.\nEsistono strumenti dalla tessitura pi\u00f9 grave rispetto al flauto basso, come \u00e8 il flauto contrabbasso in sol, che suona una quarta sotto il flauto basso ed un'ottava sotto il flauto contralto. Altro strumento pi\u00f9 grave \u00e8 il flauto subcontrabbasso in sol, che suona un'ottava sotto il flauto contra alto, due ottave sotto il flauto contralto in sol, e il flauto subcontrabbasso in do, uno strumento che suona un'ottava sotto il flauto contrabbasso in do."}
{"id": "1914768", "revid": "149727", "url": "https://it.wikipedia.org/wiki?curid=1914768", "title": "Baitz", "text": ""}
{"id": "1914770", "revid": "260272", "url": "https://it.wikipedia.org/wiki?curid=1914770", "title": "Ur jordens djup", "text": ""}
{"id": "1914771", "revid": "119946742", "url": "https://it.wikipedia.org/wiki?curid=1914771", "title": "Episodi di Tutti amano Raymond (terza stagione)", "text": ""}
{"id": "1914773", "revid": "119946424", "url": "https://it.wikipedia.org/wiki?curid=1914773", "title": "Episodi di Tutti amano Raymond (prima stagione)", "text": ""}
{"id": "1914776", "revid": "124961130", "url": "https://it.wikipedia.org/wiki?curid=1914776", "title": "Appennino parmense", "text": "L'Appennino parmense \u00e8 una sottosezione dell'Appennino settentrionale (Appennino tosco-emiliano) compresa nei confini della provincia di Parma. Comprendendo la zona collinare, occupa circa i 2/3 del territorio provinciale (circa 2.300\u00a0km\u00b2). Partendo dal passo della Cisa, la parte orientale fa parte dell'Appennino Tosco-Emiliano, la parte occidentale dell'Appennino Ligure (Appennino piacentino).\nOrografia.\nLa cima pi\u00f9 elevata \u00e8 il monte Sillara (1.861\u00a0m), sul crinale dell'Appennino tosco-emiliano che divide la provincia di Parma da quella di Massa-Carrara. Tra le altre vette pi\u00f9 elevate della sezione tosco-emiliana sono da segnalare il monte Losanna (1.856\u00a0m), il monte Marmagna (1.852\u00a0m), il monte Orsaro (1.831\u00a0m) e il monte Paitino (1.815\u00a0m), tutte all'interno del Parco nazionale dell'Appennino Tosco-Emiliano.\nCompletamente all'interno della provincia di Parma sono il monte Rocca Pianaccia, che con i suoi 1762\u00a0m \u00e8 la massima elevazione completamente compresa nel territorio parmense, il Monte Roccabiasca (1727 m), il Monte Scala (1715 m), il monte Nav\u00e8rt (1654\u00a0m), il monte Caio (1.584\u00a0m) e il monte Cervellino (1.492\u00a0m).\nLe vette pi\u00f9 elevate della sezione occidentale sono il monte Maggiorasca (1.804\u00a0m), il monte Bue (1.775\u00a0m), il monte Penna (1.735\u00a0m), sul confine con la provincia di Genova, il monte Ragola (1.710\u00a0m), il monte Trevine (1.650\u00a0m), il monte Gottero (1.639\u00a0m), il monte Tomarlo (1.602\u00a0m), il monte Molinatico (1.549\u00a0m) e il monte Pelpi (1.480\u00a0m).\nPoco al disotto della vetta del Gottero si trova la \"Foce dei Tre Confini\" (1.408\u00a0m), in cui si incontrano le tre regioni di Emilia-Romagna, Toscana e Liguria.\nValli.\nLe valli principali sono quelle del Taro, della Parma e del Ceno. La Val d'Enza \u00e8 condivisa con l'Appennino reggiano.\nTra le valli minori da citare quelle del Baganza (che confluisce nel torrente Parma in prossimit\u00e0 del centro cittadino), del Cedra, del Bratica e dello Stirone. Tutti questi corsi d'acqua scorrono da sud verso nord e sono tributari direttamente o indirettamente del fiume Po.\nCome per altre aree appenniniche, anche l'Appennino parmense \u00e8 interessato in alcune zone dal tipico fenomeno erosivo dei calanchi.\nValichi.\nTra i numerosi valichi i principali sono il passo della Cisa (1041\u00a0m, Berceto-Pontremoli), il passo di Centocroci (1055\u00a0m, Albareto-Varese Ligure), il passo del Bocco (956\u00a0m, Bedonia-Chiavari), il passo del Brattello (953\u00a0m, Borgotaro-Pontremoli), il passo del Tomarlo (1482\u00a0m, Bedonia-Santo Stefano d'Aveto), bretella Zovallo-Tomarlo Alta Val Ceno (SP Val Nure) 1520\u00a0m, il passo del Cirone (1255\u00a0m, Corniglio-Pontremoli), il passo del Lagastrello (1200\u00a0m, Monchio delle Corti-Comano), il passo del Ticchiano (1154\u00a0m, Corniglio-Monchio delle Corti) e il passo del Chiodo (1420\u00a0m, Bedonia-Santo Stefano d'Aveto).\nLaghi.\nNel territorio dell'appennino parmense si trovano numerosi laghi, quasi tutti all'interno del Parco regionale dell'alta Val Parma e Val Cedra (chiamato anche \"Parco dei cento laghi\"): il lago Santo parmense, il maggiore di tutto l'appennino settentrionale, con una superficie di 81.500\u00a0m\u00b2, il lago Ballano (73.000\u00a0m\u00b2), il lago Verde (59.800\u00a0m\u00b2), che \u00e8 il pi\u00f9 profondo (24\u00a0m), il lago Pradaccio (circa 40.000\u00a0m\u00b2, situato all'interno della \"Riserva naturale orientata Guadine-Pradaccio\"), il lago Squincio (31.000\u00a0m\u00b2), i laghi Gemio (o Gemini) superiore (35.700\u00a0m\u00b2) e inferiore (32.500\u00a0m\u00b2), chiamati comunemente \"Lagoni\", il lago Scuro parmense (11.600\u00a0m\u00b2) e il lago Palo (8.700\u00a0m\u00b2).\nA quota 1732\u00a0m si trovano i due laghi del Sillara, i pi\u00f9 elevati di tutto l'appennino parmense.\nLa fauna ittica di tutti questi laghi comprende la trota fario e il salmerino di lago.\nTurismo.\nNumerosi sono i castelli presenti nel territorio dell'Appennino parmense: tra i principali si possono citare quelli di Bardi, di Compiano, di Torrechiara, di Felino, di Golaso, di Pellegrino Parmense e di Varano de' Melegari.\nLe principali localit\u00e0 per la pratica degli sport invernali sono quelle di Schia, alle falde del monte Caio nel comune di Tizzano Val Parma, con tre impianti di risalita e circa 15\u00a0km di piste, e di Prato Spilla, nei pressi del passo del Lagastrello nel comune di Monchio delle Corti, con tre impianti di risalita e circa 10\u00a0km di piste. L'alta val Parma (comune di Corniglio, la zona di Lagdei, Lagoni e Lago Santo) \u00e8 particolarmente adatta per il nordic walking e per lo sci alpinismo.\nTra le rinomate specialit\u00e0 gastronomiche di questo territorio il formaggio parmigiano reggiano, il prosciutto di Parma, il salame di Felino, i funghi porcini di Borgotaro."}
{"id": "1914777", "revid": "119946576", "url": "https://it.wikipedia.org/wiki?curid=1914777", "title": "Episodi di Tutti amano Raymond (seconda stagione)", "text": ""}
{"id": "1914782", "revid": "729019", "url": "https://it.wikipedia.org/wiki?curid=1914782", "title": "Antonino Burrafato", "text": "Biografia.\nLavorava presso l'ufficio matricola del penitenziario dove nel 1982 il boss Leoluca Bagarella, in transito presso i Cavallacci, stava tornando a Palermo a causa della morte del padre, nel frattempo gli doveva essere notificata una ordinanza di custodia cautelare in carcere e quindi non sarebbe potuto andare a trovare il padre.\nL'arduo compito tocc\u00f2 al brigadiere Burrafato, uomo che osservava alla lettera il regolamento e che quindi imped\u00ec al Bagarella di recarsi al funerale del padre. Dopo un acceso alterco il boss giur\u00f2 di vendicarsi, cosa che poi avvenne qualche tempo dopo.\nIl giorno dell'omicidio.\nIl 29 giugno 1982 era la giornata della partita Italia - Argentina ai mondiali di calcio, il vento era afoso e il vicebrigadiere si stava apprestando ad andare al lavoro.\nGiunto a piazza Sant'Antonio alle ore 15:30 a poche decine di metri dal carcere, un commando di quattro uomini lo uccise usando esclusivamente armi corte. Il Vicebrigadiere mor\u00ec pochi attimi dopo all'ospedale Cimino di Termini Imerese.\nLa notizia del \"barbaro assassinio\", appellativo in voga al tempo per i delitti di mafia, fu strozzata in gola ai termitani dalla concomitante vittoria dell'Italia contro l'Argentina.\nIl post assassinio.\nNelle fasi immediatamente successive all'omicidio la polizia brancolava nel buio, vi fu addirittura una rivendicazione da parte delle Brigate Rosse con una telefonata al centralino del giornale di Sicilia, la trascrizione recita \"abbiamo giustiziato Burrafato, boia dell'Asinara\" ma Burrafato non era mai stato in servizio in Sardegna.\nLa scoperta della verit\u00e0.\nFino al 1996 le indagini non portarono a niente, fino a quando di aver partecipato, fra gli altri delitti, all'assassinio del vicebrigadiere, per ordine di Leoluca Bagarella, cognato di Salvatore Riina.\nIl gruppo di fuoco, uno dei pi\u00f9 feroci dell'epoca, era composto da Pino Greco detto \"Scarpuzzedda\", Giuseppe Lucchese, Antonio Marchese e dallo stesso Cucuzza."}
{"id": "1914784", "revid": "119946990", "url": "https://it.wikipedia.org/wiki?curid=1914784", "title": "Episodi di Tutti amano Raymond (quinta stagione)", "text": ""}
{"id": "1914786", "revid": "416175", "url": "https://it.wikipedia.org/wiki?curid=1914786", "title": "Pittura romana di giardino", "text": "La pittura romana di giardino fu uno dei temi pi\u00f9 significativamente sviluppati dai romani nella decorazione parietale.\nTipologie.\nNella pittura romana le rappresentazioni di giardino ricorrono sia come decorazione a tutto campo di interi ambienti in scala 1:1, sia inserite in finte architetture, all'interno di grandi campi rettangolari profilati. A volte occupano anche una sola parete, o una parte di essa (spesso a zona mediana). Altre volte un giardino dipinto compare solo nello zoccolo, con cespugli, ciuffi di piante e graticci di canne o muretti.\nEsistono poi dei giardini in miniatura, rappresentati come visti dall'alto e inseriti nella stretta predella sotto l'edicola centrale di una parete.\nTra i migliori artifici del genere della pittura di giardino c'\u00e8 quello di creare quinte ottiche che scandiscano in profondit\u00e0 in piani della rappresentazione: il pi\u00f9 diffuso di tali artifici \u00e8 quello di dipingere una bassa recinzione in primo piano (spesso movimentata da nicchie e rientranze) oltre la quale si dispone il giardino vero e proprio; a ci\u00f2 si possono aggiungere alcuni vialetti interni bordati di vegetazione.\nFrequente \u00e8 la rappresentazione minuziosa di uccelli e di interi cataloghi di piante, delle caratteristiche botaniche molto curate. Tra gli elementi di arredo sono molto frequenti le fontane (\"labra\"), le sculture, le erme, le maschere o gli \"oscilla\". Non mancano poi elementi irreali o esotici, come le sfingi o le statue di Iside, proprie di quel repertorio egittizzante tipico dell'arte augustea.\nLo sfondo \u00e8 di solito ceruleo, simboleggiante un cielo, con una massa scura e in ombra della massa pi\u00f9 fitta della vegetazione. Altre volte lo sfondo \u00e8 nero, forse simboleggiante l'ombrosa frescura del giardino, altre \u00e8 giallo solare o rosso (negli esempi legati al quarto stile). Lo sfondo bianco infine \u00e8 legato soprattutto alla sfera funeraria o sacrale (ma non in maniera esclusiva).\nSviluppo cronologico e territoriale.\nLo studio delle pitture di giardino, come del resto di tutta la pittura antica, risente inevitabilmente della frammentariet\u00e0 e casualit\u00e0 della documentazione pervenutaci. Solo le citt\u00e0 vesuviane offrono un campione quantitativo altamente significativo, per\u00f2 \u00e8 limitato dall'inesorabile cesura del 79 d.C. (anno dell'eruzione del Vesuvio) e dal fatto che si tratta di produzioni periferiche, circoscritte a un territorio molto limitato rispetto ai domini di Roma e paragonabile solo pallidamente alle espressioni artistiche che dovettero aver luogo per l'aristocrazia della capitale.\nLe principali attestazioni di pittura di giardino come genere si collocano nella fase avanzata del terzo stile (25-35 d.C.), quando cio\u00e8 ci fu un recupero dei caratteri illusionistici e di profondit\u00e0 spaziale tipici del secondo stile.\nUn esempio ancora di secondo stile \u00e8 costituito dall'esedra rettangolare della Casa del Menandro a Pompei, dove il giardino \u00e8 raffigurato dietro una composizione architettonica con colonne avvolte sui fusti dall'edera. Segue l'elevatissimo livello delle pitture della villa di Livia, dove il genere viene reinventato con implicazioni dinastiche legate all'alloro e alla dinastia di Augusto. Il ninfeo di Livia fece poi da modello in altre abitazioni private, arrivando a essere usato anche negli esempi di carattere pi\u00f9 modesto e nei complessi tombali italici e delle province. Se ne ha traccia anche in Oriente, nella casa del console Attalo a Pergamo. Un ricordo letterario \u00e8 invece dato dalla descrizione della villa di Plinio il Giovane in Toscana.\nIl genere continu\u00f2 ad essere in auge anche nel quarto stile, con forme pi\u00f9 esuberanti e meno calligrafiche, proseguendo nell'epoca post-pompeiana fino alla tarda antichit\u00e0.\nOrigini.\nUna delle questioni aperte della pittura di giardino \u00e8 legata alle sue origini, se da rintracciare nella cultura romana o in quella ellenistica.\nEsistono alcune tombe nella necropoli di Anfushi di Alessandria d'Egitto che presentano decorazioni vegetali a grandezza naturale, sebbene di una qualit\u00e0 piuttosto rozza, tra le quali spiccano le due camere della tomba V. Si credeva che questo esempio fosse pi\u00f9 antico di quelli romani, ma pi\u00f9 recentemente si \u00e8 confermata una datazione posteriore. In ogni caso, anche se fossero state anteriori, la qualit\u00e0 mediocre di queste pitture non avrebbe potuto costituire una testa di serie per il genere e in ogni caso se ne dovrebbe supporre un modello anteriore andato perduto.\nLe pitture di Anfushi sono a sfondo bianco e ne dimostrerebbero il carattere simbolicamente idealizzato di \"campi elisi\" legati all'uso funebre. Un uso analogo con lo sfondo bianco si trova anche nella tomba di Patron sulla via Latina a Roma.\nSecondo la maggior parte degli studiosi comunque l'origine della pittura di giardino sarebbe da attribuire alle correnti paesistiche alessandrine dove si formarono botteghe di artigiani itineranti. Queste operarono anche in Lazio e in Campania per la committenza romana a partire almeno dalla prima epoca imperiale.\nLa villa di Livia.\nL'esempio pi\u00f9 antico di pittura romana di giardino, fiorito all'epoca del secondo stile dal I secolo a.C., si ha negli affreschi del ninfeo sotterraneo della villa di Livia, un ambiente sotterraneo forse usato per sfuggire alla calura estiva databile tra il 40 e il 20 a.C. In queste pitture, dal 1951 al Museo Nazionale Romano di Palazzo Massimo, fu ricreato un giardino \"concluso\" ideale, costruito tramite sapienti architettazioni compositive e spaziali. Una recinzione di canne e rami di salice \u00e8 in primo piano e poco pi\u00f9 avanti, a una distanza sufficiente da staccare illusionisticamente lo spettatore dalla decorazione retrostante, si trova una seconda balaustra marmorea. Le piante (23 specie diverse) e gli uccelli (ben 69 variet\u00e0), sono dipinte con la massima attenzione al dettaglio, tanto che \u00e8 possibile individuare ogni singola specie botanica; via via che ci si allontana verso lo sfondo per\u00f2 i dettagli sono ridotti, la rappresentazione pi\u00f9 sfumata, in modo da suggerire una prospettiva aerea e una rarissima (la prima per quell'epoca) sensazione dell'atmosfera, suggerita anche dalle cime mosse dal vento e dagli uccelli in volo.\nLa distribuzione delle piante, che non ritrae un vero giardino in un preciso momento dell'anno, anzi \u00e8 una sorta di catalogo con specie che fioriscono anche in periodi diversi, \u00e8 composta secondo un'accorta simmetria, con rimandi tra una parete e l'altra. Tra le specie vegetali predomina, anche se sempre in secondo piano, quella dell'alloro, da mettere in relazione con la leggenda citata da Plinio, Svetonio e Cassio Dione secondo la quale Livia il giorno delle nozze ricevette sul grembo lasciata da un'aquila una gallina bianca con un rametto di alloro nel becco. Da quell'alloro, piantato nella villa, nacque un bosco dove gli imperatori coglievano i rametti usati anche nel trionfo dei Cesari. La morte dell'alloro veniva vista come un sinistro presagio sulla sorte dell'imperatore (Svetonio narra di come ci\u00f2 successe al momento dell'estinzione della stirpe di Augusto alla morte di Nerone), per questo il bosco sempreverde dipinto aveva una funzione protettiva sulla dinastia imperiale augustea.\nLo spazio \u00e8 ben \"concluso\" e non d\u00e0 l'idea di procedere all'infinito, ma anzi la sua costruzione \u00e8 composta in funzione dell'osservatore. Questo tipo di \"costruzione del giardino per essere visto\" aveva luogo anche nell'architettura reale, come tramanda una lettera di Cicerone a Attico a proposito di una questione sorta col suo architetto Ciro, che suggeriva di non creare finestre ampie in corrispondenza dei giardini perch\u00e9 le vedute che ne risulterebbero non sarebbero abbastanza piacevoli, poich\u00e9 pi\u00f9 difficili da costruire secondo uno schema compiutamente aggraziato.\nNelle pitture della villa di Livia \u00e8 inoltre assente qualsiasi allusione al tempo atmosferico.\nLa Casa della Farnesina.\nDi poco posteriori alla villa di Livia sono i frammenti di pitture di giardino provenienti dalla casa della Farnesina in riva al Tevere, della quale non si conosce il proprietario antico, forse Agrippa, ma non esiste documentazione che possa spingerci al di l\u00e0 delle mere ipotesi. Si tratta di due fontane marmoree a forma di vaso, poste su un letto verde e circondate da rientranze di una staccionata di canne.\nL'Auditorium di Mecenate.\nNei vasti \"Horti Maecenatis\", dei quali resta solo l'edificio impropriamente detto Auditorium di Mecenate, esisteva una grande sala (24,10 x 10,60 metri) seminterrata (come quella di Livia), con nicchie sulle pareti (sei per ciascuno dei lati lunghi pi\u00f9 cinque al di sopra dell'alta gradinata dell'abside), che presentavano una decorazione pittorica risalente con tutta probabilit\u00e0 a un secondo momento dopo la morte di Mecenate (8 a.C.), forse quando vi and\u00f2 ad abitare Tiberio. Vi erano raffigurate pitture di giardino, conservate oggi solo in maniera molto frammentaria e ricostruibili per lo pi\u00f9 grazie ai disegni ricostruttivi pubblicati dopo lo scavo del 1874.\nCiascuna nicchia era decorata secondo uno schema con un albero al centro, posto oltre una balaustra marmorea con una rientranza centrale dove si trova una fontana o un vaso. Gli alberi di contorno, mossi dal vento, sono popolati da un vasto numero di uccelli in volo e appollaiati. La presenza delle nicchie reali obblig\u00f2 gli artisti a inventare un modo di occupare gli spessori superiori, che vennero decorati con un'artificiosa pioggia di fiori. le nicchie venivano quindi a configurarsi come elementi indipendenti rispetto all'architettura della stanza, quali \"bow window\" a vetri affacciate su un giardino, in corrispondenza delle quali si disponevano come d'incanto vedute studiate di alberi e elementi decorativi. Anche qui, come negli esempi precedenti, mancano notazioni atmosferiche e allusioni a uno spazio \"infinito\" oltre gli elementi percettibili.\nCasa del Menandro.\nI modelli praticati dalla casa imperiale e dall'aristocrazia romana si trasmisero presto anche alle altre citt\u00e0 dell'Impero. Ovviamente se ne hanno cospicue tracce anche in quello che \u00e8 il miglior archivio di pittura romana: Pompei. qui le pitture di giardino si trovano in case private, sia in quelle pi\u00f9 lussuose (Regioni VI e III), sia in alcune pi\u00f9 modeste e in edifici commerciali (come le \"cauponae\" di \"Euxinus\" e \"Sotericus\", la bottega del \"garum\" della Reghio I, ecc.). Ci\u00f2 vale anche per Ercolano e Oplontis.\nNell'area vesuviana le pitture di giardino interessano per lo pi\u00f9 gli spazi aperti o parzialmente aperti: ambulacri dei peristili, corti porticate, pareti di fondo dei giardini, esedre, triclini, soprattutto quelli estivi con ninfeo e affacciati sul giardino. Risalta quindi come il giardino dipinto contribuiva a dilatare lo spazio ampliando la prospettiva spaziale oltre il limite delle pareti.\nLe pitture nelle case pompeiane sono databili tra la fase avanzata del terzo stile al quarto stile, con l'eccezione della casa del Menandro (I 10,4), dove in una piccola esedra aperta sul peristilio e raffigurato un giardino secondo gli schemi del secondo stile, con finti pilastri e colonne avvolte d'edera, dietro alle quali \u00e8 rappresentata una sorta di loggia a arcate. A met\u00e0 delle colonne \u00e8 stesa una cortina di stoffa bruna, il cui profilo superiore forma con gli archi della loggia delle specie di oculi dove si trovano vedute di un giardino ipoteticamente collocato oltre le finte strutture architettoniche. Vi sono raffigurati tronchi rinsecchiti, pini nodosi e contorti, tra i quali volano numerosi uccelli variopinti fantasiosi, su un irreale sfondo turchese-verdastro. L'insieme ha un carattere antinaturalistico, per lo schema rigido dell'organizzazione dello spazio, ingabbiato nell'architettura ritmata e nello sfondo ridotto alla semplice geometria degli ovali.\nCasa dei Cubicoli floreali.\nL'esempio pi\u00f9 noto di pittura di giardino a Pompei \u00e8 per\u00f2 forse la Casa dei Cubicoli floreali (I 9,5), della seconda fase del terzo stile. Intanto qui, a differenza del precedente esempio, la pittura di giardino non \u00e8 pi\u00f9 riservata a un ambiente di rappresentanza, ma alla zona privata, in due squisiti cubicoli, quello \"blu\" e quello \"nero\".\nNel cubicolo nero la parete \u00e8 partita in riquadri con colonne sottilissime, quasi prive di rilievo, una balaustra marmorea in basso e sottili architravi. La griglia geometrica inquadra alberi, arbusti e piante; su un albero si inerpica un serpente. Segna una svolta l'uso dello sfondo nero che toglie ogni intento naturalistico alla rappresentazione: gli elementi sono come sagome ritagliate e sovrapposte, prive di spazialit\u00e0. Alcuni dettagli della rappresentazione sono ancora ben descritti realisticamente (come i frutti del fico), mentre altri sono ormai subordinati alla simmetria e alla composizione: il fusto del fico \u00e8 troppo sottile, gli oleandri alla base sono rigidamente simmetrici, ecc.\nAltre case pompeiane.\nSi distinguono poi per raffinatezza di esecuzione e naturalismo la Casa di Venere in conchiglia (II 3,3), la Casa del Bracciale d'oro (VI, 17), dove si trova un \"oecus\" e altri frammenti, oltre a un mosaico col medesimo soggetto. Si tratta, quest'ultimo, di un ottimo esempio, scavato solo nel 1979 e restaurato, opera di artigiani ellenizzati, forse gli stessi attivi alla casa dei Cubicoli Floreali.\nNella ville di Oplontis e in quella di San Marco di Stabia lo sfondo \u00e8 giallo solare o rosso, secondo la moda legata al quarto stile.\nTomba di Patron.\nTornando a Roma, si registra un uso diverso, legato alla decorazione sepolcrale, della decorazione di giardino nelle pitture della tomba di Patron, sulla via Latina, oggi perdute ma note attraverso disegni antichi, tranne un frammento conservato al Louvre. La tomba \u00e8 databile al 30-10 a.C.\nSu uno sfondo bianco, al di sopra di uno zoccolo di finto marmo, si allineavano pini, popolati da numerosi uccelli; sopra di essi, separati da una fascia orizzontale, corre una fascia con il corteo funebre per il defunto, popolato di numerosi personaggi ciascuno col proprio nome indicato (il frammento del Louvre appartiene a questa fascia). Chiude la rappresentazione un epigramma in greco:\nL'epigramma rimanda al giardino, ma non lo descrive (gli alberi dipinti non sono da frutto e gli uccelli citati sono diversi da quelli raffigurati), quindi sono separati i generi letterario e pittorico, ma accomunati dal tema e dalla compiacenza di Patron di esservi sepolto. In questo senso c'\u00e8 continuit\u00e0 tra l'amenit\u00e0 del luogo ricreato dalle pitture (in antitesi con le tombe abbandonate tra rovi e pipistrelli evocate dai versi) e l'affermazione nella parte finale dell'epigramma dell'esperienza del piacere di vivere del committente (\"Io, Patron, tutto quel ch'\u00e8 caro ai mortali ho compiutamente vissuto, fino ad avere anche in morte un luogo piacevole\", 9-10). Anche il corteo funebre assicura al defunto quegli onori che gli spettano, assicurando idealmente nella morte la prosecuzione dei vantaggi del suo status sociale.\nIl giardino di Patron allude sia ai giardini funerari (\"kepotaphia\"), sia alle pitture di giardino nelle case, comunque uno \"status symbol\". In questo pu\u00f2 essere paragonata alla tomba di Vestorio Prisco a Pompei, dove assieme al giardino sono rappresentati altri \"status symbol\" come la lotta di gladiatori, una scena di caccia, una rappresentazione del defunto nelle sue funzioni di edile, un banchetto funebre e l'esposizione, su un tavolo dipinto, dell'argenteria domestica.\nDopo il I secolo.\nI casi di pitture di giardino conosciuti, dovendo prescindere dalla pittura delle citt\u00e0 vesuviane, diventano molto pi\u00f9 rari oltre il 79 d.C., ma non sono del tutto assenti, per cui sicuramente il genere prosegu\u00ec anche nei secoli successivi. All'inizio del II secolo ci sono tracce a Ninega e a Strasburgo, nella prima et\u00e0 severiana si hanno frammenti in varie province settentrionali dell'Impero (Weinsberg, W\u00fcrttemberg, Budapest, Klagenfurt, Wagen, Bregenz, Lienz); tra le fine del II e l'inizio del III secolo si conoscono due esempi in Asia Minore, nella casa 2/21 di Efeso e nella casa di Attalo a Pergamo. A Roma esistono tre esempi di epoca severiana (frammenti sotto San Giovanni in Laterano, nei corridoi della villa piccola di San Sebastiano e nella casa di via Genova) e due della seconda met\u00e0 del III secolo (casa sotto Santi Giovanni e Paolo e nella \"Memoria Apostolorum\" sotto San Sebastiano). Vanno poi aggiunti alcuni esempi a Ostia, dove spiccano due ambienti delle terme di Buticoso (seconda met\u00e0 del III secolo) e il mitreo delle Sette Porte, decorato attorno al 160-170 con raffigurazioni di alberi (tra cui una grande palma) al di l\u00e0 di una recinzione su sfondo bianco.\nEsistono anche esempi di decorazione vegetale che riducono le figure di giardino a semplice motivo ornamentale riprodotto meccanicamente in compatte geometrie.\nGiardini in miniatura.\nEsiste poi il tipo di decorazione dei cosiddetti \"giardini in miniatura\", che decoravano zoccoli e \"predelle\" a cavallo tra il terzo e il quarto stile, dove paiono essere raffigurati dei veri e propri, piccoli, progetti di giardini reali, visti a volo d'uccello (per cogliere con uno sguardo tutto l'impianto) e organizzati secondo un'impeccabile simmetria, con al centro un tempietto o una fontana o una statua. Si potrebbe quindi trattare di vere ve proprie citazioni di giardini veri, a met\u00e0 strada tra la pianta e la veduta progettuale (tagliata a met\u00e0).\nEffetti illusionistici.\nSebbene le pitture romane di giardino si propongano di negare le pareti e sfondarle illusionisticamente verso un orizzonte pi\u00f9 lontano, esse in realt\u00e0 non possono essere mai definite come \"trompe-l'\u0153il\", perch\u00e9 il gioco con lo spettatore si ferma sempre a una soglia \"pattuita\": ne cattura cio\u00e8 lo sguardo, trasportandolo dalla percezione d'insieme a quella dei dettagli, ma non pretende mai a ingannare lo spettatore. Anche nelle rappresentazioni pi\u00f9 fini, come nella villa di Livia, il fatto di trovarsi in una stanza sotterranea rende assurdo la presenza del giardino, anzi proprio da questo paradosso nasce il singolare straniamento dello spettatore, che pu\u00f2 far correre la propria immaginazione sui binari prestabiliti del genere pittorico.\nValenze naturalistiche e simboliche.\nI due estremi nei quali gli archeologi si sono mossi nell'interpretare le pitture di giardino sono da un lato quello della raffigurazione di un giardino reale come ornavano le ville dell'epoca, dall'altro lato quello della ricerca di simbologie e allegorie religiose o etiche nelle piante e animali rappresentati.\nGuardando alle fonti dell'epoca si ricavano poche notizie. Una delle pi\u00f9 significative \u00e8 un passo di Plinio il Giovane che descrive a Traiano la sua villa in Toscana: dopo aver descritto l'amenit\u00e0 del paesaggio si dedica a descrivere gli ambienti della villa, fino a un \"cubiculum\" ombreggiato da un vicino platano e decorato con pitture di giardino popolate da uccelli. Vi traspare un senso di scambio tra arte e natura circostante e un piacere nel contrasto tra l'ombra dove si trova immerso l'osservatore e la decorazione che suggerisce uno spazio esterno; non vi sono accenni a significati simbolici della rappresentazione, ma solo al piacere dell'osservazione.\nUn passo di Orazio, non chiarissimo, sembra poi alludere all'esistenza di pittori specializzati nel dipingere alberi.\nNella camera sepolcrale di Patron, sulla via Latina, esiste anche un epigramma in greco che descrive le pitture e ne sottolinea l'amenit\u00e0 dell'ambiente naturale che ricrea, secondo l'esperienza del piacere di vivere del defunto."}
{"id": "1914787", "revid": "36426", "url": "https://it.wikipedia.org/wiki?curid=1914787", "title": "Epicurea", "text": ""}
{"id": "1914788", "revid": "119946845", "url": "https://it.wikipedia.org/wiki?curid=1914788", "title": "Episodi di Tutti amano Raymond (quarta stagione)", "text": ""}
{"id": "1914789", "revid": "101626644", "url": "https://it.wikipedia.org/wiki?curid=1914789", "title": "Francesco Paolo Como", "text": " Sua opera di particolare pregio fu anche il busto del principe Giorgio di Baviera.\nInviso alle locali gerarchie del regime fascista (non si iscrisse mai al partito) e noto per il suo impegno repubblicano, non fu neanche invitato alla cerimonia di inaugurazione della sua principale opera. Nonostante l'opposizione del regime, fece molto per l'attivit\u00e0 culturale di Taranto e riusc\u00ec a portare in citt\u00e0 la mostra itinerante di George Grosz, pittore di origini ebraiche praticamente bandito in Italia dal fascismo. \nUomo di vasti interessi e poliedrico talento, cultore del misticismo Indiano, si interess\u00e8 alla filosofia di Krishnamurti e fu ammiratore di Gandhi, apprese da autodidatta a leggere il sanscrito. \nNegli anni '40 fu amico tra gli altri del poeta armeno Hrand Nazariantz. Il suo studio, pieno di libri di ogni genere, era una sorta di biblioteca aperta a tutti, frequentata soprattutto da giovani apprendisti, ai quali dava lezioni d'arte e cultura, intrattenendo conversazioni su disparati campi del sapere. \nEra lo zio di Rossella Como, nota attrice caratterista italiana e di Anna Como, pittrice. "}
{"id": "1914793", "revid": "289247", "url": "https://it.wikipedia.org/wiki?curid=1914793", "title": "Pierre Paul Renders", "text": ""}
{"id": "1914797", "revid": "1573940", "url": "https://it.wikipedia.org/wiki?curid=1914797", "title": "Nicodamidae", "text": "Nicodamidae \u00e8 una famiglia di ragni appartenente all'infraordine Araneomorphae.\nCaratteristiche.\nSono ragni di piccola e media grandezza rinvenuti in piccole ragnatele ai piedi di alberi di eucalipto. Nella maggior parte delle specie le zampe e il cefalotorace sono rossi, mentre l'addome \u00e8 di colore nero.\nDistribuzione.\nSono ragni esclusivi dell'Australia, della Nuova Zelanda e della Nuova Guinea.\nTassonomia.\nAttualmente, a novembre 2020, si compone di 7 generi e 27 specie:"}
{"id": "1914799", "revid": "119947090", "url": "https://it.wikipedia.org/wiki?curid=1914799", "title": "Episodi di Tutti amano Raymond (sesta stagione)", "text": ""}
{"id": "1914802", "revid": "729019", "url": "https://it.wikipedia.org/wiki?curid=1914802", "title": "Porta Napoletana", "text": "Porta Napoletana \u00e8 una delle antiche porte che un tempo erano gli unici accessi alla citt\u00e0 di Velletri.\nDenominazione.\n\u00c8 cos\u00ec denominata poich\u00e9 rivolta verso Napoli: infatti la strada che un tempo usciva da tale porta si rivolgeva verso la citt\u00e0 partenopea, mentre la porta opposta, oggi non pi\u00f9 esistente, e situata nell'odierna Piazza Garibaldi, era chiamata Porta Romana.\nStoria.\nEdificata nel 1511 da manovalanze di provenienza lombarda, fu inizialmente costruita come ingresso principale del borgo medioevale veliterno.\nLa porta \u00e8 dotata di un portale e di una massiccia inferriata. Da qui partivano le mura, che intervallate da torri di cui una delle poche superstiti a poca distanza da questo monumento, che circondavano Velletri. \nNel 1596 la Congregazione del Buon Governo fece scrivere su una parete della porta l'avviso, rimasto ancor oggi, \"Si paga gabella\". Questo accesso fortificato non venne smantellato nel corso del XIX secolo n\u00e9 in et\u00e0 successiva. \nDanneggiata ma non distrutta dai bombardamenti del 1944 in occasione della seconda guerra mondiale con conseguente distruzione di buona parte della citt\u00e0 di Velletri, la porta \u00e8 sopravvissuta pressoch\u00e9 incolume fino ai giorni nostri. Oggi si trova in pieno centro cittadino essendo la citt\u00e0 castellana cresciuta intorno a questo monumento che appare come una testimonianza del passato all'interno del presente.\nOspita la sede locale dell'AIS \"(Associazione Italiana Sommelier)\" ed al suo interno ha avuto sede una mostra fotografica su Velletri dopo i bombardamenti.\n\u00c8 uno dei simboli pi\u00f9 conosciuti della citt\u00e0, presente anche nello stemma della societ\u00e0 calcistica cittadina Vjs Velletri 1955."}
{"id": "1914803", "revid": "287204", "url": "https://it.wikipedia.org/wiki?curid=1914803", "title": "American Schools of Oriental Research", "text": "LAmerican Schools of Oriental Research (ASOR) \u00e8 un'organizzazione no-profit apolitica ed aconfessionale statunitense fondata nell'anno 1900, che ha come scopo di incoraggiare e favorire studi e ricerche sui popoli e le culture del Vicino Oriente.\nTiene annualmente una conferenza in Nord America, normalmente la seconda o terza settimana di novembre, e pubblica due riviste scientifiche, il \"Bulletin of the American Schools of Oriental Research\" (\"BASOR\") e il \"Journal of Cuneiform Studies\" (dal 1947). Pubblica inoltre dal 1938 un periodico a carattere maggiormente divulgativo, il \"Near Eastern Archaeology Magazine\" (fino al 1998 con il titolo \"The Biblical Archaeologist\").\nDell'organizzazione fanno parte tre istituti esteri, che favoriscono gli studi sull'archeologia del Vicino Oriente antico, sulle lingue semitiche e sull'archeologia biblica:\nSpecifici comitati dell'organizzazione sono stati istituiti a Baghdad (\"Committee on Mesopotamian Civilization\") e per un breve periodo a Damasco, per le ricerche in Iraq e in Siria.\nL'istituto di Gerusalemme ebbe un importante ruolo nella scoperta dei manoscritti del Mar Morto.\n\"Near Eastern Archaeology\".\n\"Near Eastern Archaeology\" \u00e8 una rivista trimestrale in lingua inglese, edita in formato cartaceo e \"online\", nota fino al 1997 col nome di \"The Biblical Archeologist\".\nLa rivista fu fondata nel 1938 dall'archeologo americano G. Ernest Wright che avvert\u00ec \"la necessit\u00e0 di un resoconto leggibile, a carattere non tecnico, ma assolutamente affidabile delle scoperte archeologiche legate alla Bibbia\". I primi sei volumi fino al 1997 furono pubblicati col nome di \"The Biblical Archeologist\". Nel '97 il nome fu modificato in \"'Near Eastern Archaeology\" per riflettere la nuova finalit\u00e0, pi\u00f9 ampia dal punto di vista geografico, cronologico e della comprensione intellettuale dei fatti.\nRivolgendosi ad un pubblico generalista, la rivista pubblica contenuti riguardanti le civilt\u00e0 del Medio Oriente e del Mediterraneo, nel periodo compreso dal Paleolitico fino all'et\u00e0 ottomana. Le tematiche coperte provengono dal mondo dell'arte, dell'archeologia, della storia e dell'antropologia, della letteratura, filologia ed epigrafia.\nQuasi tutti gli articoli sono sottoposti a revisione paritaria prima della pubblicazione. Le serie sono archiviate su JSTOR, con un \"muro mobile\" per gli ultimi tre anni, periodo oltre il quale \u00e8 possibile reperire dei numeri consultabili gratuitamente.\nL'attuale capo-redattore \u00e8 Thomas Schneider."}
{"id": "1914804", "revid": "229244", "url": "https://it.wikipedia.org/wiki?curid=1914804", "title": "Porta Napoletana (Velletri)", "text": ""}
{"id": "1914805", "revid": "547034", "url": "https://it.wikipedia.org/wiki?curid=1914805", "title": "Episodi di Tutti amano Raymond (settima stagione)", "text": ""}
{"id": "1914808", "revid": "31886", "url": "https://it.wikipedia.org/wiki?curid=1914808", "title": "Specie di Nicodamidae", "text": "Di seguito sono descritte tutte le specie della famiglia di ragni Nicodamidae note a luglio 2017\nAmbicodamus.\n\"Ambicodamus\" Harvey, 1995\nDimidamus.\n\"Dimidamus\" Harvey, 1995\nDurodamus.\n\"Durodamus\" Harvey, 1995\nLitodamus.\n\"Litodamus\" Harvey, 1995\nNicodamus.\n\"Nicodamus\" Simon, 1887\nNovodamus.\n\"Novodamus\" Harvey, 1995\nOncodamus.\n\"Oncodamus\" Harvey, 1995"}
{"id": "1914809", "revid": "119947309", "url": "https://it.wikipedia.org/wiki?curid=1914809", "title": "Episodi di Tutti amano Raymond (ottava stagione)", "text": ""}
{"id": "1914814", "revid": "466539", "url": "https://it.wikipedia.org/wiki?curid=1914814", "title": "Palingenesi (filosofia)", "text": "Il termine palingenesi (dal greco \u03c0\u03ac\u03bb\u03b9\u03bd-, \"di nuovo\" e \u03b3\u03ad\u03bd\u03b5\u03c3\u03b9\u03c2, \"g\u00e9nesis\" \"emergenza, creazione, nascita\" ovvero \"che nasce di nuovo\") si ritrova nella filosofia stoica per indicare la rinascita dell'universo dopo la sua distruzione avvenuta attraverso il fuoco (\"ekpyrosis\").\nStoria.\nLa concezione della palingenesi originava presso gli stoici da quella di apocatastasi indicante la ricostituzione di ogni cosa creata alla fine della storia. Il concetto gi\u00e0 usato nella letteratura ellenistica con significati diversi, venne ripreso dallo stoicismo per designare la ciclica \"restituzione\" o \"ristabilimento\" del cosmo dopo la sua ricorrente distruzione.\nEspressa con termini diversi l'idea di una palingenesi (\"palinghenes\u00eca\") del mondo era presente nel pensiero di Anassimandro, Pitagora, Empedocle e in particolare di Eraclito che nella sua concezione della realt\u00e0 come eterno divenire introduceva anche quella di una ricorrente rinascita, di un \"eterno ritorno\" delle cose e della trasmigrazione delle anime (\"metempsicosi\").\nIl Cristianesimo rifiut\u00f2 sin dall'inizio questa concezione appellandosi ai testi biblici in particolare all'Antico Testamento dove la palingenesi assumeva, nel profeta del Deuteroisaia il significato di un prossimo ritorno degli ebrei esiliati e della ricostruzione di Gerusalemme oppure, come nel Tritoisaia, in una visione pi\u00f9 lontana nel tempo, della riedificazione della citt\u00e0 santa dove sarebbero affluiti tutti i popoli. In ambedue le visioni era assente l'idea di una ciclicit\u00e0: la nuova Gerusalemme sarebbe stata quella definitiva.\nNel Nuovo Testamento il significato di palingenesi si ritrova nelle stesse parole di Ges\u00f9 che preannuncia il rinnovamento portato dall'avvento del Regno di Dio: \u00abVoi che mi avete seguito, nella palingenesi, quando il Figlio dell'uomo sieder\u00e0 sul trono della sua gloria, anche voi siederete su dodici troni\u00bb\nPer San Paolo l'entrata nel nuovo mondo della palingenesi inizia con il battesimo: \u00ab(Cristo) ci ha fatto salvi mediante il lavacro di palingenesi e di rinnovamento dello Spirito Santo\u00bb La palingenesi dunque per Paolo \u00e8 gi\u00e0 su questa terra dove il battezzato cristiano si avvia al Regno di Dio.\nNel cristianesimo nell'ambito della visione finalistica del regno di Dio la palingenesi riguarda sia il singolo, rinnovato e fatto cristiano, sia la rinascita che, alla fine dei tempi, si compir\u00e0 con la \"parusia\", con l'avvento del Cristo nella sua gloria."}
{"id": "1914816", "revid": "36426", "url": "https://it.wikipedia.org/wiki?curid=1914816", "title": "Museo Fallologico Islandese", "text": ""}
{"id": "1914819", "revid": "119425900", "url": "https://it.wikipedia.org/wiki?curid=1914819", "title": "Havelsee", "text": "Havelsee \u00e8 una citt\u00e0 di abitanti del Brandeburgo, in Germania.\nAppartiene al circondario di Potsdam-Mittelmark ed \u00e8 parte dell'Amt Beetzsee.\nStoria.\nLa citt\u00e0 di Havelsee venne creata il 1\u00ba gennaio 2002 dalla fusione della citt\u00e0 di Pritzerbe con i comuni di Briest, Fohrde e Hohenferchesar.\nIl 1\u00ba gennaio 2008 venne aggregata alla citt\u00e0 di Havelsee la frazione di Marzahne, fino ad allora appartenente al comune di Beetzsee.\nSuddivisione amministrativa.\nLa citt\u00e0 di Havelsee \u00e8 suddivisa nelle frazioni (\"Ortsteil\") di Briest, Fohrde, Hohenferchesar, Marzahne e Pritzerbe, e comprende le localit\u00e0 abitate (\"Bewohnter Gemeindeteil\") di K\u00fctzkow, Seelensdorf e Tieckow e i nuclei abitati (\"Wohnplatz\") di Bruderhof, Heidehof, Kaltenhausen, Kolonie Tieckow, Krahnepuhl e Rote Ziegelei."}
{"id": "1914821", "revid": "767487", "url": "https://it.wikipedia.org/wiki?curid=1914821", "title": "Episodi di Tutti amano Raymond (nona stagione)", "text": ""}
{"id": "1914822", "revid": "149727", "url": "https://it.wikipedia.org/wiki?curid=1914822", "title": "Briest", "text": ""}
{"id": "1914823", "revid": "149727", "url": "https://it.wikipedia.org/wiki?curid=1914823", "title": "Fohrde", "text": ""}
{"id": "1914824", "revid": "149727", "url": "https://it.wikipedia.org/wiki?curid=1914824", "title": "Hohenferchesar", "text": ""}
{"id": "1914825", "revid": "149727", "url": "https://it.wikipedia.org/wiki?curid=1914825", "title": "Marzahne", "text": ""}
{"id": "1914826", "revid": "1305772", "url": "https://it.wikipedia.org/wiki?curid=1914826", "title": "Lophocebus albigena", "text": "Il cercocebo dal mantello (\"Lophocebus albigena\") \u00e8 un primate della famiglia delle Cercopithecidae.\nDescrizione.\nLa lunghezza del corpo \u00e8 tra 40 e 72\u00a0cm, quella della coda tra 55 e 100\u00a0cm e il peso pu\u00f2 variare tra 4 e 11\u00a0kg. I maschi sono pi\u00f9 grandi delle femmine. Il colore del corpo \u00e8 tra bruno scuro e nero, tranne il pelo sui lati del muso, che \u00e8 grigio chiaro e d\u00e0 il nome alla specie, e la lunga criniera sulle spalle, il cui colore, grigio, marrone o nero, dipende dalla sottospecie.\nDistribuzione e habitat.\nL'areale copre una vasta zona dell'Africa centrale, comprendendo la Repubblica del Congo, la Repubblica Centrafricana, la Repubblica Democratica del Congo a nord del fiume Congo, l'Uganda, la Nigeria sudorientale, il Camerun, la Guinea equatoriale, il Gabon e il Burundi.\nL'habitat \u00e8 la foresta pluviale tropicale.\nBiologia.\nHa attivit\u00e0 diurna e conduce vita arboricola scendendo raramente al suolo. Vive in gruppi territoriali, formati da uno o pi\u00f9 maschi adulti, diverse femmine e giovani, per un totale che varia tra 10 e 20 individui.\nLa dieta \u00e8 varia, consistendo prevalentemente di frutta, ma anche di altri vegetali, insetti e altri piccoli animali.\nI maschi lasciano il gruppo quando, tra i cinque e i sette anni, raggiungono la maturit\u00e0 sessuale. Le femmine, che maturano sessualmente a tre anni, trascorrono invece tutta la vita nel gruppo di origine.\nStato di conservazione.\nLa specie non \u00e8 considerata in pericolo dalla IUCN."}
{"id": "1914828", "revid": "156341", "url": "https://it.wikipedia.org/wiki?curid=1914828", "title": "Kra (lettera)", "text": ""}
{"id": "1914829", "revid": "156341", "url": "https://it.wikipedia.org/wiki?curid=1914829", "title": "Esh (lettera)", "text": ""}
{"id": "1914845", "revid": "119426487", "url": "https://it.wikipedia.org/wiki?curid=1914845", "title": "Ziesar", "text": "Ziesar \u00e8 una citt\u00e0 di abitanti del Brandeburgo, in Germania.\nAppartiene al circondario di Potsdam-Mittelmark ed \u00e8 capoluogo dell'Amt Ziesar.\nStoria.\nIl 1\u00ba marzo 2002 vennero aggregati alla citt\u00e0 di Ziesar i comuni di B\u00fccknitz, Glienecke e K\u00f6pernitz.\nGeografia antropica.\nAppartengono alla citt\u00e0 di Ziesar le frazioni (\"Ortsteil\") di B\u00fccknitz, Glienecke e K\u00f6pernitz, e le localit\u00e0 abitate di Grebs e Herrenm\u00fchle."}
{"id": "1914849", "revid": "1226", "url": "https://it.wikipedia.org/wiki?curid=1914849", "title": "Apprendista stregone", "text": ""}
{"id": "1914850", "revid": "1371684", "url": "https://it.wikipedia.org/wiki?curid=1914850", "title": "\u00d6sterreichisches Arch\u00e4ologisches Institut", "text": "L'\u00d6sterreichisches Arch\u00e4ologisches Institut, abbreviato \"\u00d6AI\", \u00e8 un istituto austriaco di ricerca archeologica.\nStoria.\nVenne fondato nel 1898 da Otto Benndorf, che ne fu anche il primo direttore: in questo periodo vennero condotti scavi a Efeso in Turchia, e furono aperte altre sedi a Smirne e ad Atene, oltre a nuovi scavi condotti nel Peloponneso e nella stessa Austria a Carnuntum. Dopo la prima guerra mondiale e il crollo dell'impero asburgico, l'istituto ridusse le sue attivit\u00e0 e la sede di Smirne venne chiusa. Nel 1935 fu inserito nell'Universit\u00e0 di Vienna e dopo l'annessione dell'Austria del 1938, fu riunito al Deutsches Arch\u00e4ologisches Institut tedesco.\nDopo la seconda guerra mondiale per un certo periodo continu\u00f2 ad operare nell'ambito dell'Universit\u00e0 di Vienna. Svilupp\u00f2 la propria attivit\u00e0 con scavi a Magdalensberg in Carinzia (1948) e con la ripresa degli scavi di Efeso (1955), giungendo a riaprire la sede ateniese nel 1964 e ad aprirne una nuova al Cairo (1973) con scavi a Avaris. Dal 1981 \u00e8 stato nuovamente distaccato come istituto autonomo direttamente sottoposto al ministero della ricerca.\nPubblicazioni.\nL'istituto pubblica dal 1901 il \"Sonderschriften des \u00d6sterreichischen Arch\u00e4ologischen Instituts\", e dal 1932 lo \"Jahreshefte des \u00d6sterreichischen Arch\u00e4ologischen Instituts in Wien\". Nel 1991 ha dato vita alla collana monografica \"Berichte und Materialen des \u00d6sterreichischen Arch\u00e4ologischen Instituts\", e dieci anni dopo il \"Erg\u00e4nzungshefte zu den \u00d6sterreichischen Jahresheften\"."}
{"id": "1914863", "revid": "326822", "url": "https://it.wikipedia.org/wiki?curid=1914863", "title": "Ruba il dizionario di Napoleone", "text": ""}
{"id": "1914864", "revid": "1544245", "url": "https://it.wikipedia.org/wiki?curid=1914864", "title": "Auditorium di Mecenate", "text": "Il cosiddetto Auditorium di Mecenate (in realt\u00e0 un ninfeo, pi\u00f9 che un auditorium) \u00e8 un'architettura antica di Roma situata nel rione Esquilino, in largo Leopardi, lungo la via Merulana. Oggi il sito, visitabile su prenotazione, \u00e8 gestito dalla Sovrintendenza Capitolina.\nStoria.\nL'edificio, che faceva parte degli \"Horti Maecenatis\", fu scavato nel 1874. Si tratta di una grande aula rettangolare seminterrata (24,10 x 10,60 m), con abside su uno dei lati minori e risale alla creazione della villa, verso il 30 a.C.\nTramite un passo di Orazio si \u00e8 identificato il luogo con la villa di Mecenate sull'Esquilino, che sorse sul colmo della zona di una necropoli e sul livellamento dell'antichissimo \"agger\". Sul lato di via Leopardi l'edificio si sovrappose alle Mura serviane, facendone distruggere un tratto.\nSappiamo da Svetonio che l'imperatore romano, Augusto, quando si ammalava, dormiva spesso nella casa di Mecenate. Dopo la morte di Mecenate (8 a.C.) la villa fu annessa alle propriet\u00e0 imperiali e poi concessa a Tiberio dopo il rientro dal suo esilio di Rodi. Egli intraprese alcune ristrutturazioni; a questa fase risalgono le pitture di giardino del ninfeo di terzo stile, da mettere in relazione con gli affreschi del ninfeo sotterraneo della villa di Livia (fine del I secolo a.C.).\nDescrizione.\nLa parte anteriore della sala \u00e8 pi\u00f9 ampia della posteriore in cui, infatti, sono state ricavate sei nicchie per lato, pi\u00f9 altre cinque nicchie che si trovano sull'abside, al di sopra dell'alta gradinata di sette gradini circolari, originariamente coperti di marmo cipollino, come a formare una sorta di piccola \"cavea\" teatrale. Vi si accede (in antico come oggi) attraverso una gradinata in discesa. Dal pi\u00f9 alto gradino della \"cavea\" uscivano i flussi di alcuni tubi (poi otturati), che riversavano abbondante acqua nella sala: da questo particolare si \u00e8 identificato l'edificio come un ninfeo, con i gradini forse decorati da vasi di fiori attorno ai quali scorreva scenograficamente dell'acqua. L'insieme era poi abbellito da pitture di giardino nelle nicchie, che dava l'idea di un magnifico parco sotterraneo.\nL'ambiente non era isolato, anzi era collegato a un sistema di stanze e corridoi, sui quali il ninfeo emergeva in parte. La datazione rispetto alla tecnica muraria (\"opus reticolatum\" di modulo piuttosto piccolo) conferma un periodo tra la fine della Repubblica e l'inizio dell'Impero. Coevo alla prima fase originaria \u00e8 anche un mosaico pavimentale qui rinvenuto, con tessere bianche finissime dipinte a fasce rosse con encausto. Sopra di esso venne poi steso un pavimento marmoreo. Una terza fase \u00e8 forse rappresentata dal muro di mattoni appoggiato alla parte bassa della \"cavea\".\nLe pitture.\nLe pitture, oggi conservate solo in maniera molto frammentaria, sono purtroppo deducibili soltanto grazie a disegni ricostruttivi pubblicati dopo lo scavo del 1874 dato che non esiste documentazione fotografica dell'epoca del ritrovamento.\nLa decorazione \u00e8 tipica del terzo stile. Ciascuna nicchia era decorata secondo uno schema con un albero al centro, posto oltre una balaustra marmorea con una rientranza centrale dove si trova una fontana o un vaso. Gli alberi di contorno, mossi dal vento, sono popolati da un vasto numero di uccelli in volo e posati. La presenza delle nicchie reali obblig\u00f2 gli artisti a inventare un modo di occupare gli spessori superiori, che furono decorati con un'artificiosa pioggia di fiori. Le nicchie si configurarono quindi come elementi indipendenti rispetto all'architettura della stanza, quali \"bow window\" a vetri affacciate su un giardino, in corrispondenza delle quali si disponevano, come d'incanto, vedute studiate di verzure ed elementi decorativi. Anche qui, come negli esempi precedenti, mancano notazioni atmosferiche e allusioni a uno spazio \"infinito\" oltre gli elementi percettibili."}
{"id": "1914868", "revid": "110157", "url": "https://it.wikipedia.org/wiki?curid=1914868", "title": "Chiesa di Santa Maria la Palma", "text": "La chiesa di Santa Maria la Palma (o Santa Maria della Libera ai Ferri Vecchi) \u00e8 un'antica chiesa di Napoli, sita in via Ferri Vecchi, al Pendino.\nLa chiesa fu fondata agli inizi del XIV secolo dalle abbienti famiglie napoletane dei \"Lanzalogna\" e dei \"Barbato\", che la dedicarono alla \"Madonna della Libera\", su un preesistente luogo di culto che la tradizione vuole donato dal console romano Anicio Equitio, padre di San Mauro, a san Benedetto. \nNel 1561 la rettoria della chiesa fu assegnata all'Ospedale degli Incurabili. L'edificio fu restaurato nel 1583; l'altare maggiore fu rifatto in forme rococ\u00f2 nel 1751.\nDi interesse archeologico ed epigrafico un'iscrizione marmorea, a sinistra della navata, riguardante i giochi gladiatori che si tenevano nella zona della Porta Carbonara.\nL'edificio \u00e8 stato chiuso al culto per diversi decenni; attualmente la curia l'ha ceduto in comodato a un'associazione di volontariato per l'accoglienza ai senzatetto."}
{"id": "1914872", "revid": "124096395", "url": "https://it.wikipedia.org/wiki?curid=1914872", "title": "Martha Nussbaum", "text": "Ha precedentemente insegnato all'Universit\u00e0 di Harvard e alla Brown University, dove ha ottenuto il titolo di professoressa universitaria. Dal 2006 \u00e8 membro onorario dell'International Institute of Social Studies all'Aia (Paesi Bassi).\nAttualmente ricopre il ruolo di Ernst Freund Distinguished Service Professor di diritto ed etica presso l'Universit\u00e0 di Chicago, cattedra che include impieghi al Philosophy Department, alla Law School e alla Divinity School. Tiene inoltre corsi sugli studi classici e sulle scienze politiche, \u00e8 membro del \"Committee on Southern Asian Studies\" e del consiglio direttivo del \"Human Rights Program\".\nBiografia.\nNussbaum nasce nel 1947 a New York, figlia di George Craven, avvocato di Philadelphia, e Betty Warren, designer di interni. Descrive la propria educazione come quella di una \"\u00e9lite WASP della East Coast... molto sterile, molto interessata ai soldi e allo status\". In seguito avrebbe descritto la propria insofferenza verso i \"filosofi mandarini\" come il \"rigetto della mia educazione aristocratica. Non mi piace niente che assurga ad essere un gruppo chiuso o un'\u00e9lite, nemmeno se \u00e8 il Bloomsbury group oppure Derrida\".\nStudi\u00f2 teatro e i classici alla New York University, ottenendo il Bachelor of Arts nel 1969, e gradualmente si interess\u00f2 di filosofia mentre ad Harvard studiava sotto la guida di G.E.L. Owen. A questo periodo risalgono anche il suo matrimonio con Alan Nussbaum (da cui divorzi\u00f2 nel 1987), la sua conversione all'ebraismo riformato, e la nascita della figlia Rachel, che \u00e8 attualmente docente di Storia tedesca.\nNegli anni settanta ed ottanta continu\u00f2 a studiare filosofia e i classici ad Harvard, fino a quando non si spost\u00f2 alla Brown. Il suo libro del 1986, \"The Fragility of Goodness\" (trad. it.: \"La fragilit\u00e0 del bene\"), un saggio sull'etica greca, le diede fama presso gli umanisti. Il pi\u00f9 recente \"Frontiers of Justice\" (\"Le nuove frontiere della giustizia\") la rese poi una teorica della giustizia globale.\nL'opera della Nussbaum si \u00e8 spesso focalizzata sulle ineguaglianze di libert\u00e0 e opportunit\u00e0 tra uomini e donne, e ha sviluppato una personale forma di femminismo che trae ispirazione dalla tradizione liberale, enfatizzando per\u00f2 il fatto che il liberalismo implica un ripensamento radicale dei rapporti tra i sessi e di quelli interni alla famiglia.\nAltro importante ambito di indagine sono le emozioni. La Nussbaum ha infatti avallato la teoria \"Neo-stoica\" delle emozioni, secondo cui esse sarebbero delle valutazioni che attribuiscono alle cose e alle persone esterne un particolare valore per il soggetto agente, fatto di estrema importanza per lo sviluppo della persona. Su tali basi ha proposto le analisi di dolore, compassione, amore e, successivamente, di disgusto e vergogna.\nNella sua attivit\u00e0, la Nussbaum ha inoltre preso parte a svariati dibattiti con altri intellettuali, sia nei suoi scritti di carattere accademico, sia su riviste popolari e recensioni, sia infine quando fu chiamata in causa come testimone in tribunale. La sua testimonianza al processo in Colorado per Romer V. Evans (il quale negava che la storia della filosofia potesse fornire allo Stato le basi per impedire a omosessuali e lesbiche di ricorrere ad una legge locale contro la discriminazione) \u00e8 stata definita dai critici falsa e fuorviante. Dal canto suo, la Nussbaum rispose a queste critiche in lungo articolo, \"Platonic Love and Colorado Law\", a cui segu\u00ec l'attacco contro Robert P. George, suo strenuo avversario. Tra gli altri intellettuali di cui ha criticato i libri nelle sue recensioni, ricordiamo Allan Bloom, Harvey Mansfield e Judith Butler. Dibattiti ben pi\u00f9 seri in ambito accademico sono stati invece sostenuti con John Rawls, Richard Posner e Susan Moller Okin.\nAttualmente, Martha Nussbaum \u00e8 membro della \"American Academy of Arts and Sciences\" (dal 1988) e della \"American Philosophical Society\". \u00c8 inoltre Presidente Fondatore e Presidente Emerito della \"Human Development and Capability Association\". A tutt'oggi ha ottenuto 32 titoli onorari da svariate universit\u00e0 nel Nord America, in Europa ed Asia, e nel 2005 e 2008 \u00e8 stata nominata tra i 100 intellettuali pi\u00f9 importanti al mondo dalla \"Foreign Policy\".\nOpere principali.\nLa fragilit\u00e0 del bene (\"The Fragility of Goodness\", 1986).\n\"La fragilit\u00e0 del bene\" affronta il dilemma etico per cui gli individui sottoposti fortemente alla giustizia si rivelano tuttavia vulnerabili ai fattori esterni e possono cos\u00ec compromettere pesantemente o addirittura negare la propria crescita umana. Analizzando e discutendo testi letterari e filosofici, l'autrice cerca di determinare i limiti in cui la ragione pu\u00f2 essere autosufficiente, e rifiuta la nozione platonica secondo cui la bont\u00e0 umana pu\u00f2 difendere con successo da ogni pericolo - prendendo invece le parti dei tragediografi e di Aristotele, i quali considerano il riconoscimento della vulnerabilit\u00e0 umana la chiave per la realizzazione del bene per gli uomini.\nIn particolare, merita considerevole attenzione la sua interpretazione del \"Simposio\" di Platone. Tenendo presente l'importanza della coscienza della vulnerabilit\u00e0 di cui sopra, il ritorno di Alcibiade al termine del dialogo mina il discorso di Diotima sulla salita al mondo sovrasensibile delle idee. La presenza di Alcibiade riporta infatti l'attenzione alla bellezza fisica, alle passioni sessuali e alle limitazioni corporee - e quindi illumina sulla fragilit\u00e0 umana.\n\"La fragilit\u00e0 del bene\" ha reso la Nussbaum famosa in tutto il mondo, suscitando l'entusiasmo delle riviste accademiche e addirittura l'acclamazione dei mass media. L'allieva e intellettuale Camille Paglia confront\u00f2 \"La fragilit\u00e0 del bene\" con le pi\u00f9 importanti opere accademiche del XX secolo. La notoriet\u00e0 della Nussbaum si \u00e8 cos\u00ec estesa alla stampa e alla televisione.\nColtivare l'umanit\u00e0 (\"Cultivating Humanity\", 1997).\n\"Coltivare l'umanit\u00e0\" fa riferimento ai classici greci quale base per difendere e riformare l'educazione liberale. Riprendendo l'aspirazione di Diogene il Cinico di riuscire a trascendere \"le origini locali e l'appartenenza ad un gruppo\" per diventare \"cittadini del mondo\", la Nussbaum rintraccia il successivo sviluppo di questa idea nello stoicismo, in Cicerone e infine nel liberalismo moderno di Immanuel Kant e Adam Smith. La Nussbaum sostiene infatti il multiculturalismo nel contesto dell'universalismo etico, difende l'indagine accademica su razze, generi e sessualit\u00e0 umana, e inoltre approfondisce il ruolo della letteratura e dell'immaginazione nelle questioni etiche.\n\"Diventare cittadino del mondo significa spesso intraprendere un cammino solitario, una sorta di esilio, lontani dalla comodit\u00e0 delle verit\u00e0 certe, dal sentimento rassicurante di essere circondati da persone che condividono le nostre stesse convinzioni e ideali\" (Nussbaum, 1999)\nAttraverso queste parole, la Nussbaum vuole trasmettere che \"per essere veri cittadini del mondo\" dobbiamo, come Diogene, diventare stranieri in patria e contare solo sulle nostre capacit\u00e0 e modi di vivere, mettendoci sempre in discussione e senza temere di pensarla in maniera diversa dagli altri.\nL'essere aperti al confronto continuo costituisce un mezzo per migliorare se stessi ed in qualche modo il mondo in cui si vive.\nAllo stesso tempo, la Nussbaum censura alcune tendenze accademiche contemporanee. Bolla il Decostruzionismo di Derrida in quanto \"studio semplicemente inutile\" ed etichetta le sue analisi della cultura cinese come \"perniciose\" ed \"evidentemente prive di uno studio serio\". Pi\u00f9 in generale, critica anche Michel Foucault per la sua \"incompletezza storica e mancanza di chiarezza\", ma lo apprezza comunque per aver fornito \"l'unica opera veramente importante che ha attraversato la filosofia sotto le effigi del Postmoderno\". La Nussbaum \u00e8 poi ancor pi\u00f9 critica verso figure come Allan Bloom, Roger Kimball e George Will per quelle che considera la loro debole conoscenza delle culture non occidentali e le loro inaccurate caricature dell'umanit\u00e0 di oggi.\nIl \"New York Times\" ha elogiato \"Coltivare l'umanit\u00e0\" come \"un'appassionata, strenua affermazione del multiculturalismo\" e lo ha acclamato come \"una formidabile, forse definitiva difesa della diversit\u00e0 nei campus americani\".\nSesso e giustizia sociale (\"Sex and Social Justice\", 1999).\n\"Sesso e Giustizia sociale\" dimostra che, poich\u00e9 il sesso e la sessualit\u00e0 sono distinzioni moralmente irrilevanti imposte artificialmente come fonti della gerarchia sociale, ne risulta che il femminismo e la giustizia sociale sono fusi in una comunione di intenti. Confutando le obiezioni anti-universaliste, la Nussbaum propone le cosiddette \"libert\u00e0 funzionali\" (capacit\u00e0 umane personali) quali basi per la giustizia sociale.\nLa Nussbaum discute a lungo le critiche femministe allo stesso liberalismo, inclusa l'accusa avanzata da Alison Jaggar secondo cui il liberalismo esige un \"egoismo etico\". \u00c8 invece d'accordo con le critiche di Catharine MacKinnon al matrimonio, e si appropria del suo punto di vista in quanto compatibile con il liberalismo.\nL'autrice condanna inoltre la pratica delle mutilazioni genitali femminili, in quanto privano l'individuo delle sue funzioni normative con rischi per la salute ed effetti negativi sulle funzioni sessuali, violano la dignit\u00e0 e provocano condizioni di non autonomia. Enfatizzando poi il fatto che tali pratiche sono portate a termine con il ricorso alla forza bruta, che sono irreversibili, che non vi \u00e8 consensualit\u00e0 e che sono legate al concetto della superiorit\u00e0 e del predominio dell'uomo sulla donna, la Nussbaum giunge a dichiarare le mutilazioni genitali un vero e proprio atto di ingiustizia.\nViene inoltre approfondito e raffinato il concetto di \"oggettificazione\" (\"objectification\") originariamente avanzato da Catharine MacKinnon e Andrea Dworkin - concetto che designa l'atto con cui, in certe situazioni culturali e sociali, alcuni individui vengono ridotti al rango di puri oggetti. Per la Nussbaum, ci\u00f2 si presenta secondo sette caratteristiche: la strumentalit\u00e0, il rinnegamento dell'autonomia, l'inerzia, la fungibilit\u00e0, la violabilit\u00e0, la propriet\u00e0 da parte di terzi e il rinnegamento della soggettivit\u00e0 dell'individuo. La sua caratterizzazione della pornografia come uno strumento per l'oggettificazione la pone in disaccordo con l'estrema libert\u00e0 sessuale difesa da alcune correnti del femminismo; allo stesso tempo per\u00f2 scrive a favore della legalizzazione della prostituzione, posizione che ha riproposto nel 2008 in un saggio successivo allo scandalo Spitzer. Recentemente ha preso posizione in favore del burqa, di cui considera discriminatoria la proibizione.\nNascondersi dall'umanit\u00e0 (\"Hiding from Humanity\", 2004).\n\"Nascondersi dall'umanit\u00e0\" allarga l'opera della Nussbaum alla psicologia morale, allo scopo di includere due emozioni - vergogna e disgusto - come basi legittime per un giudizio legale. La Nussbaum infatti sostiene che gli individui tendano a ripudiare i propri difetti fisici o la propria animalit\u00e0, attraverso la proiezione di paure di contaminazione. Questa situazione \u00e8 di per s\u00e9 irrazionale, poich\u00e9 non possiamo trascendere l'animalit\u00e0 del nostro corpo. Notando poi come il disgusto abbia giustificato la sottomissione di interi gruppi sociali (in particolare donne, ebrei, omosessuali), la Nussbaum scopre che il disgusto \u00e8 una base per il giudizio.\nPassando invece alla vergogna, la Nussbaum sostiene che tale emozione ha uno scopo molto ampio, cio\u00e8 tentare di inculcare l'umiliazione, con il rischio per\u00f2 di essere eccessivamente intrusivo e limitante per la libert\u00e0 umana. In accordo con J.S. Mill, restringe allora l'applicazione della legge ad atti che causano un tipo di male ben riconoscibile.\nIn un'intervista al \"Reason Magazine\", Martha Nussbaum ha affermato che \"il disgusto e la vergogna sono in una posizione reciprocamente gerarchica; essi infatti sovrastano i ranghi e gli ordinamenti degli esseri umani. Essi sono inoltre reciprocamente connessi con la restrizione della libert\u00e0 nei campi in cui la condotta non \u00e8 dannosa. Per entrambe queste ragioni, credo, chiunque persegua i valori democratici chiave di eguaglianza e libert\u00e0 pu\u00f2 essere profondamente perplesso ad appellarsi a queste due emozioni nell'ambito della legge e della politica\".\nL'opera della Nussbaum \u00e8 stata accolta con vasto apprezzamento. Il \"Boston Globe\" ha definito i suoi argomenti \"estremamente lucidi\" e ha elogiato l'autrice come la \"pi\u00f9 importante teorica americana della vita pubblica\". Le sue recensioni in molti giornali e riviste nazionali le hanno conferito un riconoscimento unanime.\nNon per profitto (\"Not for Profit. Why Democracy needs the Humanities\", [[2010]]).\nL'opera \"Non per profitto\" conduce un confronto tra le tradizioni e i sistemi educativi di due grandi paesi: Stati Uniti e India, e da essi nasce la comprensione del ruolo dell'educazione nelle societ\u00e0 contemporanee. La Nussbaum approfitta del confronto tra questi due grandi paesi per analizzare una crisi che sta passando inosservata, ma che ci distrugge come un cancro: \"la crisi dell'istruzione\". Questa crisi \u00e8 dettata dalle nazioni che donano importanza all'idea di profitto e abbandonano i saperi fondamentali per costruire una vera democrazia. Le nazioni alimentano questa crisi abolendo dall'istruzione primaria e secondaria gli insegnamenti umanistici, cos\u00ec da non formare gli studenti alla criticit\u00e0 e alla capacit\u00e0 di giudizio e rendendoli solo macchine utili alla produzione. Nel 2006 la commissione sul futuro dell'istruzione, presieduta da [[Margaret Spellings]], in una relazione afferma che gli Stati Uniti erano carenti in materie come scienze, tecnologia e ingegneria e che queste materie dovevano essere fortificate il pi\u00f9 possibile per diventare competitivi sul mercato nazionale. Del campo umanistico, invece, non si fa cenno. A questi scritti ne seguono altri che alimentano la diminuzione fino all'eliminazione delle materie umanistiche. La Nussbaum fa presente quanto ci\u00f2 sia sbagliato, poich\u00e9 \"la formazione deve creare cittadini pronti a partecipare alla democrazia\" e che dunque debbano conoscere e saper ragionare sulle problematiche e i diritti che una democrazia si trova ad affrontare, cos\u00ec da poter adempiere in modo consapevole e ragionato al momento del voto. Gli studi umanistici, spiega la Nussbaum, stimolano l'uomo a ragionare su se stesso, su ci\u00f2 che ha formato e forma lo Stato per non commettere errori del passato e conoscere le lotte e i pensieri alla base della nascita della democrazia. Il confronto che la Nussbaum porta avanti tra Stati Uniti e India parte dalla grande potenza americana che, spiega l'autrice, concepisce lo sviluppo democratico come un continuo incremento del prodotto nazionale lordo. Per gli USA tutto ci\u00f2 che rallenta il progresso economico va eliminato e dunque gli individui con problemi di salute e i poveri sono un \"cancro\" per l'economia e per questo vanno eliminati o almeno non aiutati. Gli USA continuano ad alimentare la differenza tra il povero e ricco dando la possibilit\u00e0 di studiare solo a chi pu\u00f2 permetterselo, poich\u00e9 chi \u00e8 meno utile deve essere abbandonato. L'idea di cittadino democratico per gli Stati Uniti \u00e8 quella di un cittadino pronto a sacrificare se stesso per lo sviluppo economico del paese. L'India, al contrario, negli ultimi anni ha portato avanti grandi sviluppi nel campo della sanit\u00e0 e dell'istruzione, ma essi sono scarsamente correlati al progresso economico. \"Il problema del paradigma di sviluppo del [[Prodotto interno lordo|PIL]] \u00e8 che alimenta una situazione di disparit\u00e0 e dunque uno sviluppo solo economico e non sociale e soprattutto senza sviluppo di dignit\u00e0.\"\nDunque non \u00e8 trasmessa \"la democrazia umana\", afferma la Nussbaum, che ha come base la sensibilit\u00e0 verso l'altro e la garanzia delle giuste \"opportunit\u00e0 di vita, libert\u00e0 e ricerca di felicit\u00e0\". Questa democrazia \u00e8 insegnata dalla storia, dalla filosofia e dalla letteratura: una democrazia fatta di pensiero e ragionamento, di riflessione e auto-riflessione che la tecnologia e l'economia da sole non possono donare. \nL'autrice introduce il bisogno di educare alla \"morale\" democratica: le nazioni oggi devono affrontare l'emigrazione, le minoranze religiose ed etniche, e per far ci\u00f2 hanno bisogno di una guida che debba portare i cittadini alla conoscenza della diversit\u00e0 come arricchimento. La scuola ha il compito di far comprendere il punto di vista altrui e portare lo sviluppo dell'autentica sensibilit\u00e0, cos\u00ec da comprendere che essa non sia sintomo di debolezza o di vergogna. E allora chi meglio di un poeta, di un filosofo, spiega la Nussbaum, possono insegnare la ricerca della sensibilit\u00e0 e dell'io con le sue fragilit\u00e0?\nLe materie umanistiche non possono e non devono essere eliminate come insegnamento perch\u00e9 esse stimolano al ragionamento e alla capacit\u00e0 di autocritica. Il filosofo [[Socrate]] insegna che una vita non sottoposta ad esame non \u00e8 degna di essere vissuta ed egli muore in difesa del proprio pensiero critico. Ma tutte le materie umanistiche stimolano a pensare autonomamente, senza conformarsi alle tradizioni e alle autorit\u00e0, dunque lo studente attraverso esse impara ad essere cittadino \"non conformista\", ma attivo e pronto al miglioramento culturale e non solo economico del paese.\nLe caratteristiche fondamentali del buon cittadino democratico, spiega la Nussbaum, sono la capacit\u00e0 di pensare al bene comune e di riuscire a sviluppare l'empatia; bisogna essere lettore intelligente della propria storia per comprenderne le emozioni e le aspettative. La letteratura e l'arte insegnano l'interpretazione delle emozioni: la completa immersione in un'opera porta alla sua analisi, contestualizzazione e infine interpretazione. Ci\u00f2 che l'uomo deve fare anche con la propria vita da buon cittadino e nel rapporto con l'intera comunit\u00e0: eseguire un'analisi e un'interpretazione.\nLa frase che meglio pu\u00f2 spiegare il concetto di educazione e di sviluppo di buon cittadino che la Nussbaum spiega \u00e8 \"Possiamo acquisire potere con il sapere, ma la vera ricchezza l'otteniamo con la sensibilit\u00e0 ai problemi altrui\", di Tagore. Il buon cittadino \u00e8 colui che ha imparato a conoscere il suo vero io attraverso la filosofia, ad essere sensibile verso il prossimo e i problemi della comunit\u00e0 attraverso la letteratura, e ha conosciuto e acquisito consapevolezza di tutto ci\u00f2 che ha portato alla nascita del proprio Stato attraverso la storia. \nLa capacit\u00e0.\nDurante gli anni ottanta la Nussbaum collabor\u00f2 con l'economista [[Amartya Sen]] ad un saggio su sviluppo ed etica, culminato in \"La qualit\u00e0 della vita\" (\"The Quality of Life\"), pubblicato nel [[1993]] dalla Oxford University Press. Insieme a Sen e a un gruppo di giovani ricercatori, la Nussbaum ha poi fondato nel 2003 la Human Development and Capability Association e, sempre con Sen, \u00e8 stata promotrice del cosiddetto approccio secondo le [[capacit\u00e0 (economia)|capacit\u00e0]] per lo sviluppo economico e sociale: sulla scorta di una visione [[Aristotele|aristotelica]] e [[Marxismo|marxista]], le capacit\u00e0 personali (come la capacit\u00e0 di vivere fino ad un'et\u00e0 avanzata, portare avanti transazioni economiche, o partecipare alla vita politica) sono viste come parti costitutive dello sviluppo economico, mentre la povert\u00e0 ne \u00e8 uno stato di privazione. Ci\u00f2 contrasta con le tradizionali visioni utilitaristiche, che vedono lo sviluppo puramente in termini di crescita economica, e la povert\u00e0 come privazione di introiti; inoltre, in quanto universalista, questa tesi contrasta con le teorie relativiste dello sviluppo.\nLa Nussbaum promuove l'approccio alle capacit\u00e0 personali in \"Le nuove frontiere della giustizia\" (\"Frontiers of Justice\", 2006), approfondendo le interpretazioni della giustizia basate sul contratto sociale, come sviluppato da [[John Rawls]] in opere come \"Theory of Justice\", \"Political Liberalism\", \"Law of the Peoples\". Generalmente le teorie sul contratto sociale, diversamente dall'utilitarismo che per la giustizia fornisce invece una solida struttura, fanno assegnamento sull'assunto che la cooperazione \u00e8 portata avanti dagli individui per garantirsi un mutuo vantaggio. Secondo la Nussbaum, le teorie derivanti da queste posizioni incontrano grandi difficolt\u00e0 nel trattare argomenti come la giustizia di base e la libert\u00e0 sostanziale in situazioni che presentano grandi asimmetrie tra le parti sociali. Inoltre, l'approccio procedurale in fatto di giustizia che queste dottrine propongono fallisce in casi in cui la simmetria non esiste in fatto di vantaggi tra i membri - ovvero sulle tre frontiere della giustizia: gli handicappati, il fronte internazionale, gli animali.\nLo stesso Rawls riconosce il fallimento della propria teoria in questi campi, e la Nussbaum aggiunge che il tentativo di espanderla nel campo delle relazioni internazionali \u00e8 alla fine insoddisfacente, in quanto non riesce a perseguire gli elementi fondamentali trattati in \"Theory of Justice\", abbandonando invece gli assunti fondamentali tra le parti contraenti il contratto primigenio. Tale approccio non pu\u00f2 infatti spiegare la giustizia in casi in cui mancano delle parti libere, eguali ed indipendenti, poste in una situazione originale in cui \"tutti hanno qualcosa su cui negoziare, e nessuno ha troppo\" (i referenti in questo caso sono [[Jean-Jacques Rousseau|Rousseau]] e [[David Hume]]). Ne conclude dunque che la sola prospettiva procedurale non pu\u00f2 fornire un'adeguata teoria della giustizia.\nPer risolvere questi problemi, la Nussbaum propone un approccio alle capacit\u00e0 personali, il cosiddetto \"[[capability approach]]\", una visione orientata all'esterno che cerca di determinare quali principi di base, e conseguentemente quali adeguate misure, possano dare luogo a una vita umana dignitosa. Tali principi sono ritrovati in dieci capacit\u00e0 personali, ovvero reali opportunit\u00e0 basate su circostanze sociali e personali: la giustizia richiede la ricerca, da parte di tutti i cittadini, di una soglia minima di questi dieci principi. Recentemente, la Nussbaum ha ulteriormente sviluppato l'idea della soglia minima, nel suo articolo \"Constitution and Capability: 'Perception' against Lofty Formalism\". Inoltre, nel suo recente libro \"Liberty of Coscience: in Defense offerte America's Tradition of Religious Equality\" (2008), esplora le richieste della Costituzione americana in fatto di [[religione]].\nCollegamenti esterni.\n[[Categoria:Ebrei statunitensi|Nussbaum, Martha]]\n[[Categoria:Persone legate al femminismo|Nussbaum, Martha]]\n[[Categoria:Teorici dei diritti animali|Nussbaum, Martha]]\n[[Categoria:Filosofi della religione]]"}
{"id": "1914875", "revid": "767487", "url": "https://it.wikipedia.org/wiki?curid=1914875", "title": "Amine Chermiti", "text": ""}
{"id": "1914880", "revid": "131358", "url": "https://it.wikipedia.org/wiki?curid=1914880", "title": "Mohamed Chermiti", "text": ""}
{"id": "1914886", "revid": "1414688", "url": "https://it.wikipedia.org/wiki?curid=1914886", "title": "Olimpiadi degli scacchi femminili del 1974", "text": "Le Olimpiadi degli scacchi femminili del 1974 furono la sesta edizione femminile delle Olimpiadi degli scacchi. Si svolsero a Medell\u00edn, in Colombia, dal 15 settembre al 7 ottobre. Al contrario di quella precedente, le Olimpiadi femminili furono distinte da quelle \"open\" , la cui ventunesima edizione si svolse in Nizza, in Francia, dal 6 al 30 giugno.\nTorneo.\nParteciparono 26 squadre nazionali di tre giocatrici (due titolari ed una riserva), per un totale di 81 partecipanti. Il torneo si svolse, come quello \"open\", in due fasi: nella prima le squadre vennero divise in cinque gironi, e nella seconda in tre diverse finali.\nPrima fase.\nNella tabella seguente sono elencati i gruppi in cui vennero divise le squadre. In grassetto sono evidenziate le qualificate alla finale A, in \"corsivo\" quelle qualificate alla finale B.\nSeconda fase.\nPer la prima volta nella storia delle Olimpiadi, la medaglia d'oro fu decisa da uno spareggio: questo venne disputato con una doppia partita tra le due prime scacchiere e una partita tra le seconde scacchiere e tra le riserve: l'Unione Sovietica vinse per 3-1 contro la Romania, che ottenne l'argento.\nRisultati individuali.\nFurono assegnate medaglie alle giocatrici di ogni scacchiera con le tre migliori percentuali di punti per partita."}
{"id": "1914890", "revid": "1851848", "url": "https://it.wikipedia.org/wiki?curid=1914890", "title": "Alfredo Rota", "text": "Carriera.\nCresciuto nella societ\u00e0 del Piccolo Teatro Milano sotto la guida del tecnico Bruna Colombetti-Peroncini, ex campionessa nonch\u00e9 sua zia, Rota si mette in luce ai Campionati italiani del 1998, dove conquista il primo di quattro titoli individuali nella spada. Dell'anno successivo \u00e8 invece il primo risultato internazionale di rilievo: un secondo posto individuale ai campionati europei di Bolzano 1999 in cui conquista anche la medaglia d'oro nella spada a squadre.\nAlle olimpiadi di Sydney 2000 non va oltre il 10\u00ba posto individuale, ma conquista l'oro nella competizione a squadre (con Angelo Mazzoni, Paolo Milanoli e Maurizio Randazzo). Negli anni successivi si conferma ai vertici internazionali, vincendo anche la Coppa del Mondo di scherma 2003-04, senza riuscire per\u00f2 a raggiungere il podio nei campionati mondiali e alle olimpiadi di Atene 2004.\nIl secondo posto individuale ai Campionato mondiale di scherma 2007 di San Pietroburgo sembra il preludio ad una buona olimpiade a Pechino 2008, ma ancora una volta l'unica soddisfazione arriva dalla prova a squadre, mentre nella prova individuale non \u00e8 andato oltre i sedicesimi di finale.\nPalmar\u00e8s.\nIn carriera ha conseguito i seguenti risultati:"}
{"id": "1914894", "revid": "15756", "url": "https://it.wikipedia.org/wiki?curid=1914894", "title": "Episodi di Un medico tra gli orsi (sesta stagione)", "text": "Questa voce contiene riassunti, dettagli e crediti dei registi e degli sceneggiatori della sesta stagione della serie televisiva Un medico tra gli orsi. Negli Stati Uniti \u00e8 stata trasmessa per la prima volta il 19 settembre 1994 e si \u00e8 conclusa il 26 luglio 1995. In Italia \u00e8 andata in onda per la prima volta su Rai 2 dal 13 ottobre 1995 al 30 agosto 1996. L'episodio \"La fine della storia\" \u00e8 andato in onda per primo in quanto prodotto nel corso della quinta stagione. I primi cinque episodi del ciclo sono stati trasmessi al consueto orario delle 17.25 fino al 20 ottobre 1995. La stagione \u00e8 poi ripresa nel corso dell'estate del 1996 quando, alle ore 10.00, sono stati replicati gli episodi gi\u00e0 proposti l'anno precedente ed in coda, al ritmo di due puntate al giorno, sono state trasmesse le inedite rimanenti dall'episodio 7 al 23.\nA Manhattan per caso.\nJoel \u00e8 a casa di Ed Chigliak. Beve da un cartone di succo d'arancia, ma Ed gli spiega che non \u00e8 aranciata ma una sua pozione, fatta su ricetta di Leonard. In effetti era amara.\nJoel apre poi la porta del bagno di Ed e si ritrova catapultato a New York, in una realt\u00e0 parallela. Scopre infatti di essere sposato con Shelly e di avere due bambini, Maggie \u00e8 la loro babysitter, Maurice \u00e8 il portinaio del residence in cui abitano, Eugene \u00e8 l'addetto all'ascensore, Holling \u00e8 un musicista famoso e agorafobico, Ruth-Anne un'importante e potente dottoressa internista prossima alla pensione, Walt lavora naturalmente in borsa, Chris Stevens \u00e8 un fotografo con poca dimestichezza con le parole e succube di suo fratello Bernard Stevens, infine, Ed, \u00e8 il pi\u00f9 importante uomo d'affari del gruppo, autorevole, freddo e influente.\nJoel, se inizialmente sconcertato, entra quasi subito nella parte, come se conoscesse a fondo questo mondo surreale, tant'\u00e8 che si mette a discutere con Shelly su fatti successi qualche ora prima. Si tratta di un giorno importante, poich\u00e9 per la sera Joel e Shelly hanno organizzato un party dove sono invitati i succitati. In particolare Joel deve essere al meglio perch\u00e9 Ruth-Anne potrebbe chiedergli di entrare nel suo staff medico.\nDurante il party tutti i personaggi capiscono di essere s\u00ec all'apice della loro carriera, ma di ritrovarsi ancora infelici, nonostante tutto. Chris tenta addirittura di suicidarsi, buttandosi dal balcone di casa Fleischman, ma Maggie riesce a fargli cambiare idea. L'impassibile e crudele mister Chigliak, uomo d'affari, davanti al furetto di casa Fleischman, si ritrova disorientato, sconcertato. Il portinaio Maurice scopre di aver perso tutto, poich\u00e9 i titoli in cui aveva investito, su consiglio di un noncurante mister Chigliak, erano crollati. Sale al party con una pistola, intenzionato a sparare al responsabile di questa disgrazia, ma, davanti a tutti, non ce la fa. Ed comunque, impietosito, gli firma un assegno per 30.000$.\nJoel litiga di nuovo con Shelly, questa volta sul fatto che i bambini vengono educati in senso cristiano cattolico e non vengono invece lasciati liberi di farsi la loro idea. Shelly quindi si rifugia in camera sua. Dopo aver confessato a Holling di voler aprire un ristorante, prende la decisione di chiedere il divorzio a Joel. Anche Maggie vuole lasciare casa Fleischman e il suo lavoro. A quel punto Ruth-Anne comunica a Joel che lei si ritirer\u00e0 dal mondo accademico e arriva al momento fatidico: gli propone di entrare nella sua \u00e9quipe. Joel rifiuta, perch\u00e9, dice, preferisce \"praticare la medicina in qualche villaggio rurale, piuttosto che passare un altro minuto qui!\"\nOcchio al detective.\nEd inizia la sua carriera di agente investigativo privato (un timido accenno fu gi\u00e0 in 2.4), assieme all'amico Reynaldo Pinetree (Ronald G. Joseph), conosciuto in 5.23.\nHayden Keyes (James L. Dunn) ha subito un infortunio in casa di Lester Haynes, per un rastrello in giardino messo male, e ha chiesto i danni, poich\u00e9 si \u00e8 fatto male alla colonna dorsale. Tutti sanno che Hayden \u00e8 un bugiardo, per\u00f2 naturalmente occorre una prova. Lester cos\u00ec ingaggia i nostri. Ed viene colpito dalla bellezza di sua figlia Heather Haynes (Charmaine Craig, ma in 5.20 venne interpretata da Chenoa Egawa), e infatti una sera escono insieme. Ed per\u00f2 scopre non solo che Hayden in casa sua si muove tranquillamente (anzi, l'ha visto perfino ballare), ma anche che Heater aveva realmente messo male il rastrello in giardino, cosa che lei aveva sempre negato. Deluso da tutti e due, fa saltare le indagini: infatti parla francamente a Hayden e lo convince a terminare la farsa, prospettandogli la vita del carcere, mentre a Cicely ha tutti gli amici che vuole. Reynold, pur capendo la bont\u00e0 delle azioni di Ed, gli spiega che non \u00e8 buono per questo tipo di lavoro, dove occorre definire le cose come bianche o nere.\nSi viene a conoscenza che Hayden \u00e8 in rapporti intimi con tale Marsha, che apparir\u00e0 in 6.13, diversa dall'omonima signora con cagnolino di 5.23, il cui marito \u00e8 presentato in 2.3.\nTutta Cicely \u00e8 scalpitante per i lavori di espansione della libreria cittadina. Per sovvenzionarli si organizza un'asta, dove ognuno contribuisce portando un qualche oggetto da vendere. Maggie in particolare si vuole disfare di un salvadanaio meccanico, regalo di sua nonna, che reputa carino, ma inutile. Gi\u00e0 quando lo porta da Ruth-Anne, la responsabile dell'asta, si accorge di star facendo qualcosa di sbagliato, non conoscendo il vero valore economico dell'oggetto. Ruth-Anne infatti riconosce nel manufatto un'opera d'arte, nel suo piccolo. Durante l'asta Maggie punta 50$, ma il battitore si rifiuta, volendo partire da 100. L'asta si fa incandescente e l'ultimo prezzo battuto, a favore di Chris, \u00e8 di 500$. Maggie rimane allibita. Tenta di riottenere il cimelio da Chris, e scopre, in quest'occasione, che l'amico \u00e8 un appassionato di salvadanai meccanici, che ne ha una collezione, e che esiste tutta una letteratura concernente questi oggetti. Maggie lo vuole assolutamente indietro, ma Chris \u00e8 inamovibile. Fino a quando non gli offre 1.000$, che accetta.\nMaurice scopre nella sua cantina che tutta una cassa di Pomerol del 1973 \u00e8 andata a male. La porta all'asta, ma l'acquista proprio il suo caro amico Holling. Al compleanno di Miranda Hooling apre proprio una bottiglia di questo vino e tutti lo gustano con piacere. Maurice, se prima poteva sentirsi in imbarazzo, ora rimane amareggiato dal fatto che nessuno abbia un palato fine come il suo. Walt per\u00f2 se ne accorge, e, dopo la festa, esprime a Maurice tutto il suo sdegno. Per scusarsi con l'ignaro Holling, Maurice gli regala delle vere bottiglie di buon vino.\nShelly all'asta acquista una casa per bambole del 1892, della quale tra l'altro sogna.\nCapro espiatorio.\nHayden si addormenta con la sigaretta accesa sul letto. Perde la casa, bruciata da un incendio. Eugene organizza dei turni di lavoro per aiutarlo a ricostruirla e Joel si rifiuta di parteciparvi, per puro sdegno.\nMarilyn decide di andare a una riunione di famiglia di tre giorni, nonostante allo studio ci sia molto da lavorare per un'epidemia di febbre. Joel, dopo un battibecco, arriva a licenziarla. Maggie \u00e8 furibonda.\nJoel si prepara per lo Yom Kippur in maniera poco religiosa: sostanzialmente si abbuffa per accumulare calorie per il digiuno che l'aspetta per tutto il giorno seguente. La notte arriva in sogno Rabbi Schulman (Jerry Adler) in una versione ebraica del Canto di Natale di Charles Dickens: egli infatti rappresenta, in tre momenti diversi, lo Spirito dello Yom Kippur, rispettivamente, Passato, Attuale e Futuro. A Joel viene quindi reso palese il giudizio di Dio sul suo atteggiamento con i ciceliani, e cosa gli si potrebbe prospettare se non si ravvedesse.\nMaurice organizza una caccia alla volpe a Cicely con un vero esemplare inglese importato all'uopo. Il tutto per far contenta una bella aristocratica inglese, Lady Ann Reynolds (Jill Gascoine), verso la quale Maurice sperimenta una per lui mai provata sensazione di inferiorit\u00e0: lui ricco lo \u00e8 diventato, lei appartiene a una famiglia nobile, ricca da sempre. Maurice non capisce che la dolce signora non ha attraversato il mondo per una caccia alla volpe, ma per avere un incontro di stampo pi\u00f9 intimo con l'astronauta.\nRuth-Anne prende le difese della volpe e impedisce che venga utilizzata per la caccia.\nHolling ha pagato il biglietto di viaggio verso Cicely alla sua prima figlia Jackie (conosciuta in 4.7), affinch\u00e9 conosca Miranda. L'attende felice e speranzoso all'aeroporto di Cicely, ma lei non si presenta. Holling cade in una profonda depressione. Capisce, osservando il suo rapporto con Randi, che Jackie non ha potuto ricevere l'amore di un padre, n\u00e9 tanto affettuoso lui si \u00e8 presentato l'ultima e unica volta che si sono incontrati, e se ne dispiace sentitamente.\nEd, in qualit\u00e0 di sciamano, ha trovato la soluzione sia per Maurice che per Holling: lui stesso impersonificher\u00e0 la volpe per il primo, e il figlio da trovare e perdonare per il secondo. Holling non comprende dapprima, ma esperendo questa strana caccia alla volpe, trova la forza di perdonarsi, e ringrazia Ed.\nLa lettera.\nMaggie riceve da suo padre una lettera che lei scrisse all'et\u00e0 di quindici anni indirizzata alla se stessa pi\u00f9 che trentenne. Leggendola scopre che forse non ha raggiunto tutti gli obiettivi che si era posta da giovane, e inizialmente ci\u00f2 le causa una leggera inquietudine. Il dubbio si materializza con l'apparizione del suo \"alter ego\" quindicenne (Tara Suskoff), naturalmente stizzita nello scoprire che a trent'anni si ritrova a vivere in una baracca in Alaska, dopo aver abbandonato gli studi di legge per fare il pilota di aereo taxi. E soprattutto \u00e8 invaghita di Chris mentre respinge Joel. Maggie comunque riflette che anche se le scelte della vita portano a cambiare idee, concetti, scopi, lei \u00e8 sempre la stessa, ed \u00e8 contenta.\nDecide comunque di fare qualcosa di nuovo, e si propone come nuovo sindaco di Cicely.\nUn nuovo barbiere si installa a Cicely. Earl (Jerry Morris), il precedente, che non si vede da 3.13, \u00e8 a Tampa, Florida. Questo attuale, Angelo Maxwell (Bill Cobbs), \u00e8 un artista, che sa il fatto suo e che ha vissuto eventi importanti, come il periodo dei gangster, quando i barbieri rischiavano la vita poich\u00e9 erano confessori, spie e testimoni; o il sessantotto, quando i cappelloni hippies causarono ingenti danni economici a tutta la categoria. Prende il suo lavoro molto sul serio e ha anche conoscenze che esulano dal suo ambito. Per esempio, lavando la testa di Joel, trova una piccola protuberanza, dal dottore misconosciuta, che subito diagnostica come una cisti meningea.\nJoel si dirige ad Anchorage a farla escindere per poter fare una biopsia. Inizialmente, guardandola sul vetrino, il giovane dottor Rudy Rojas (Curnal Aulisio) ipotizza francamente una natura maligna. Per Joel \u00e8 un colpo. Appena arriva a Cicely prende la moto di Chris e viaggia senza il casco a 90 all'ora per kilometri. Prende anche una multa e successivamente cade, facendosi male al gomito, ma rimane comunque vivo. Al suo ritorno trova nello studio l'esito della biopsia, che \u00e8 negativo.\nChris non sta simpatico ad Angelo. Il fatto \u00e8 che si presenta proprio come quegli hippies che tanto hanno nuocioto al suo lavoro. Dopo numerosi tentativi di avvicinamento al nuovo venuto, Chris capisce che l'unica cosa da fare \u00e8 farsi da lui tagliare i capelli.\nShelly riceve una catena di sant'Antonio e la getta nel cestino. Per\u00f2 si accorge che numerose cose vanno storte. Angosciata, va nella discarica per trovare la lettera, copiarla e spedirla a cinque amici, per essere guardata con benevolenza dalla dea Fortuna. E in effetti le cose tornano per il verso giusto, sennonch\u00e9 scopre che le lettere da lei spedite si trovano ancora nel negozio di Ruth-Anne, poich\u00e9 non aveva messo il valore di francobolli adeguato. Walt le fa capire che il destino di ciascuno \u00e8 nelle proprie mani.\nTentazioni.\nChris compra un pupazzo da ventriloquo e si diletta in radio a duettare con Esau, questo nuovo amico. Sembra per\u00f2 che gli abitanti di Cicely preferiscano Esau a Chris, anche nella vita privata.\nLa \"Johns Hopkins School of Medicine\" decide di inserire Cicely in uno studio prospettico randomizzato a doppio cieco. Joel deve distribuire due tipi di farmaci a due gruppi distinti, e raccogliere i dati clinici. Il problema \u00e8 che Ed, prima ancora che parta lo studio, fa cadere i barattoli con i due tipi di pillole, ovviamente all'occhio completamente uguali. Tenta di rimettere tutto a posto, ma alla fine confessa la disgrazia a Joel.\nMaurice, nel breve lasso di tempo nel quale lo studio \u00e8 stato portato avanti, fa di tutto per conoscere la reale natura del principio attivo, poich\u00e9 dalla sua assunzione si sente pi\u00f9 vigoroso. Assolda addirittura anche Hayden per intrufolarsi nel laboratorio medico.\nRoger Brewster (Charles Martin Smith), un venditore di jacuzzi (in realt\u00e0 dell\"'InstaSpa\"), arriva in Cicely a scopo dimostrartivo, su invito di Maggie che ne ha acquistata una. Mister Brewster \u00e8 in realt\u00e0 nientemeno che Satana. Durante il soggiorno a Cicely rimane affascinato dalla purezza di spirito di Shelly, e vuole riuscire a portarla in tentazione. Niente di sessuale, afferma: se Dio \u00e8 nei dettagli, \u00e8 naturale che anche Satana si trovi l\u00ec. Chiede a Shelly, infatti, di buttar via una vestaglia di Holling a cui lui tiene tantissimo, ma che per Shelly ha come unico destino la discarica. Se Shelly riesce a disfarsi di questo cimelio, i suoi sogni (far del \"The Brick\" un casin\u00f2) si avvereranno. Shelly accetta, ma all'ultimo rinuncia, e Brewster-Satana se ne va, sconsolato.\nLa fine della storia.\nCicely di inizio Novecento, circa dieci anni dopo la sua fondazione.\nLa principessa Anastasia, l'unica sopravvissuta all'eccidio di Ekaterinburg, si rifugia proprio a Cicely. Ma l\u00ec viene raggiunta da Lenin, poich\u00e9 in patria la situazione \u00e8 difficile, e Lenin pensa che un accordo con l'ultima Romanov, ancora amata dal popolo, possa migliorare la situazione. Ma gli accordi saltano a causa di un incontro faceto tra la principessa ed Emery Whirlwind \"Tuhnuk\", il nonno di Marilyn.\nNote.\n\"Zarya\", titolo originale, significa in russo \"alba\".\n\u00c8 stato il nome in codice utilizzato per comunicare con Jurij Gagarin in orbita. Zarja \u00e8 attualmente il nome di diverse cittadine russe e il nome di un modulo della Stazione Spaziale Internazionale e, nella forma Zaria, \u00e8 usato anche come nome proprio.\nGli opposti si attraggono.\nJoel deve recarsi per lavoro a San Pietroburgo, in Russia, e invita Maggie con lui, dato che nel pacchetto \u00e8 consentito un posto per un parente. Naturalmente l'aereo che li deve portare non funziona. Fermi quasi un giorno all'aeroporto, chiuso dentro il velivolo, i due passano momenti altalenanti di bisticci e di tenerezze, fino a quando Joel non chiede a Maggie se vuole sposarlo. La risposta \u00e8 affermativa e, proprio quando l'aereo finalmente si appresta a partire, perso ormai il convegno russo, i nostri fuggono dall'aereo per tornare a Cicely e avviare questa nuova avventura. Scelgono, comunque, di iniziare con un periodo di convivenza.\nMaurice ogni tanto pensa al futuro del suo impero finanziario, sorretto dalla \"Minnifield Inc\". Attualmente pensa di non poter lasciare tutto a suo figlio Duk Won, e cos\u00ec sceglie un giovane e lontano cugino, Maurice Dutton (Trevor Bullock), da addestrare come suo successore. Se inizialmente appare svelto e intelligente, Maurice jr deluder\u00e0 ampiamente Maurice sr.\nChris \u00e8 ora affascinato dall'elettricit\u00e0, e vuole creare un'opera d'arte su questo tema. Durante la consueta crisi dell'artista, Ed lo aiuta citando il film \"L'uomo dei sogni\". Chris infatti non riesce a fare una scultura sull'elettricit\u00e0 perch\u00e9 vuole \"entrarci\", ma non sa come. \"Costruisci il campo, il resto verr\u00e0 da s\u00e9\", gli consiglia Ed. Chris si ricorda che l'elettricit\u00e0 non \u00e8 che un aspetto della radiazione elettromagnetica, che coesiste sempre un campo magnetico. Sfruttando questa prospettiva costruisce un'opera interattiva.\nAmori esplosivi.\nWalt va a caccia per qualche giorno, e Ruth-Anne scopre di essersi irrimediabilmente innamorata di lui.\nJoel e Maggie vanno a vivere insieme, come promesso alla fine dell'ultimo episodio. Ma se il solo convivere in uno stesso paese era per loro difficile, farlo in un'unica casa \u00e8 peggio. Inoltre Maggie ha un vizio particolare: mentre copula si eccita particolarmente sentendo colpi di arma da fuoco. Si adopera per far sparare il suo fucile, carico, durante gli amplessi e tenta di nascondere la responsabilit\u00e0 di tali eventi a Joel. Addirittura d\u00e0 a lui la colpa delle interruzioni, arrivando anche a insinuare una sua poca virilit\u00e0 o fantasia sessuale. Ma quando Joel scopre tutta la messinscena, monta su tutte le furie. Maggie allora lo sbatte fuori casa. Il medico \u00e8 atterrito, ma grazie a questo evento inizia la sua catarsi.\nChris, decide di sfruttare i soldi dell'eredit\u00e0 per mettere a posto la sua roulotte e creare un ampio e comodo patio. Un errore del tecnico Willy (Gary Basaraba), brucia l'entusiasmo del nostro: l'abitacolo si inonda d'acqua e rovina ogni cosa. Chris capisce per\u00f2 che la casa \u00e8 solo uno stato d'animo: a volte occorre buttar gi\u00f9 tutto per ricostruire meglio, e pi\u00f9 solido. Queste speculazioni danno un po' di sollievo all'ormai sempre pi\u00f9 depresso Joel.\nDurante una visita medica a un villaggio di nativi americani sperduto lungo un fiume, Joel rimane affascinato dalla mancanza completa di comodit\u00e0 quali elettricit\u00e0 e acqua corrente. Lontano dall'amata New York, abbandonato per due volte dalle donne della sua vita e tradito innumerevolmente dal Fato maligno, Joel decide di non tornare pi\u00f9 indietro da questo villaggio. Lascia quindi Cicely per settimane; Maurice, responsabile del servizio medico, \u00e8 inviperito, e manda Ed a cercare il fedifrago. Ed risale il fiume con una barca a remi e, trovato il villaggio, scopre un altro Joel: caccia marmotte, scuoia orsi, essicca salmoni, vive in una baracca, beve t\u00e8 di spinacio selvatico, parla tlingit. Il medico gli spiega il perch\u00e9 di questo viraggio e di come solo ora si trova in pace con s\u00e9 stesso.\nColonna sonora.\nNote.\nIl villaggio di Monanash si trova in realt\u00e0 vicino al lago di Cle Elum, Stato di Washington.\nFigli della tundra.\nHolling, se anni addietro rifiut\u00f2 la proposta di Maurice di entrare nei \"Figli della Tundra\", un circolo di ricconi, ora preme dalla voglia di farne parte, prospettandosi cos\u00ec numerosi affari lucrosi. Lester, il miliardario nativo, socio esaminatore, boccia l'affiliazione perch\u00e9 il bis-bis-bisnonno di Holling era ugonotto.\nDel club fanno parte anche Walt e Le Fleur.\nMaurice fa approdare a Cicely un nuovo medico, il dottor Phillip Capra (Paul Provenza). Questi, con sua moglie Michelle Schowdoski (Teri Polo) sta scappando dalle insidie di una grande citt\u00e0, Los Angeles, e Cicely appare loro, nonostante iniziali tentennamenti, quello che cercavano da tempo. Phil firmer\u00e0 il contratto con Maurice per due anni.\nEd mangia un pesce magico, che gli dona il potere, temporaneo, di vedere il futuro.\nJoel appare in casa di un esterrefatto Holling per chiedergli in dono un buon coltello per la scuoiatura.\nControcorrente.\nMaggie viene eletta sindaco di Cicely, risultando vincente contro Walt Kupfer, che comunque si complimenta affettuosamente con lei di fronte a tutti. Subito appare chiaro come Ruth-Anne abbia posizioni divergenti rispetto al neosindaco. Del consiglio cittadino fanno parte Ruth-Anne, appunto, Holling, Chris ed Eugene. Durante la prima seduta del consiglio Chris si accorge che \u00e8 irrimediabilmente attratto da Maggie, ma solo in quanto donna di potere. Tenta addirittura di appartarsi con lei, ma la donna rifiuta energicamente. La condizione alterata di Chris \u00e8 tale che alla prima votazione seria, si mette dalla parte di Maggie, nonostante fosse gi\u00e0 chiara a tutti la sua posizione \"contro\". Maggie, resasi conto dell'innaturalit\u00e0 del voto di Chris, lo prega di \"non votare col pene\". L'uomo, sentendosi comunque ferito, dopo aver dichiarato il suo voto, negativo, quello che tutti si aspettavano, si dimette dal consiglio.\nMichelle Schowdoski, la giornalista moglie del nuovo dottore, aveva proposto a Maggie l'installazione di una discarica di rifiuti. Poich\u00e9 apparentemente, a causa dell'infatuazione di Chris, il progetto sembrava potesse andare avanti, in un momento di esaltazione Michelle ragiona su come il suo legame col sindaco Maggie possa essere pericoloso, incompatibile con la sua figura di giornalista neutrale. La mozione comunque, come detto sopra, non passer\u00e0, e Michelle si ridimensiona.\nIl dottor Phil viene invitato da Joel a giocare a golf in un campo vicino a Manonash, il villaggio dove ora vive. Joel si presenta un po' come un santone, esperto anche di medicina alternativa. Vuole sapere a chi ha lasciato i suoi pazienti e, dopo aver abbandonato Phil in piena notte in mezzo al bosco, dichiara di esser soddisfatto: Phil \u00e8 non solo preparato in senso medico, ma ha dimostrato di saper guardare oltre, e di usare assieme alla mente anche il cuore.\nMarilyn, che ama i gatti e odia i cani, compra da Le Fleur un Siberian Husky tipo monadnock a 5.000U$D solo a scopo di investimento, ma si rileva un fallimento.\nIl grande fungo.\nMaggie \u00e8 ossessionata dal fatto che Joel possa morire, e per il fatto di essere uno dei suoi ragazzi (i quali son tutti morti, tranne Mike Monroe, andato per lavoro in Groenlandia), e per il fatto di essere un newyorkese, inesperto sul come si possa vivere nella selvaggia Alaska. Si fa portare quindi a Manonash, dove incontra un altro Joel, che va a caccia e che pesca con un bastone. Ma soprattutto un Joel in pace con s\u00e9 stesso e col mondo.\nI Capra invitano qualche persona a casa loro per un buffet di benvenuto. Purtroppo, col passaparola, la casa si riempie di numerosi ciceliani, anche sconosciuti alla coppia. Dopo aver svuotato la dispensa ed essersi divertiti fino alle due di notte, se ne tornano contenti tutti alle proprie case, tranne i Thompsons, poich\u00e9 la strada per andare da loro \u00e8 chiusa dalla neve. Marilyn, quindi, con la naturalezza che le \u00e8 propria, annuncia ai Capra che dovranno ospitare questi due cari vecchietti. Ma la neve al passo non si scioglie e la coabitazione dura pi\u00f9 giorni, diventando anche piacevole e proficua.\nSi scopre che Ed ha sviluppato, recentemente, una paura tremenda dei computer. Alla fine, scoprendo il web e la sua utilit\u00e0, si converte.\nLa casa.\nMarilyn arriva a Manonash. Joel \u00e8 molto contento e la ringrazia di esser venuto a salutarlo. Ma l'infermiera indiana, con la sua solita fermezza, tra superiorit\u00e0 e sfacciataggine, afferma di non esser venuta affatto per lui, ma per la festa potlatch di Joey, un ragazzo del villaggio, la cui madre era amica della madre di Marilyn.\nJoel ci rimane male, ma accoglie comunque affettuosamente l'amica la quale, per\u00f2, pare non volersi per nulla accorgere dei profondi cambiamenti avvenuti in Joel, ritenendolo sempre uguale a s\u00e9 stesso, anche nel profondo dell'Alaska. Il medico, se dapprima non se ne risente, tira fuori il vecchio Joel allorquando, tempo dopo, viene da lei canzonato con un superficiale sorrisetto di scherno. L'evento fa ricredere davvero Joel, che pensa di non aver fatto alcun passo in avanti. Ma Marlyn si accorge di aver sbagliato quando osserva un'opera intagliata a mano e cesellata dal medico stesso: un lavoro che necessita notevole pazienza, cosa che il Joel newyorkese non aveva.\nMaurice deve andare in Arkansas a caccia e lascia la conduzione della sua magione a Ed. Il giovane non perde tempo a immedesimarsi nel personaggio del ricco padrone di casa: veste come Maurice, invita gli amici, organizza una cena elegante, versando costosi vini a tutti. Naturalmente il padrone legittimo torna prima del dovuto e coglie Ed sul fatto. Lo licenzia all'istante, ma all'istante lo riassume, affermando che avrebbe detratto dalla sua paga tutto il necessario per ripagare quei pochi giorni di scialo.\nEd si accorge di non esser stato veramente lui ad agire in quel modo, ma di esser stato manovrato dalla casa stessa: cos\u00ec come ognuno si sceglie la casa a propria misura, cos\u00ec una casa ha potuto modellare la personalit\u00e0 di Ed.\nDurante questo cambio di personalit\u00e0 Ed prende in giro di fronte a tutti, proprio come avrebbe fatto Maurice, l'amico Chris che, piuttosto che fare un lavoro per il dottor Capra, aveva passato il tempo a bere birra e guardare la televisione in casa di Maurice. Nonostante il brutto colpo e l'imbarazzo, Chris si rimette al lavoro, perdona Ed e addirittura lo ringrazia.\nHolling e Shelly cercano una nuova casa dove vivere, aiutati da Maggie nella sua veste di intermediario immobiliare. Ma Holling, trovando un difetto in ogni casa visitata, scopre che in realt\u00e0 vuole rimanere dove si trova, a vivere nel suo bar. Giustifica il fatto col suo passato di trapper, e con l'essere, grazie al \"The Brick\", sempre al centro del loro mondo. Shelly \u00e8 inizialmente infuriata, ma, parlando con Ed dell'evento appena occorsogli, capisce che anche a lei piace vivere cos\u00ec, mentre una casa staccata, lontana, dal loro locale le farebbe conoscere la solitudine.\nSorso d'acqua.\nJoel scopre di aver protratto di un anno il suo soggiorno forzato a Cicely, ben oltre il termine di contratto, che cadeva il 17 settembre 1994. L'errore \u00e8 dovuto all'apparato burocratico dello Stato dell'Alaska, che per farsi perdonare versa a un esterrefatto Joel un premio di 1.200 dollari.\nJoel per\u00f2, nella sua novella veste di trapper, non sente pi\u00f9 il bisogno irrefrenabile di scappare nella sua amata New York: incassa l'assegno, visita Cicely per un po', e torna a Manonash.\nA Cicely viene scoperta una sorgente d'acqua potabile di comprovata antichit\u00e0[1], soprannominata \"l'acqua dei dinosauri\" e Maurice ne approfitta per avviare una nuova impresa, felice di rimarcare l'ennesimo evento che fa della ricca e vergine Riviera Nord una potenziale meta di turismo.\nUn ingegnere francese, Bertrand Montpelier, gi\u00e0 attivo alla sorgente Perrier, \u00e8 chiamato per effettuare tutti i test necessari a convalidare la potabilit\u00e0 dell'acqua. Sebbene risultino tutti positivi, Bertrand non \u00e8 pienamente convinto, ma non lo d\u00e0 a vedere. Se ne accorge invece il dottor Phil Capra, che ha osservato negli abitanti di Cicely un cambiamento del comportamento e dei costumi sessuali, proprio da quando si \u00e8 iniziato a bere l'acqua appena scoperta.\nMaurice non vuole sentir scuse: i test sono positivi, e l'\"acqua dei dinosauri \u00e8 pura e perfetta. Si accorge della realt\u00e0 dei fatti quando Barbara, tornata a Cicely per ricercare Cal, il violinista fuggiasco, nonostante avesse precedentemente rotto di netto con Maurice (5.24) non vuole altro che copulare con lui, dovunque e in qualunque momento.\nAnche Michelle \"violenta\" Phil; Maggie ci prova con Joel, il quale per\u00f2 si trova ora in un altro pianeta, cosa che costringe Maggie ad abbordare maschi per strada; Marsha arriva a causare un'infiammazione sciatica a Hayden; Eugene invece ha un problema serio al pene; e cos\u00ec via: tutte le donne del paese risultano essere aggressive da quando bevono l'\"acqua dei dinosauri\". Phil ipotizza, ironico, che forse i dinosauri si siano estinti proprio a causa di quest'acqua. Ma la situazione \u00e8 seria, e Maurice decide di bloccare l'industria.\nBarbara, tornata lucida, fa capire che l'ipotesi di riallacciare rapporti con Maurice pu\u00f2 non essere peregrina.\nDurante questi accadimenti, Cal si trova appunto in paese. Ha tentato pi\u00f9 volte di tornare a casa, ma la taglia che su di lui pende e la presenza in Cicely dell'amore della sua vita, il pi\u00f9 che bisecolare violino Guarneri del Ges\u00f9 (5.13), lo costringono a vagare nei boschi. Qualche volta lo si sente suonare, di lontano, di notte, sopra il tetto di qualche casa. Questa volta capita sul tetto di Ed, e da qui cade, facendosi molto male a un polso. Coinvolge quindi, nella sua vita da ricercato, anche Phil. Durante una discussione, Cal si accorge di essere depresso, non pi\u00f9 a causa dell'infatuazione verso il Guarneri, ma perch\u00e9 non ne pu\u00f2 pi\u00f9 di suonare per daini e marmotte: un musicista, senza pubblico, non crea niente, nessuna opera d'arte, fa solo rumore. Ed, colpito, organizza per lui un concerto galeotto, al quale tutta Cicely partecipa, tranne, ovviamente, Barbara.\nNote.\n[1]Come curiosit\u00e0 si cita la scoperta, nel 2013 in Canada, di una fonte risalente al Precambriano\nRelazioni pericolose.\nJane Stowe O'Connell, la mamma di Maggie, si trova in Cicely col suo nuovo compagno LeLand Cole (Linden Chiles). Sappiamo che aveva divorziato dal padre durante 3.14, ma solo ora Maggie viene a conoscenza del fatto che anche sua madre condivide il suo destino: tutti i suoi uomini sono morti accidentalmente per fatali e bizzarri incidenti. E infatti il simpatico LeLand muore inaspettatamente mentre gioca a biliardo con Hayden (James Louis Dunn). Maggie \u00e8 stravolta: ha tentato per tutta la vita di \"non\" somigliare a sua madre, fino a nascondersi in Alaska e guidare un aerotaxi, ma scopre solo ora che hanno essenzialmente la stessa natura.\nWalt viene invitato da Ruth-Anne a lasciare la sua attivit\u00e0 di trapper e lavorare con lei in negozio, ma i due hanno concezioni differenti di marketing: litigano, sebbene capiscono che la cosa non debba e non possa andare al di l\u00e0 della sfera lavorativa.\nHolling e Phil scoprono di condividere interessi comuni e iniziano a lavorare insieme a un hobby di Holling, costruire una barca. Il suo vecchio amico Maurice \u00e8 estremamente geloso. Litigano, e Maurice strappa il cappello di Holling. Non \u00e8 semplicemente un cappello, ma un vecchio, fidato amico. \u00c8 grazie a questa similitudine che Holling capisce l'atteggiamento di Maurice e finiscono per fare pace.\nSognando il futuro.\nMichelle deve scrivere per il giornale \"Alaska Highways\" una recensione sul \"The Brick\".\nChris \u00e8 triste e depresso per la lontananza del caro amico Joel. Arriva a odiare Phil, per il solo fatto di esser il medico sostituto. Tenta anche di fargli causa.\nJoel racconta a Maggie di come sia entrato in possesso di una mappa dell'isola Bogoslof redatta nientemeno che da Jean-Fran\u00e7ois de La P\u00e9rouse, esploratore francese che giunse in Alaska negli anni ottanta del XVIII secolo. Su tale mappa vi \u00e8 segnata la strada per Keewaa Aani, una (inventata) mitica citt\u00e0 perduta, che si racconta esistita secoli addietro nelle isole Aleutine. Joel convince Maggie ad aiutarlo e a seguirlo nell'impresa. Come nella \"cerca\" del Graal, anche i nostri devono passare alcune prove: devono infatti combattere, in successione, drago, sirene e sfinge!\nIl drago \u00e8 il dimenticato soldato giapponese Ryu, il cui nome significa appunto \"dragone\". Ryu in realt\u00e0 combatt\u00e9 nel 1943 la guerra delle Aleutine, ma, terminato il conflitto, torn\u00f2 in patria. Fu solo durante la recessione giapponese dei primi anni novanta che decise di vivere in solitudine a Bogoslof.\nLe sirene rappresentano l'irresistibile bellezza e la seducente pace dei sensi. In questo caso son concretizzate da un impossibile centro termale nel bel mezzo dell'inospitale Bogoslof, il \"Bon Sant\u00e9 Resort\". Joel e Maggie passano un po' di giorni come inebetiti, dimentichi della loro meta, finch\u00e9 non si rendono conto di esser in (una bella) trappola.\nGiunti su di un ponticello, per poter procedere devono prima rispondere all'indovinello posto dal guardiano del ponte, che \u00e8 nientemeno che un vecchio conoscente: Adam, alias Gustav, per non farsi riconoscere dalla CIA. Joel risponde a tono e viene fatto passare.\nGiungono infine all'agognata meta e scoprono la verit\u00e0: Keewaa Aani, la citt\u00e0 della gioia, la citt\u00e0 dell'oro, non \u00e8 nient'altro che il desiderio riposto in ognuno di noi. E per Joel \u00e8 Manhattan, sebbene negli ultimi mesi avesse cambiato completamente vita.\nQuando il dottore si incammina verso la Grande Mela (senza Maggie) tutti gli abitanti di Cicely si \"accorgono\" della sua dipartita. Raccolti al \"The Brick\" attendono Maggie, nella speranza di trovare con lei anche Joel.\nIl giorno delle fondatrici.\nIl paese \u00e8 in fermento per le preparazioni della Festa delle Fondatrici (Roslyn e Cicely, come da ). Il simbolo della festa \u00e8 un calzino, poich\u00e9 Roslyn ne perse uno durante il loro viaggio, e si ferm\u00f2 proprio in Cicely per acquistarne un paio. Maggie e Chris riabilitano la Ford Model T del 1909 con la quale vennero dal Montana.\nPhil e Michelle vivono una fase di crisi, nella quale detestano Cicely e i loro abitanti. In particolare dopo aver acquistato un appezzamento di terreno senza aver ben valutato le proprie finanze.\nMaurice, da sempre insensibile al candore dei bambini, viene colpito da una carezza di Randi, la figlia dell'amico Holling. Inizia a coprirla di regali, arrivando ad essere abbastanza invadente. Secondo Holling, Maurice, se dapprima era geloso a causa di Shelly, ora lo era per Miranda. Secondo Maurice, Randi \u00e8 suo zio Elvy reincarnato. Per Ruth-Anne Maurice \u00e8 un uomo ricco ma solo, senza alcuna persona cara.\nIl laureato.\nMaggie ha definitivamente comprato e rimesso a nuovo il vecchio teatro della citt\u00e0 (come da 6.14), ma viene messa in guardia e minacciata da un geloso Maurice, che vede un buon affare nelle mani di un altro. In questo caso di \"un'altra\". Maggie assume come cassiera la figlia di Lester, Heather Haynes, la quale non si rivela essere all'altezza, poich\u00e9 perde pi\u00f9 tempo a rifarsi le unghie che a dar retta agli avventori. Per quanto riguarda la scelta dei film da proiettare, naturalmente si fa aiutare da Ed, ma, sebbene siano opere d'arte che comunque piacciono alla popolazione di Cicely, lo costringe a passare a film pi\u00f9 commerciali.\nChris deve passare l'esame finale del master in letteratura comparata, e arrivano per l'occasione a Cicely due professori dell'Universit\u00e0 d'Alaska.\nPatrick Dulac raggiunge la citt\u00e0 dal Canada, dove risiede, per cercare Holling, del quale si ritiene figlio. Holling infatti ha, per 25 anni, versato alla madre di Patrick 60 dollari al mese come risarcimento, in realt\u00e0, poich\u00e9 anni addietro uccise l'odiato Philemon, padre di Patrick. Quando il ragazzo viene a scoprire la verit\u00e0 vuole battersi in duello contro Holling per difendere l'onore del vero padre, ma le cose vanno per il verso giusto.\nLittle Italy.\nPhil scopre che anche in Cicely vi \u00e8 una Little Italy, tra Caribou street e la Terza, composta da quattro famiglie, Grippo, Cusomano, Trapani e Masello. Il dottor Capra, che \u00e8 d'origine calabrese, di Catanzaro come i Grippo, \u00e8 eccitato dal fatto di poter ritrovare l'ambiente delle sue origini nella lontana e fredda Alaska. Subito per\u00f2 incappa nelle inimicizie stile faida tra la famiglia Cusomano e i Grippo, per un banale incidente occorso nove anni prima. Phil, suo malgrado, si trova dalla parte dei Grippo e agisce come se facesse parte della faida. Michelle, dal par suo, non ne vuole sapere, ma le capita un fatto spiacevole: nel bel mezzo della foresta la sua automobile non vuole partire. L'unica possibilit\u00e0 di aiuto potrebbe esserle offerta da una macchina passata di l\u00ec per caso, ma al volante vi \u00e8 Angela Cusomano, che si guarda bene dal fare qualcosa. Phil non reagisce positivamente a questo fatto, ma \u00e8 solo quando viene annullata la parata cittadina della festa di san Giuseppe che decide di far incontrare i due capofamiglia coinvolti e costringerli a dialogare, per rompere il circolo vizioso delle ripicche. \u00c8 grazie a ci\u00f2 che si scopre come tutto fosse nato da un semplice equivoco. La festa di san Giuseppe viene cos\u00ec riabilitata, dopo nove anni di silenzio, per la gioia di tutta Cicely.\nRuth-Anne \u00e8 invitata al \"All things considered\", un (reale) programma radiofonico sulla NPR, per raccontare una storia della sua Cicely. In particolare racconta di 3.14, dove Chris lanci\u00f2 con la sua catapulta il pianoforte di Maggie. Il successo \u00e8 enorme, soprattutto in Cicely, dove per\u00f2 tutti pensano bene di dare consigli per l'eventuale secondo intervento alla sempre pi\u00f9 insofferente Ruth-Anne.\nHolling e Shelly litigano, e perch\u00e9 lei a lui non chiede mai scusa e perch\u00e9 Holling tiene tutto dentro: cio\u00e8 non comunica mai all'adorata moglie la propria acredine nei suoi confronti. Decidono quindi di confrontarsi davanti a Maggie, in qualit\u00e0 di Sindaco e Giudice.\nCitazioni.\nNumerose, legate a film famosi come Il Padrino\nStrike.\nLa squadra di bowling di Cicely si deve preparare per un torneo, e si allenano assiduamente a Cantwell.\nMaggie non ha pi\u00f9 il suo partner, che era proprio Joel, e Chris tenta di trovarne uno a misura per lei, facendo delle vere e proprie audizioni. Trova alla fine il professor Bob Peckering, venuto a Cicely in 5.24 per valutare la veridicit\u00e0 del ritrovamento fossile di Joel. I due sembrano in sintonia, ma questo a Chris non piace. Se ne accorge Avril (la modella-acaro di 5.13), la sua compagna di gioco, che alla fine gli consiglia di dichiararsi.\nMichelle si dimostra una campionessa di bowling. A Phil invece non piace per niente come sport. La cosa degenera in una crisi di coppia, e per il modo come Phil comunica alla moglie di non voler giocare, e per il fatto che Michelle, sentendosi da sempre inferiore a Phil, trovando ora un suo spazio nel quale pu\u00f2 esprimersi, le pare che il marito voglia solo denigrarla.\nEd lascia Maurice bruscamente perch\u00e9 Lester Haynes ha deciso di produrre il suo film.\nHaynes scopre che sua figlia sta con Ed e, coi suoi pratici modi di freddo uomo d'affari, comunica al ragazzo che la relazione occasionale la pu\u00f2 accettare, ma che un rapporto duraturo semplicemente non pu\u00f2 sussistere, per il loro differente \"status\" sociale. Ed si accorge inoltre che Heater si comporta sempre in maniera di far dispetto a suo padre, e che, quindi, anche la loro relazione potrebbe essere letta in questa maniera, dimostrando l'immaturit\u00e0 non solo del rapporto, ma anche della ragazza stessa. Ed lascia quindi i due Haynes, e torna da Maurice.\nFermata d'autobus.\nMichelle decide di mettere in scena, nel nuovo teatro di Maggie, la pi\u00e8ce teatrale Bus stop. Sceglie come attori i cittadini di Cicely, facendo diverse audizioni. Naturalmente incappa in numerosi problemi, ma la rappresentazione al fine riesce.\nLa madre.\nEd trova un cucciolo d'orso disperso. Poich\u00e9 la trib\u00f9 che ha adottato Ed ha come totem l'orso, il nostro si sente in dovere di aiutarlo. Ed dice di aver paura degli orsi, nonostante fosse andato almeno due volte con Holling a caccia di Jesse l'orso (vedi 1.7).\nNel suo tentativo di esperire il \"sogno lucido\" di Stephen LaBerge, ultima trovata per attirare l'attenzione degli ascoltatori della KBHR, l'onironauta Chris scopre di essere ancora troppo impaurito dai propri sentimenti verso Maggie.\nRusty Keyes, il fratello di Hayden, si trasferisce a Homer, cittadina dell'Alaska chiamata la Silicon Valley del nord. Maurice \u00e8 terrorizzato dal fatto che stia calando la popolazione in Cicely. A tal motivo svende dei locali commerciali lasciatigli da Rusty a un imprenditore che ha sette figli. Gli abitanti dell'abitato salgono cos\u00ec a 615.\nMichelle ha trovato lavoro presso il \"The Brick\" come cameriera. Alla fine ipotizza un riavvicinamento col marito.\nPermette questo ballo?\nIl violinista Caldecott Evelyn Ingram (apparso per la prima volta in 5.13) si costituisce, andando direttamente da Maurice e Barbara, l'ufficiale Semanski. Barbara \u00e8 contenta perch\u00e9 pu\u00f2 finalmente rappacificarsi con Maurice, ma scopre di essere visceralmente attratta dalla musica che suona Cal, avendo difficolt\u00e0 a distinguere ci\u00f2 da una puerile attrazione fisica. Cal viene comunque portato all'ospedale dal quale fugg\u00ec in 5.24.\nIl dottor Capra invita a cena la famiglia Whirlwind e, suo malgrado, non rispetta alcune fondamentali regole di \"bon ton\" Tinglit. Scopre cos\u00ec che tutti a Cicely, data la sua caratteristica multietnicit\u00e0, seguono un corso di galateo, tenuto proprio da Marilyn per l'occasione del cotillon, una festa cittadina simile al ballo delle debuttanti, dove i giovani preadolescenti dimostrano di aver imparato le buone maniere.\nIn classe, oltre a Phil, vi \u00e8 anche Chris, che deve imparare a ballare per far piacere a Maggie: l'avvio del loro rapporto \u00e8 infatti abbastanza lento, non essendo entrambi ancora giunti a una piena consapevolezza di coppia. In quest'occasione Chris instaura una curiosa amicizia con Tori, una ragazzina a cui Marilyn ha dato il penoso compito di insegnare a ballare a Chris. Tori si rivela essere una persona molto intelligente e colpisce Chris per il fatto di amare Camus.\nLa stagione degli amori.\nMaurice si \u00e8 fatto costruire una residenza estiva che ha voluto chiamare \"Tranquility Base\". Come spiegher\u00e0 a Ed, \u00e8 per s\u00e9 e per i possibili futuri figli, poich\u00e9 ha deciso di chiedere la mano di Barbara.\nMaurice vuole inaugurare la nuova casa con le coppie di amici: Michelle e il dottor Capra, Ruth-Anne e Walt, Shelly e Holling, a cui riserva ognuna delle sue camere, chiamate col nome di amici astronauti, come Charles Elwood Yeager, Buzz Aldrin, Walter Marty Schirra, Alan Shepard e Jim Lovell.\nPer la coppia Vincoeur invece tale weekend capita a fagiolo, poich\u00e9 Holling \u00e8 \"in calore\": avendo vissuto molto tempo nel \"bush\" ha assunto il bioritmo dei carib\u00f9 e, quindi, ogni anno sperimenta questa fase riproduttiva.\nI Capra naturalmente litigano. Ed, in qualit\u00e0 di sciamano, suggerisce a Phil che tutto \u00e8 dovuto al fatto che il dottore spesso vuole decidere ogni cosa per sua moglie, che in effetti \u00e8 una donna indecisa. Durante una camminata nel bosco alla ricerca di funghi, Michelle, cattolica polacca, incontra inaspettatamente Rabbi Schulman, il rabbino che aiut\u00f2 in diverse occasioni il dottor Fleischman. Anche in questa occasione compare in maniera pittoresca, calando dal cielo con un paracadute.\nChris deve dividere la stanza con Ed (invitato in qualit\u00e0 di tuttofare), perch\u00e9 Maggie, proprio per questo fine settimana, ha deciso di partire per la Groenlandia per far visita al suo ex Mike Monroe, che ivi and\u00f2 in 4.20. Chris tenta allora di rivivere esperienze da maschio scapolo in gita, ma, non essendo per niente questo il fine del gruppo l\u00ec riunito, cade in depressione. Fino a che non arriva inaspettatamente Maggie.\nNote.\nQui come in 1.4 al termine dell'episodio compare un alce. Con tutta probabilit\u00e0 non \u00e8 la stessa della sigla iniziale, morta nel 1994, ma uno dei suoi due figli."}
{"id": "1914900", "revid": "827882", "url": "https://it.wikipedia.org/wiki?curid=1914900", "title": "De Lorean", "text": ""}
{"id": "1914903", "revid": "18075297", "url": "https://it.wikipedia.org/wiki?curid=1914903", "title": "Jo-jo", "text": ""}
{"id": "1914905", "revid": "18075308", "url": "https://it.wikipedia.org/wiki?curid=1914905", "title": "I\u00f2-i\u00f2", "text": ""}
{"id": "1914908", "revid": "18075318", "url": "https://it.wikipedia.org/wiki?curid=1914908", "title": "Io-io", "text": ""}
{"id": "1914911", "revid": "212348", "url": "https://it.wikipedia.org/wiki?curid=1914911", "title": "Maestro internazionale femminile", "text": ""}
{"id": "1914917", "revid": "767487", "url": "https://it.wikipedia.org/wiki?curid=1914917", "title": "Nanosiren", "text": "Il Nanosiren \u00e8 un genere estinto di Sirenii scoperto solo recentemente nella regione dei Caraibi.\n\u00c8 un rappresentante del lignaggio basale, iniziato dal genere \"Crenatosiren\", che porta all'attuale Dugongo. Si conoscono attualmente due specie: la prima, \"N. sanchezi\", \u00e8 presente in strati del tardo Miocene superiore del Venezuela mentre la seconda, \"N. garciae\", si trova in strati del periodo Hemphillian (corrispondente agli inizi del Pliocene) della Florida. Entrambe le specie sono per\u00f2 precedute da altri esemplari fossili non ancora descritti ritrovati in Occidente, in Atlantico, nel Pacifico e nei Caraibi risalenti al primo Miocene.\nL'animale presentava le dimensioni pi\u00f9 ridotte di tutti i Sirenii post-eocenici, un organismo adulto non doveva superare i due metri di lunghezza ed un peso di 150 kg, le zanne erano piccole e coniche ed il rostro presentava accentuate deviazioni. Questo significa che l'animale viveva in acque poco profonde e si cibava di graminacee prossime alla costa come \"Halodule\" e \"Halophila\" in armonia con altri Sirenii come \"Metaxytherium\", una cui costola \u00e8 stata ritrovata anche nel sito venezuelano."}
{"id": "1914918", "revid": "31886", "url": "https://it.wikipedia.org/wiki?curid=1914918", "title": "Istituto Universitario di Studi Superiori", "text": "L'Istituto universitario di Studi superiori di Pavia, pi\u00f9 brevemente IUSS, \u00e8 una scuola superiore universitaria, ossia un centro di ricerca e formazione che propone percorsi di eccellenza da affiancare ai consueti corsi universitari.\nStoria.\nLa Scuola IUSS \u00e8 nata nel 1997 su iniziativa dell'Universit\u00e0 degli Studi di Pavia, sul modello della Scuola normale superiore di Pisa, attraverso un consorzio tra l'Universit\u00e0 di Pavia, i collegi storici della citt\u00e0 (Borromeo, Ghislieri, Nuovo e Santa Caterina) e l'Istituto per il diritto allo studio (EDISU) di Pavia, sulla base di un accordo con il Ministero dell'istruzione, dell'universit\u00e0 e della ricerca. \nL'istituto \u00e8 divenuto scuola superiore universitaria ad ordinamento speciale nell'agosto del 2005.\nStruttura.\nL'attivit\u00e0 della scuola \u00e8 suddivisa in due strutture accademiche, denominate classi:\nGli studenti dei corsi ordinari dello IUSS risultano regolarmente iscritti all'Universit\u00e0 degli Studi di Pavia; la scuola richiede loro la frequenza di due corsi interni all'anno inerenti il proprio ambito di studio e uno non inerente alla propria classe, unitamente al superamento \u2013 con voto minimo 24 e una media del 27 \u2013 di tutti gli esami previsti dal piano di studi entro l'anno di riferimento.\nI posti disponibili agli allievi sono attribuiti mediante concorso ad esami con prove scritte e orali."}
{"id": "1914919", "revid": "15756", "url": "https://it.wikipedia.org/wiki?curid=1914919", "title": "Sonic the Hedgehog (videogioco 2006)", "text": ", conosciuto anche come Sonic 06, Sonic the Hedgehog 06, Sonic 2006 o Sonic the Hedgehog 2006 \u00e8 un videogioco creato dal Sonic Team e pubblicato nel 2006 da SEGA per Xbox 360 e in seguito anche per PlayStation 3. Idealmente, riprendendo lo stesso titolo dell'originale, avrebbe dovuto rappresentare un ritorno all'antico e l'inizio di un nuovo ciclo per il riccio blu Sonic.\n\u00c8 il quattordicesimo titolo principale della serie e il primo a uscire su console HD, il gioco introduce nella serie anche Silver ed \u00e8 il secondo titolo principale con il maggior numero di personaggi giocabili, ovvero nove.\nTrama.\nEpisodio Sonic.\nNel pacifico regno acquatico di Soleanna, la dolce principessa Elise III \u00e8 l'ospite d'onore al Festival Del Sole, laddove riceve una visione del mondo che viene devastato da una mostruosa creatura fiammante. Dopo l'accensione della torcia di Solaris, dio del sole e del tempo, la citt\u00e0 viene improvvisamente bombardata dal diabolico Dr. Eggman con la sua nave, il Porta Egg e il suo esercito di robot. Eggman tenta di rapire la principessa e di impossessarsi del suo Chaos Emerald blu, ma Sonic (di ritorno dagli eventi di Shadow the Hedgehog) interviene e la porta via. Nel frattempo un misterioso porcospino bianco li osserva da un tetto compiacendosi di aver trovato Sonic, la Chiave di Iblis. Eggman riesce a distrarre Sonic e a rapire Elise, la quale per\u00f2 gli lancia il Chaos Emerald.\nCon l'aiuto di Tails, Sonic insegue il Porta Egg attraverso l'arcipelago e il deserto nei pressi della citt\u00e0, laddove affronta un robot di Eggman a forma di un enorme cane. Mentre riporta Elise in citt\u00e0, Sonic le fa coraggio, e lei gli racconta ci\u00f2 che vuole Eggman da lei: il segreto delle Fiamme del Disastro. Elise parla dell'incidente dieci anni prima nel quale suo padre era morto e per poco questa possente forza distruttiva inarrestabile non era stata dispersa. L'ultima cosa che Elise ricorda del padre \u00e8 la raccomandazione di non piangere mai. Al loro ritorno in citt\u00e0 il riccio bianco, Silver, con i suo poteri telecinetici aggredisce Sonic e lo accusa di essere prossimo a distruggere il mondo. Eggman cattura ancora Elise, mentre Silver tenta di eliminare Sonic, ma interviene Amy che lo protegge permettendo a Sonic di allontanarsi e di raggiungere Tails e Knuckles.\nKnuckles consegna a Sonic un olomessaggio di Eggman, che gli propone uno scambio: Elise per il Chaos Emerald. Cos\u00ec i tre invadono la base di Eggman e lo incontrano in una cabina chiusa, laddove Eggman li minaccia con Elise di inserire il Chaos Emerald nella sua macchina. Dopo che Sonic esegue Eggman attiva la macchina che rinchiude i tre eroi in un campo di forza. Eggman presenta la macchina come il Prototipo Solaris e attivandola dice che quando l'avr\u00e0 ultimata potr\u00e0 usarla per governare il tempo. Sonic, Tails e Knuckles vengono catapultati nel futuro, laddove incontrano Shadow e Rouge. Il mondo futuro \u00e8 una citt\u00e0 interamente devastata dalle fiamme, senza un solo edificio integro e piena di mostri lavici. Sonic e Shadow si dividono per trovare ciascuno un Chaos Emerald e con i loro Chaos Control combinati aprire una porta per ritornare a casa.\nSonic, Tails e Knuckles scoprono un archivio nel quale osservano Silver in compagnia di Blaze e di un misterioso istrice quasi uguale a Shadow, che parlano del fatto che Silver deve trovare la Chiave di Iblis. L'istrice misterioso consegna il Chaos Emerald viola a Silver, il quale ha una visione di Sonic circondato dalle fiamme. L'istrice crea un campo di energia nel quale i tre scompaiono. Tails fa una ricerca nel computer dell'archivio e scopre la notizia della morte di Elise nel Giorno del Disastro per l'esplosione della nave di Eggman due giorni dopo il Festival del Sole. I cinque si incontrano fuori dalla citt\u00e0, per la notizia che Rouge ha trovato il Chaos Emerald verde. Tails nel frattempo ne ha individuato un altro nel vicino vulcano.\nNella camera magmatica trovano il Chaos Emerald azzurro, ma vengono sorpresi da un mostro molto pi\u00f9 grande degli altri, Iblis. Dopo esser ritornati al precedente punto d'incontro Sonic e Shadow aprono una porta temporale. Sonic porta con s\u00e9 il Chaos Emerald azzurro e Shadow tiene quello verde, ma quando rimane l'ultimo che deve entrare si volta e vede qualcosa. Sonic Tails e Knuckles si ritrovano nel presente nella piazza di Soleanna. Sonic va alla ricerca di Elise e dopo averla salvata da un treno incontra di nuovo Silver, ed Elise nello scontro viene di nuovo rapita, ma grazie all\u2019intervento di Sharon, Sonic riesce a seguirla. Sonic affronta un robot levitante di Eggman per poi riuscire a portare via Elise attraverso una giungla.\nDopo il suo ritorno al suo palazzo, Elise si consegna volutamente a Eggman per impedire un nuovo assalto alla citt\u00e0. Sonic la segue con il supporto di Silver che si offre di aiutarlo dicendo che ora sa di dover proteggere Elise. Cos\u00ec i ricci attraversano il precedente castello reale di Soleanna, dove viveva il padre di Elise, ma non arrivano in tempo e la nave di Eggman si schianta. Sonic si dispera ma Silver si offre di aiutarlo ad aprire una porta temporale per tornare indietro e raggiungere Eggman in tempo. La cosa riesce perch\u00e9 Silver ha con s\u00e9 il Chaos Emerald bianco e Sonic ha ancora il suo azzurro. Prima di partire Sonic ringrazia Silver e Blaze e consegna loro anche il suo Chaos Emerald. Quando Sonic raggiunge Eggman ed Elise, affronta il pi\u00f9 potente robot di Eggman mentre la nave precipita, salvando Elise una volta per tutte.\nEpisodio Shadow.\nShadow lavora come agente Gun (dopo gli eventi di \"Shadow the Hedgehog\") per contrastare i piani del Dr. Eggman. Riceve l'incarico di salvare Rouge dalla base di Eggman. Insieme poi sfruttano un teletrasporto di Eggman e si ritrovano a Soleanna, con ci\u00f2 che Rouge ha preso: lo Scettro dell'Oscurit\u00e0. Portano insieme lo scettro al vecchio castello reale di Soleanna, abbandonato da dieci anni in seguito alla tragedia del re nel Progetto Solaris, ma Eggman li sorprende e nello scontro lo scettro si rompe. Eggman fugge e l'ombra nera che sorge dallo scettro si mescola con l'ombra di Shadow e sorge un'istrice quasi uguale a Shadow, con le striature grigie, gli occhi verdi e privo di bocca, ma che ci\u00f2 nonostante parla e si presenta come Mephiles the Dark. Il malvagio Mephiles accusa Shadow di averlo condannato all'oblio e apre un campo di forza nel quale i tre scompaiono.\nShadow e Rouge si ritrovano nel futuro e incontrano Sonic, Tails e Knuckles, reduci dal viaggio nel tempo provocato da Eggman.\nI cinque si accordano per trovare due Chaos Emerald e dopo che Rouge trova quello verde, lei e Shadow trovano il robot Omega, creato da Eggman per distruggere Shadow ora loro alleato. Omega \u00e8 in standby per il suo essere inutilizzato da secoli, cos\u00ec sono costretti a lasciarlo li. Incontrano gli altri e dopo aver affrontato Iblis per il Chaos Emerald azzurro nel vulcano, Sonic e Shadow aprono la frattura spazio temporale, ma Shadow non entra perch\u00e9 vede Mephiles e sceglie di inseguirlo. Al suo ritorno nel presente, Rouge convoca Omega e gli consegna il Chaos Emerald verde chiedendogli di attendere e di consegnarlo poi a Shadow nel futuro. Nel futuro Mephiles e Shadow hanno un incontro nel quale Mephiles afferma di essere in parte responsabile della devastazione del mondo, e cos\u00ec mostra a Shadow il suo alter ego del futuro, immobilizzato e costretto incosciente in un campo di forza.\nMephiles racconta che l'umanit\u00e0 lo aveva tradito e imprigionato dopo la devastazione del mondo e gli propone un'alleanza, ma Shadow non accetta e con l'intervento di Omega affronta Mephiles, il quale rivela la sua vera forma. Dopo il combattimento sfruttano un portale aperto da Mephiles per tornare tutti nel presente. Mentre Rouge effettua ricerche sullo Scettro dell'Oscurit\u00e0, Shadow raggiunge il treno di Eggman, il quale si offre di rispondere alle sue domande se egli catturer\u00e0 Mephiles e glielo consegner\u00e0. Shadow interviene e affronta Silver, per poi aprire accidentalmente con lui, che possiede il Chaos Emerald blu, una nuova porta del tempo. Shadow parla a Silver di Mephiles e cerca di spiegargli che sta venendo ingannato e lo invita a raggiungere con lui il giorno di dieci anni prima nel quale era fallito il Progetto Solaris. Silver salta nella porta dopo Shadow.\nQuando raggiungono il passato, i due ricci assistono all'esplosione del potere che stava venendo trattato nell'esperimento, dalla quale gli scienziati non si salvano, mentre il re viene ferito ed Elise bambina, protetta dal padre sviene. Dall'esperimento nascono Mephiles e Iblis separati nelle loro forme primordiali. Il re consegna a Shadow lo scettro dell'oscurit\u00e0 per catturare Mephiles ancora in forma liquida, mentre Silver insegue Iblis. Con il potere del Chaos Emerald verde, Shadow cattura Mephiles e lo rinchiude nello scettro, al suon dei suoi giuramenti di ucciderlo. Shadow lascia lo scettro nel cortile del castello vicino a Elise ancora esanime, consapevole che un giorno sar\u00e0 lui stesso a liberare accidentalmente Mephiles. Dopo il ritorno nel presente Shadow e Rouge ricostruiscono lo Scettro dell'Oscurit\u00e0 e rintracciano Mephiles mentre sta lottando contro Omega.\nMephiles dice a Omega che sar\u00e0 lui stesso a rinchiudere Shadow nel futuro, sotto l'ordine degli umani. Nonostante la nuova sconfitta Mephiles fugge verso il deserto, laddove trova il Chaos Emerald giallo. Shadow rivela di aver capito il piano di Mephiles: usare gli Emerald per fondersi a Iblis e fondere il suo potere temporale con l'infinita potenza di Iblis, divenendo cos\u00ec Solaris e consumare il tempo. Nonostante la sconfitta di Mephiles, il nuovo Scettro dell'Oscurit\u00e0 non riesce a contenere Mephiles perch\u00e9 pi\u00f9 forte che in origine grazie alla forza assorbita da Shadow quando \u00e8 risorto dalla sua ombra. Mephiles atterra i tre eroi e ruba loro l'Emerald verde, con il quale d\u00e0 origine a suoi innumerevoli cloni, ma Shadow non si arrende e si toglie i bracciali che limitavano il suo potere, con il quale inizia a distruggere i suoi nemici.\nEpisodio Silver.\nSilver vive in un futuro in rovina, laddove esiste solo la sofferenza provocata dalle Fiamme del Disastro che da secoli soffocano il mondo in una morsa di oscurit\u00e0 e terrore. Con la sua partner e interesse amoroso Blaze affronta e vince Iblis, il mostro dal quale le Fiamme del Disastro hanno origine, il quale per\u00f2 dopo ogni sconfitta continua a rinascere. I due ricevono una visita da un istrice nero, il quale parla loro della possibilit\u00e0 di cambiare il passato eliminando chi ha liberato Iblis nel mondo. La creatura, Mephiles mostra a Silver, mediante il Chaos Emerald viola un'immagine di Sonic in mezzo alle fiamme, per poi portare lui e Blaze nel passato mediante un campo di forza. Silver e Blaze giungono nel passato separati. Silver trova Sonic dopo una visita alla giungla e l'assalto di Eggman al Festival del Sole, ma viene distratto da Amy che lo scambia per Sonic, cos\u00ec Amy si offre di aiutarlo a cercare la persona dal nome ignoto che Silver sta cercando.\nDopo una visita al deserto Silver sorprende Sonic che sta riportando Elise a casa per la prima volta e lo affronta, ma Amy gli impedisce di dargli il colpo di grazia. In seguito Silver e Blaze si rincontrano e decidono di scoprire quello che sa il Dr. Eggman per avere un quadro pi\u00f9 completo, ma alla sua base trovano solo il Chaos Emerald blu. Blaze spiega a Silver che cos'\u00e8: una gemma che pu\u00f2 convertire la volont\u00e0 in potere e che assieme alle altre sei possono realizzare un miracolo. Silver trova nuovamente Sonic, ma viene fermato da Shadow e torna con lui nel passato dopo aver accidentalmente aperto una porta del tempo con i poteri dei loro Chaos Emerald. Nel passato il Progetto Solaris fallisce e Silver si lancia all'inseguimento di Iblis, ancora in forma di semplice fiamma levitante, mentre Shadow sar\u00e0 impegnato a inseguire la forma primordiale di Mephiles, ossia una specie di ombra vagante.\nIl re giunge e rivela di essere in possesso del Chaos Emerald bianco, che adopera con una formula vocale per sigillare Iblis nel corpo di Elise. Il re avverte Elise con i suoi ultimi respiri di non piangere mai, o il sigillo si spezzer\u00e0. Shadow e Silver aprono una via per tornare a casa, e lasciano vicino a Elise lo Scettro dell'Oscurit\u00e0 e il Chaos Emerald blu, come portafortuna (Elise infatti lo possedeva nel filmato iniziale). Dopo il suo ritorno nel presente, insieme a Blaze, Silver porta aiuto a Sonic nel salvare la principessa Elise, ma la nave di Eggman esplode. Silver e Sonic usano gli Emerald azzurro e bianco per aprire una porta, usata da Sonic per andare a salvare Elise dopo aver consegnato a Silver il suo Emerald e da Silver e Blaze per tornare nel futuro con i due Emeralds. Nel vulcano di Iblis, Silver e Blaze lo sconfiggono e Silver recita la formula per rinchiudere la fiammeggiante essenza di Iblis nel suo corpo, tuttavia non funziona e Blaze si offre di prendere il suo posto. Ora Silver ha la possibilit\u00e0 di isolare Iblis in un'altra dimensione vista l'impossibilit\u00e0 di distruggerlo, ma si rifiuta, perch\u00e9 anche per l'anima di Blaze sarebbe lo stesso. Blaze agisce da sola e rinuncia al proprio corpo, per allontanare Iblis e dopo aver salutato Silver, sparisce e nel mondo futuro torna la luce.\nEpisodio finale.\nMephiles, reduce dalla sconfitta con Shadow, recupera il Chaos Emerald viola che aveva nascosto. Con la sua luce distrae Sonic ed Elise che stanno tornando in citt\u00e0 dopo la sconfitta del Dr.Eggman. Mentre sono distratti, Mephiles colpisce alle spalle Sonic con un raggio oscuro, trapassandolo e uccidendolo. Elise scoppia in lacrime per il dolore e il sigillo di Iblis si spezza. Mephiles applica, col potere di Iblis, il Chaos Emerald, evocando a s\u00e9 tutti gli altri e sopra Soleanna si fonde a Iblis divenendo Solaris. Tutti i protagonisti, con Elise ed Eggman si risvegliano in un mondo distorto e senza senso, prossimo a svanire come gi\u00e0 era stato per il resto dell'universo trovano Elise col cadavere di Sonic e iniziano i pianti. Secondo Eggman non \u00e8 possibile per loro fermare Solaris, ma Silver racconta della possibilit\u00e0 di riportare in vita Sonic realizzando un miracolo con tutti i Chaos Emerald. Eggman individua gli Emeralds nascosti da Solaris nelle parti ancora esistenti del mondo, e cos\u00ec il gruppo si separa per trovarli.\nDopo il ritrovamento delle gemme, Elise chiede che le restituiscano Sonic e baciandolo lo rianima come Super Sonic. Sonic divide il proprio potere coi due amici istrici che divengono Super Shadow e (per la prima volta) Super Silver. Insieme i tre vincono Solaris, del quale nulla rimane che una fiammella bianca. Sonic ed Elise, rimasti soli a galleggiare nel buio, seguono l'unica luce rimasta e si ritrovano nel luogo passato dove veniva custodito Solaris quando Elise era bambina e la fiamma, nota come la Fiamma della Speranza era ancora piccola e inerme. Elise si dispera perch\u00e9 se l'avessero estinta, Solaris, Mephiles e Iblis non sarebbero mai esistiti, ma cos\u00ec Sonic ed Elise non si sarebbero mai incontrati. Sonic non le dice nulla tranne \"sorridi\". Con un leggero soffio Elise spegne la fiamma e ricomincia il Festival del Sole, senza che Sonic ed Elise si incontrino n\u00e9 alcun assalto di Eggman n\u00e9 alcuna visione di un futuro catastrofico.\nPersonaggi.\nL'avventura principale si divide praticamente in tre differenti parti, a seconda del personaggio che si va a impersonare tra quelli disponibili, ovvero Sonic, Shadow e Silver. A volte c'\u00e8 anche la possibilit\u00e0 di assumere il ruolo di personaggi secondari, pi\u00f9 comunemente detti \"amigo characters\" (Tails e Knuckles nella storia di Sonic, Rouge e Omega nella storia di Shadow, Blaze e Amy nella storia di Silver) in alcune brevi sequenze di gioco, a volte si pu\u00f2 controllare anche i protagonisti, per esempio Silver nella storia di Sonic.\nAmbientazione.\nIl gioco \u00e8 in gran parte ambientato nella citt\u00e0 di \"Soleanna\", un chiaro omaggio alla citt\u00e0 di Venezia, in cui sono anche riprodotte alcune icone della citt\u00e0 come il Campanile di San Marco, la Basilica di San Marco, il Ponte di Rialto e le famose gondole.\nInoltre vi sono zone particolari, come Kingdom Valley, Dusty Desert e Mystic Jungle che non hanno a che vedere con la citt\u00e0 principale, tuttavia esse fanno comunque parte del suo regno, ma non sono accessibili nell'hub di gioco se non per mezzo, appunto, dei suddetti livelli.\nSviluppo.\nIl concept originale del gioco, ispirato ai gloriosi capitoli per Sega Dreamcast, era inizialmente diverso dal prodotto finale. In origine doveva avere molte pi\u00f9 caratteristiche, come ad esempio episodi per ogni personaggio come in \"Sonic Adventure\", modalit\u00e0 in multiplayer, la trasformazione in Super Sonic giocabile nei livelli principali, un sistema giorno-notte in tempo reale (simile a \"Sonic Unleashed\"), e tempo meteorologico che variava di volta in volta.\nTuttavia, il gioco affront\u00f2 un ciclo di produzione difficile. Lo sviluppo inizi\u00f2 nel 2004, e venne progettato per rilanciare il franchise per la settima generazione, durante il quindicesimo anniversario della serie. Il team venne inizialmente guidato dal co-creatore del personaggio, Y\u016bji Naka, che per\u00f2 si dimise per formare la propria azienda, la Prope. Apparve per\u00f2 un altro ostacolo: nel 2005 venne annunciata la Nintendo Wii, col nome in codice Revolution, e il team, gi\u00e0 piccolo di suo, non pot\u00e9 far uscire il gioco anche su quella nuova console, cos\u00ec si divise in due, con una met\u00e0 che lavor\u00f2 sul gioco che segn\u00f2 l'esordio di Sonic sulla Wii, \"Sonic e gli Anelli Segreti\" (2007). Oltre a questi problemi, il gioco venne sviluppato di fretta, poich\u00e9 SEGA mise fretta al team in modo che terminasse la produzione e lo rendesse commerciabile prima del Natale 2006.\nA causa di ci\u00f2, molti contenuti furono eliminati, e nonostante il suo potenziale, il gioco \u00e8 caratterizzato da molti bug, difetti, ed errori tecnici, per via della data d'uscita fortemente anticipata. Inoltre SEGA voleva realizzare anche una versione PC e una per Wii, ma non vennero mai realizzate (la versione Wii per motivi probabilmente dovuti all'hardware).\nAccoglienza.\nIl gioco ha ricevuto recensioni generalmente negative: da parte di Metacritic ha ricevuto 43% per la versione per PlayStation 3 e 46% per la versione per Xbox 360. Alcuni criticarono inoltre il romanticismo tra Sonic ed Elise e la trama come eccessivamente cupa.\nNonostante l'insuccesso da parte della critica, il titolo fu un buon successo commerciale, vendendo 870.000 copie nei primi sei mesi e raggiungendo il titolo \"Platino\" su Xbox 360 in Giappone e negli Stati Uniti. \u00c8 stato depennato nel 2010, in seguito alla decisione di SEGA di rimuovere tutti i titoli Sonic con punteggi misti su Metacritic dai negozi, al fine di aumentare il valore del marchio, dopo recensioni positive per \"Sonic the Hedgehog 4 Episodio 1\" e \"Sonic Colours\".\nI giochi futuri hanno ignorato completamente il suo tono e la maggior parte dei nuovi personaggi, tranne Silver the Hedgehog, che ha avuto abbastanza successo da diventare uno dei personaggi principali della serie, continuando ad apparire occasionalmente nei titoli della serie ancora oggi."}
{"id": "1914922", "revid": "287204", "url": "https://it.wikipedia.org/wiki?curid=1914922", "title": "Guerra in Ossezia del Sud", "text": "L'espressione Guerra in Ossezia del Sud pu\u00f2 riferirsi ai seguenti conflitti:"}
{"id": "1914926", "revid": "110157", "url": "https://it.wikipedia.org/wiki?curid=1914926", "title": "Oblast' di Perm'", "text": "L'oblast' di Perm' era un'oblast' della Russia, costituita il 3 ottobre 1938, dalla divisione dell'oblast' di Sverdlovsk, e soppressa il 1\u00ba dicembre 2005, data a partire dalla quale \u00e8 andata a costituire con circondario dei Komi-Permiacchi il territorio di Perm'."}
{"id": "1914929", "revid": "30610", "url": "https://it.wikipedia.org/wiki?curid=1914929", "title": "Episodi di Squadra Speciale Cobra 11 (ventitreesima stagione)", "text": "La ventitreesima stagione della serie televisiva Squadra Speciale Cobra 11 \u00e8 stata trasmessa in prima visione assoluta in Germania sul canale RTL dal 13 settembre al 6 dicembre 2018 (stagione 44 di RTL) e successivamente dal 21 marzo al 6 giugno 2019 (stagione 45).\nIn Italia i primi tre episodi sono andati in onda su Rai 2 dal 6 al 20 agosto 2019. I restanti sono stati trasmessi dal 23 giugno all\u201911 agosto 2020.\nRicercata.\nTrama.\nSemir e Paul si recano in missione non ufficiale a Budapest per aiutare l\u2019ex collega Jenny Dorn, finita nei guai: la donna \u00e8 indagata dall'agente Karen Morris dell'FBI per la scomparsa di David Bartok, suo ex fidanzato e figlio di un magnate ungherese. Il trio dovr\u00e0 fare affidamento solo sulle proprie capacit\u00e0, senza sapere nulla sui criminali e sull'obiettivo finale.\nIl clan Bad\u00f9.\nTrama.\nSemir e Paul, mentre tengono una lezione all'Accademia di Polizia in cui studia Dana, la figlia di Gerkhan, assistono ad un omicidio. Un cadetto viene pugnalato a morte nel campus e sospettano che i colpevoli siano membri del clan di Sonny Badu, una pericolosa famiglia mafiosa libanese. Badu prende di mira anche Dana, spingendo Semir e Paul a salvarla. I due agenti scoprono l\u2019obiettivo del boss: vendicare la morte del figlio. Lotteranno contro l'orologio per impedire che Dana venga uccisa. A fine episodio Dana si diplomer\u00e0 a pieni voti, diventando cos\u00ec una poliziotta\nPaul in scena.\nTrama.\nSemir e Paul si recano in una discoteca per incontrare Marc, un ex poliziotto amico di Paul. Marc, che lavora come spogliarellista, viene rapito. I due inseguono i rapitori ma arrivano tardi: il furgone in cui si trova Marc esplode per un incidente stradale; lo spogliarellista, per\u00f2, era gi\u00e0 morto per un colpo di pistola. Paul scopre che Marc collaborava con un gruppo di spogliarellisti e gigol\u00f2, che ricatta le clienti per soldi con la minaccia di divulgare foto e video. Paul decide di prendere il suo posto nel gruppo infiltrandosi sotto copertura. Qui scopre che Marc era innamorato di una cliente e voleva dire tutto alla polizia. Si capir\u00e0 che il manager del gruppo \u00e8 anche l'assassino. \nMezz'ora a mezzogiorno.\nTrama.\nDopo un terremoto, scoppia il caos: una diga sopra il villaggio ha delle crepe. Sull'autostrada, invece, nessuno sembra essere ferito fino a quando Semir e Paul scoprono il cadavere del chimico Oli Nieder nel bagagliaio di una macchina. Nelle loro indagini, i poliziotti incontrano un collega di Nieder, che li avverte di un altro terremoto che potrebbe rompere la diga gi\u00e0 danneggiata. Inizia una corsa contro il tempo per catturare gli assassini di Nieder.\nCaccia a Semir.\nTrama.\nSemir \u00e8 in fuga dalla polizia. L'investigatore della dogana Winter con cui lui aveva litigato violentemente, viene ucciso e Semir \u00e8 il principale indiziato. Durante il trasferimento in prigione, scappa per dimostrare la sua innocenza.\nAllarme bomba.\nTrama.\nDopo che la sua macchina \u00e8 stata fatta saltare in aria da una mina, Semir si sveglia legato a una sedia in un posto sconosciuto. Collegato tramite videotelefono con Paul, uno sconosciuto fornisce suggerimenti per una perfida caccia al tesoro: tre bombe pacco verranno consegnate a Colonia. Per ogni pacco, Paul avr\u00e0 a disposizione 30 minuti per trovare la bomba e disinnescarla. Le vittime non saranno selezionate a caso e i crimini portano una firma familiare.\nLa forza della coppia.\nTrama.\nSemir e Paul assistono a un omicidio. Le ultime parole della vittima li conducono in un monastero, dove devono partecipare a un seminario di squadra per scoprire, sotto copertura, il colpevole. Quando il seminario si rivela essere non solo un seminario di squadra ma anche di coppia, i due devono fingere di essere una coppia omosessuale per non far saltare la loro copertura.\nAmnesia.\nTrama.\nIn autostrada Paul e Jenny trovano un uomo in stato confusionale. Jenny riconosce nell'uomo suo fratello Patrick, ma lui non ricorda nulla di quello che possa essere successo, ma la pistola che tiene in mano potrebbe significare che abbia ucciso qualcuno. Successivamente Jenny e Paul scoprono un cadavere. Il fratello di Jenny \u00e8 il primo sospettato.\nVendetta in maschera.\nTrama.\nSemir, Paul e Jenny sono a una festa di carnevale. All'improvviso, vengono derubati da malviventi travestiti da clown che rubano, tra tante cosa, anche la fede nuziale di Semir. Indagando scoprono che la banda \u00e8 composta da tre donne.\nL'angelo rosso.\nTitolo originale: \"Schutzengel\"\nTrama.\nSemir e Paul inseguono un uomo pieno di sangue che entra in una chiesa non molto lontana dall'autostrada. Il parroco nega di aver visto l'uomo, che poco prima sembra abbia ucciso qualcuno, e rivela che anche se sapesse qualcosa, non potrebbe dire nulla, a causa del segreto confessionale. Paul e Semir scoprono che la moglie e la figlia dell'uomo morto sono tenute ostaggio. A quanto pare, l'uomo \u00e8 stato ricattato. Indagando scoprono che \"l'Angelo Rosso\", un ricercato killer mafioso \u00e8 il responsabile del rapimento della famiglia e dell'omicidio.\nTra la vita e la morte.\nTrama.\nDurante l'inseguimento di un sequestratore, avviene un incidente gravissimo. Semir rimane ferito in modo cos\u00ec grave che entra in coma. Insieme a Jenny, Paul riesce ad arrestare il fuggitivo. Egli tuttavia, nega di aver qualcosa a che fare con il rapimento di una bambina. Inizia un duello spietato. Ma Paul non sospetta che allo stesso tempo anche Semir stia cercando nei suoi ricordi degli indizi per trovare la ragazza rapita, mentre i medici combattono per la sua vita.\nCapolinea.\nTrama.\nSemir e Paul vengono incaricati di scortare Kemper, un macchinista che secondo le accuse \u00e8 responsabile di un disastro ferroviario. L\u2019uomo deve presentarsi in tribunale per un\u2019udienza segreta, ma alcuni uomini armati prendono diversi ostaggi nel Comando per scoprire il percorso della scorta. In seguito, Semir e Paul finiscono nel mirino di chi vuole uccidere Kemper, mentre Jenny scopre che i sicari sono alcuni sopravvissuti all\u2019incidente ferroviario.\nIl primo giorno.\nTrama.\nUn gruppo di criminali ha preso d\u2019assalto un tir che trasportava fusti vuoti: Dana cerca di dimostrare il proprio valore sul campo. Durante l\u2019analisi del mezzo viene ritrovato un dispositivo in grado di accedere a qualsiasi tipo di sistema. Mentre Dana viene avvicinata da uno dei criminali, la squadra risale a Nahit come responsabile dell\u2019assalto. Dana decide poi di fare di testa sua e viene prelevata dai criminali, che hanno in ostaggio anche Finn. Riesce per\u00f2 a mettersi in contatto con Semir, che si precipita sul posto per salvare entrambi. Finn tuttavia viene colpito da una pallottola nello stomaco, ma riesce a sopravvivere. Grazie all\u2019arresto di uno dei criminali, la squadra trova anche i suoi complici. \nLa lista.\nTrama.\nNina, amica di Andrea, consegna a quest'ultima una lista di nomi femminili, prima che qualcuno cerchi di ucciderla. Anche se Andrea cerca di salvare l\u2019amica, la donna perde la vita nell\u2019inseguimento in auto a causa dell\u2019esplosione del mezzo. Anche il documento viene perso fra le fiamme, ma la squadra riesce a trovare il nome di Fiona grazie agli ultimi SMS della vittima. La donna per\u00f2 \u00e8 gi\u00e0 stata uccisa. Intanto, Andrea decide di sottoporsi a una seduta di ipnosi per ricordare i nomi presenti sulla lista. Semir invece scopre che tutte le potenziali vittime si sono sottoposte a interventi estetici a basso costo. Seguendo gli indizi dell\u2019ipnosi, Andrea si ricorda il nome Adelina e si imbatte nel suo killer. L\u2019uomo la prende in ostaggio all\u2019arrivo di Semir e Paul. Pi\u00f9 tardi, Adelina confessa a Paul di aver assistito alla morte di una paziente durante un intervento fatto dal dottor Wagner. Quest\u2019ultimo uccide l\u2019assassino non appena si ritrova con la pistola puntata contro. Nella colluttazione, spara per\u00f2 anche al padre e poi prende Andrea in ostaggio. Questa volta la donna gli ruba la pistola e aiuta Semir nell\u2019arresto del medico.\nI guardiani di Engonia.\nTrama.\nDurante un gioco di ruolo in un castello viene rapita una donna. Semir e Paul si infiltrano tra i partecipanti, che indossano costumi medievali, per trovare la donna, senza sospettare che i criminali stanno pianificando qualcosa di molto pericoloso.\nSenso di colpa.\nTrama.\nIl fratello maggiore di Semir, Kemal, torna da un viaggio intorno al mondo. Quando Semir e Paul lo vanno a prendere all'aeroporto, un'attivista ambientalista e amica di Kemal viene attaccata da un killer professionista. I due poliziotti riescono a salvarla, ma la donna finisce in coma.\nIl cliente.\nTrama.\nUn avvocato difensore assiste ad una rapina in una gioielleria, sfruttata per uccidere il titolare. Semir e Paul indagano sull\u2019accaduto. Pi\u00f9 tardi, l\u2019avvocato viene avvicinata da Gerald Zorg, che aveva partecipato alla rapina. L'avvocato realizza che il suo cliente, prima di morire, le ha dato delle indicazioni su una cassetta magnetica. I due ispettori realizzano poi che la mente di tutto \u00e8 Zorg. Quest\u2019ultimo per\u00f2 ha rapito l'avvocato per obbligare Semir e Paul a consegnargli i soldi che gli spettavano. A consegna avvenuta, Semir si lancia nell\u2019inseguimento dei criminali, mentre Paul \u00e8 costretto a rischiare la vita per salvare l'avvocato.\nIl farmaco.\nTrama.\nPaul riceve una telefonata dal medico del padre e una volta in clinica, sorprende dei ladri a rubare. Il caso si concentra sulla cura sperimentale fatta a Klaus, il padre di Paul, che intanto scopre di essere stato escluso dal programma. Si introduce cos\u00ec di nascosto nella clinica e ruba una confezione di farmaci, non sapendo che il medicinale ha aumentato le probabilit\u00e0 di morte improvvisa. Mentre i produttori del farmaco cercano di ucciderlo, Klaus decide di partire da solo e lascia una lettera d\u2019addio alla famiglia. Poi si mette in viaggio con il camper. Intanto, Paul scopre che la madre ha sostituito di nascosto le pillole del marito. Successivamente Paul e Semir cercano di arrestare i responsabili."}
{"id": "1914933", "revid": "599013", "url": "https://it.wikipedia.org/wiki?curid=1914933", "title": "Hussein Sulaimani", "text": ""}
{"id": "1914942", "revid": "149587", "url": "https://it.wikipedia.org/wiki?curid=1914942", "title": "Komi-Permjakia", "text": ""}
{"id": "1914943", "revid": "729019", "url": "https://it.wikipedia.org/wiki?curid=1914943", "title": "Fox (etichetta discografica)", "text": "La Fox fu una casa discografica italiana attiva dal 1965 al 1970\nStoria della Fox.\nLa Fox venne fondata dal maestro Armando Sciascia, violinista e direttore d'orchestra abruzzese, nel 1965, come sottoetichetta della Vedette specializzata nella musica beat; la sede era situata in via San Paolo 34 a Milano.\nTra i principali artisti lanciati dalla Fox la pi\u00f9 nota fu Luisa Casali, vincitrice nel 1966 del Festival delle Rose; l'etichetta pubblic\u00f2 anche numerosi dischi di gruppi beat.\nDue eccezioni nel catalogo dell'etichetta sono Anna D'Amico e Corrado Lojacono, cantanti attivi gi\u00e0 da molti anni quando passarono alla Fox.\nNel 1997 la Giallo Records ha raccolto in un cd, The best of Fox, alcune incisioni di artisti dell'etichetta.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "1914946", "revid": "149587", "url": "https://it.wikipedia.org/wiki?curid=1914946", "title": "Circondario Autonomo dei Komi-Permiacchi", "text": ""}
{"id": "1914949", "revid": "149587", "url": "https://it.wikipedia.org/wiki?curid=1914949", "title": "Permjakia", "text": ""}
{"id": "1914953", "revid": "149587", "url": "https://it.wikipedia.org/wiki?curid=1914953", "title": "Komi-Permjakija", "text": ""}
{"id": "1914957", "revid": "1543377", "url": "https://it.wikipedia.org/wiki?curid=1914957", "title": "Neopolo di Roma", "text": "Agiografia.\nI soli dati che conosciamo su Neopolo sono riportati nel Martirologio romano: \"A Roma i santi Martiri Saturnino, Ne\u00f3polo, Germ\u00e0no e Celestino, i quali, dopo aver patito molti tormenti, gettati finalmente in carcere, si riposarono nel Signore\". \nIl Martirologio Geronimiano, invece, poneva il martirio in Alessandria d'Egitto.\nSi racconta che sia morto, dopo essere stato torturato, mentre veniva ricondotto al suo luogo di prigionia, tanto la brutale tortura lo aveva sfigurato.\n\"Neopolus\", \"Napoleo\", San Napoleone e Napoleone Bonaparte.\nIl principale elemento di interesse relativo a questa figura \u00e8 legato a Napoleone Bonaparte, e al suo uso strumentale della religione a fini politici. Infatti, originariamente, il nome Napoleone era adespoto, cio\u00e8 mancava di un onomastico, il quale sarebbe potuto diventare per il Bonaparte, gi\u00e0 imperatore, un'occasione di culto della personalit\u00e0.\nNel 1805, prese in mano la questione il cardinale Caprara, che, consultando appunto il Martirologio romano, trov\u00f2 alla data del 2 maggio la memoria dei santi martiri di Alessandria, tra cui questo \"Neopolo\" (o meglio, in latino, \"Neopolus\") \u2013 che suonava piuttosto simile a un ipotetico \"Napoleone\" (ovvero \"Napoleo\"). Cos\u00ec, l'ignoto san Neopolo venne \"ribattezzato\" san Napoleone.\nSi ritenne poi di dover dare luogo a un legame simbolico ancora pi\u00f9 stretto tra il nuovo santo e l'imperatore regnante \u2013 cosa che venne compiuta trasferendo la memoria del santo dal 2 maggio, appunto data del suo martirio, al 15 agosto, giorno natale del Bonaparte.\nIl 15 agosto 1806, cos\u00ec, Napoleone pot\u00e9 finalmente celebrare per la prima volta il proprio onomastico, nel giorno del suo compleanno: e, non casualmente, proprio quel giorno fu posata la prima pietra dell'Arco di Trionfo a Parigi. Anche negli anni successivi Napoleone tenne vivo il ricordo della duplice festa con degli eventi simbolici per la Francia.\nMa il culto di tale santo era talmente posticcio e insincero che gi\u00e0 nel 1814, alla prima occasione dopo il crollo del regime napoleonico, Re Luigi XVIII abol\u00ec la festa di San Napoleone."}
{"id": "1914958", "revid": "149587", "url": "https://it.wikipedia.org/wiki?curid=1914958", "title": "Permiacchia", "text": ""}
{"id": "1914960", "revid": "2144004", "url": "https://it.wikipedia.org/wiki?curid=1914960", "title": "Universit\u00e0 normale di Shanghai", "text": "L'Universit\u00e0 normale di Shanghai () \u00e8 un'universit\u00e0 pubblica a Shanghai, Cina, fondata nel 1954."}
{"id": "1914963", "revid": "125644687", "url": "https://it.wikipedia.org/wiki?curid=1914963", "title": "Riserva naturale Vincheto di Celarda", "text": "La riserva naturale Vincheto di Celarda (oppure \"Cellarda\") \u00e8 un'area naturale protetta che si trova sulla sponda destra del fiume Piave, nei comuni di Feltre e Lentiai, presso la frazione di Celarda; ricade all'interno del Parco nazionale delle Dolomiti Bellunesi. A poca distanza si trova la riserva naturale regionale della Torbiera di Lipoi.\nTerritorio.\nRappresenta un'importante zona umida sulla sponda destra del fiume Piave, posta su un'area pianeggiante alle pendici dei monti Garda, Miesna e Tomatico. La falda freatica \u00e8 molto superficiale, il che permette l'esistenza perenne di numerosi specchi e corsi d'acqua, taluni artificiali.\nStoria.\nNei secoli passati, la zona era chiamata \"Sal\u00e9t\", in riferimento alla grande quantit\u00e0 di salici che vi crescevano. Amministrata dalla met\u00e0 del XIX secolo dal Ministero delle Finanze, nel 1881 fu data in gestione al Corpo Forestale che, dal 1901, la adib\u00ec a vincheto, ovvero a coltivazione di vinchi per la produzione di vimini. Inoltre furono costruiti alcuni semplici allevamenti ittiogenici per la specie trota, un vivaio (in parte destinato alla floricoltura e alla produzione di funghi) e una scuola per diffondere l'apicoltura. Per qualche anno si allevarono anche mucche da latte. La tragica alluvione che si abbatt\u00e9 sul Triveneto il 4 novembre 1966 distrusse completamente il vincheto, che in seguito non venne pi\u00f9 ripristinato. \u00c8 divenuta riserva naturale con una serie di decreti ministeriali degli anni settanta.\nDal 1976 il Vincheto di Celarda fa parte dell'elenco delle zone umide italiane di interesse internazionale protette dalla Convenzione di Ramsar. Successivamente \u00e8 stato incluso nella rete europea delle riserve biogenetiche. Infine, grazie alla Direttiva Uccelli e alla Direttiva Habitat dell'Unione europea, \u00e8 entrato anche nella Rete Natura 2000 all'interno della Zona di Protezione Speciale e del Sito di Importanza Comunitaria del fiume Piave.\nFlora.\nLa vegetazione \u00e8 assai varia e rientra in cinque diverse categorie:\nDal 1901 sono state introdotte oltre 120 variet\u00e0 e sottovariet\u00e0 di salice; le pi\u00f9 diffuse sono: Salix viminalis, Salix purpurea e Salix amygdalina e Salix incana. Sono altres\u00ec presenti latifoglie (Ontano e Pioppo tremolo) e vegetazione palustre-acquatica (Carex, Phragmites, Potamogeton, Ceratophyllum).\nFauna.\nAllo stato libero sono state censite 84 specie di vertebrati, fra cui vi sono il capriolo, molte specie di carnivori (tasso, martora, volpe, ecc.), diversi roditori e lagomorfi (ghiro, scoiattolo, lepre, ecc.) e alcuni pipistrelli. \u00c8 stata segnalata in passato la presenza della lontra.\nNumerosissimi, come in tutte le aree umide, gli uccelli, rappresentati, ad esempio, dall'airone cinerino, dall'alzavola e da numerosi rapaci diurni e notturni.\nMolto vari anche la fauna ittica, gli anfibi e i rettili. Da evidenziare, poi, la presenza del gambero di fiume.\nPunti di interesse.\nAll'interno della riserva esistono alcune particolari strutture. Da evidenziare i recinti dove vengono allevati in cattivit\u00e0 caprioli, cervi, daini e mufloni, un centro dove sono tenuti alcuni rapaci gi\u00e0 gravemente feriti e ora incapaci di ritornare liberi in natura e un maneggio.\nAttivit\u00e0.\nAll'interno della riserva si contano anche diverse installazioni per praticare il birdwatching.\nAltre attivit\u00e0: trekking, arrampicata, sci."}
{"id": "1914969", "revid": "1115778", "url": "https://it.wikipedia.org/wiki?curid=1914969", "title": "Fu\u00dfball-Bundesliga 2008-2009", "text": "L'edizione 2008-2009 della Bundesliga si \u00e8 conclusa con la vittoria finale del Wolfsburg, che ha conquistato il suo primo titolo. Il campionato \u00e8 iniziato il 15 agosto 2008 e si \u00e8 concluso il 23 maggio 2009.\nIl capocannoniere del torneo \u00e8 stato Grafite del Wolfsburg, autore di 28 gol in 25 partite.\nStagione.\nNovit\u00e0.\nA partire dalla stagione 2008-2009, viene reintrodotto lo spareggio (con gare di andata e ritorno) tra la terz'ultima classificata in Bundesliga e la terza classificata in 2. Bundesliga alla fine del campionato.\nA seguito della riforma delle coppe europee UEFA, le prime due si qualificano, come la stagione precedente, direttamente alla fase a gironi della UEFA Champions League, mentre la terza classificata accede al terzo turno di qualificazione \"Best Placed\". La quarta classificata e la vincitrice della DFB-Pokal accedono direttamente al quarto turno di qualificazione di UEFA Europa League, mentre la quinta classificata accede al terzo turno di qualificazione.\nAvvenimenti.\nNel girone di andata di questo campionato si alternano in testa diverse squadre, tra cui lo , l'Amburgo e soprattutto il neopromosso Hoffenheim, che si laurea anche \"campione d'inverno\". In seguito \u00e8 l' a guidare la classifica, ma dalla ventiseiesima giornata in avanti comanda il Wolfsburg di Felix Magath: la squadra era rimasta a met\u00e0 graduatoria nella parte iniziale del campionato, ma arriva a concludere il campionato due punti sopra il , e a conquistare cos\u00ec il suo primo titolo. Terza classificata, e quindi qualificata anch'essa alla Champions League \u00e8 lo Stoccarda; vanno invece in Europa League l'Hertha e l'Amburgo. Da questa stagione viene reintrodotto lo spareggio tra la terzultima classificata e la terza della Zweite Bundesliga, e cos\u00ec l'Energie Cottbus lascia il posto al vincitore. Infine, la Coppa di Germania viene vinta dal , che si qualifica cos\u00ec all'Europa League e che \u00e8 protagonista anche nella Coppa UEFA: i bianco-verdi arrivano infatti a disputare la finale di Istanbul, dove sono per\u00f2 sconfitti dallo . La squadra aveva inoltre sconfitto l'Amburgo in semifinale, mentre in precedenza aveva eliminato anche il Milan e l'Udinese.\nClassifica finale.\nLegenda:\nNote:\nSpareggio promozione-retrocessione.\nAllo spareggio sono ammesse la sedicesima classificata in Bundesliga e la terza classificata in 2. Fu\u00dfball-Bundesliga.\nStatistiche.\nSquadre.\nPrimati stagionali.\nSquadre"}
{"id": "1914971", "revid": "486946", "url": "https://it.wikipedia.org/wiki?curid=1914971", "title": "San Neopolo", "text": ""}
{"id": "1914977", "revid": "73843", "url": "https://it.wikipedia.org/wiki?curid=1914977", "title": "Giochi della XXVIII Olimpiade", "text": "I Giochi della XXVIII Olimpiade (), noti anche come Atene 2004, si sono svolti ad Atene, in Grecia, dal 13 al 29 agosto 2004. Atene \u00e8 stata scelta come citt\u00e0 ospitante nel corso della 106\u00aa sessione del CIO tenutasi a Losanna il 5 settembre 1997.\nA questa edizione hanno preso parte atleti, squadre e 201 paesi, e sono state assegnate medaglie in 28 sport diversi per un totale di 301 competizioni.\nAssegnazione.\nVotazione finale.\nAtene ha ottenuto l'assegnazione dei Giochi nel 1997, superando Roma, Citt\u00e0 del Capo, Stoccolma e Buenos Aires.\nImpianti e infrastrutture.\nSedi di gara.\nLa maggior parte delle gare si sono svolte negli impianti sportivi di Atene, ma alcuni eventi sono stati ospitati in altre localit\u00e0: Salonicco, Volo, Candia, Patrasso ed Olimpia.\nI Giochi.\nPaesi partecipanti.\nTutti i paesi del Comitato Olimpico Internazionale tranne Gibuti hanno partecipato ai giochi. Da segnalare \u00e8 l'esordio di Kiribati e di Timor Est e il ritorno dell'Afghanistan dopo otto anni, che hanno portato il numero dei paesi partecipanti da 199 a 201. L'ex Repubblica Federale di Jugoslavia ha gareggiato come Serbia e Montenegro. Il numero tra parentesi al fianco della nazione indica il numero di atleti partecipanti.\nCerimonia d'apertura.\nLa cerimonia d'apertura si \u00e8 svolta il 13 agosto 2004 presso lo Stadio olimpico Spyros Lou\u012bs ed \u00e8 stata curata dal coreografo greco D\u012bm\u012btr\u012bs Papa\u00ef\u014dannou. Il tema centrale era composto dalla divinit\u00e0 greca Apollo e dallo sviluppo e la crescita dell'umanit\u00e0 a partire dalla civilt\u00e0 greca: all'inizio della cerimonia al centro dello stadio era infatti stato creato un grande bacino d'acqua rappresentante il Mar Egeo. Il fulcro simbolico della cerimonia era rappresentato da un grande albero.\nCerimonia di chiusura.\nLa cerimonia di chiusura si \u00e8 svolta il 29 agosto 2004 e, come quella d'apertura, \u00e8 stata curata sempre da Papa\u00ef\u014dannou. La cerimonia aveva un particolare riferimento alla divinit\u00e0 greca Dioniso, all'inizio della cerimonia al centro dello stadio era stato creato un grande campo di grano a forma di spirale.\nDiscipline.\nDi seguito l'elenco degli sport seguito dal numero di competizioni:\nCalendario.\nLe gare si sono tenute dall'11 al 29 agosto 2004. Le cerimonie di apertura e di chiusura si sono svolte presso lo stadio olimpico Spyros Lou\u012bs.\nMedagliere.\nQueste sono le prime 10 posizioni del medagliere ufficiale:"}
{"id": "1914979", "revid": "18076428", "url": "https://it.wikipedia.org/wiki?curid=1914979", "title": "Mastai Ferretti", "text": ""}
{"id": "1914984", "revid": "1305772", "url": "https://it.wikipedia.org/wiki?curid=1914984", "title": "Circondario dei Komi-Permiacchi", "text": "Il circondario autonomo dei Komi-Permiacchi (), detto anche Permiacchia o Komi-Permiacchia, \u00e8 stato un circondario autonomo della Russia. Ha perso lo status di soggetto federale il 1\u00ba dicembre 2005 a seguito di un referendum unendosi con l'oblast' di Perm' per formare il Territorio di Perm', di cui costituisce una entit\u00e0 amministrativo-territoriale con status speciale, il circondario dei Komi-Permiacchi.\nConfina con l'Oblast' di Kirov e la Repubblica dei Komi.\nStoria.\nIl circondario fu creato il 26 febbraio 1925 per dare autonomia amministrativa al popolo dei Komi-Permiacchi, una branca del popolo Komi, residenti nell'oblast' di Perm'.\nSociet\u00e0.\nEvoluzione demografica.\n\"Popolazione\" (2002): \n\"Gruppi etnici\":\nSuddivisione amministrativa.\nIl circondario autonomo si divide in 6 distretti (\"rajon\") ed una citt\u00e0 autonoma, ossia il capoluogo Kudymkar. I 6 distretti sono:\nFuso orario.\nLa Komi-Permiacchia si trova nel Fuso Orario di Ekaterinburg (UTC+5) (YEKT)."}
{"id": "1914990", "revid": "767487", "url": "https://it.wikipedia.org/wiki?curid=1914990", "title": "Bharatisiren", "text": "Bharatisiren \u00e8 un genere estinto di Sirenio vissuto agli inizi del Miocene in India.\nDi questo animale \u00e8 stato ritrovato il cranio (inizialmente attribuito al genere \"Metaxytherium\"), il meglio conservato di tutti i Sirenii fossili provenienti dalla regione dell'Oceano Indiano ritrovati finora. \u00c8 anche il pi\u00f9 antico fossile asiatico chiaramente riconducibile alla famiglia Dugongidae dimostrando come, dopo la sua comparsa nelle acque oligoceniche della regione dei Caraibi la famiglia si sia subito radiata in tutte le acque tropicali. \"Bharatisiren\" \u00e8 molto affine all'ancestrale genere \"Crenatosiren\" ma non sembra presentare caratteristiche che lo pongano sulla linea evolutiva che ha portato al moderno \"Dugong\"."}
{"id": "1914991", "revid": "149587", "url": "https://it.wikipedia.org/wiki?curid=1914991", "title": "Permjakija", "text": ""}
{"id": "1914993", "revid": "149587", "url": "https://it.wikipedia.org/wiki?curid=1914993", "title": "Komi-Perm", "text": ""}
{"id": "1915003", "revid": "416175", "url": "https://it.wikipedia.org/wiki?curid=1915003", "title": "Gavriil Romanovi\u010d Der\u017eavin", "text": "Viene ricordato come il maggiore rappresentante della poesia russa del XVIII e dell'inizio del XIX secolo.\nIl suo vigoroso carattere contraddistinse tutte le vicende della sua lunga esistenza, portandolo ad esperire le pi\u00f9 varie situazioni: nel campo professionale con un continuo migrare da un incarico all'altro, in quello letterario affrontando diversi generi poetici.\nLa sua poesia \u00e8 fortemente caratterizzata dall'utilizzo di un russo sonoro e virile, e dall'aver introdotto sistematicamente nella stessa un elemento realistico, ricco di immagini e spesso autobiografico, senza allontanarsi dal quadro di una poesia classicista ma qualificandola al tempo stesso con un tratto di novit\u00e0 che ebbe notevole successo ma non sort\u00ec una scuola, dal momento che gi\u00e0 con il sentimentalismo di Nikolaj M. Karamzin iniziarono a veder luce le prime tracce del preromanticismo russo.\nBiografia.\nOrigini, educazione e arruolamento nell'esercito.\nNacque in una nobile famiglia di origini tatare dell'Orda d'Oro che nel XV secolo si trasfer\u00ec a Mosca, divenendo cristiana e vassalla del Gran Principe Basilio II.\nNonostante l'antica nobilt\u00e0 il padre di Der\u017eavin era un semplice piccolo proprietario terriero del governatorato di Kazan' e mor\u00ec quando Gavriil Romanovi\u010d era ancora giovane. Il ragazzo frequent\u00f2 la scuola superiore del capoluogo dove ebbe modo di imparare il tedesco. Nel 1761, all'et\u00e0 di diciotto anni, si trasfer\u00ec a San Pietroburgo arruolandosi come soldato semplice nei granatieri del reggimento Preobra\u017eenskij, unit\u00e0 militare che ebbe un ruolo determinante e attivo nell'attuazione del colpo di stato del 1762 che esautor\u00f2 lo zar Pietro III e port\u00f2 al potere Caterina II. Con il tempo e senza l'aiuto di personaggi influenti che avrebbero potuto agevolare la sua carriera militare, divenne ufficiale.\nCarriera militare.\nNel 1773 Der\u017eavin si trovava in licenza nella nat\u00eca Kazan' quando scoppi\u00f2 la vasta insurrezione popolare capeggiata da Emel'jan I. Puga\u010d\u00ebv, che procur\u00f2 notevoli problemi alla stabilit\u00e0 interna dell'impero. Facendosi portavoce della nobilt\u00e0 della zona, scrisse un messaggio di lealt\u00e0, rispetto e deferenza alla zarina, tutto ci\u00f2 per fugare ogni sospetto di simpatia o collusione nei riguardi dei rivoltosi. Questo atto di fedelt\u00e0 sort\u00ec l'effetto di mettersi in ottima luce negli ambienti della corte.\nRientrato in servizio come ufficiale al seguito dell'allora comandante di Kazan', generale Aleksandr I. Bibikov, uno degli artefici della repressione del tentativo eversivo, lo coadiuv\u00f2 con le proprie conoscenze del territorio fornendo un valido aiuto all'arresto del rivoltoso. La prematura scomparsa del generale, per\u00f2, lasci\u00f2 Der\u017eavin senza referenti e senza le testimonianze del suo ruolo attivo nella gestione della lotta per il soffocamento dell'insurrezione. Nel tentativo di guadagnarsi una promozione nei ranghi militari per meriti di servizio, si appell\u00f2 pi\u00f9 volte al principe Grigorij A. Pot\u00ebmkin ottenendo di fatto solo il congedo e un donativo in terreni situati in Bielorussia.\nCarriera nel servizio civile.\nContestualmente ottenne il trasferimento nei ranghi del servizio civile, agli ordini del principe Vjazemskij, e in questa veste di burocrate seppe muoversi con abilit\u00e0 riuscendo a fare carriera. A San Pietroburgo inizi\u00f2 ad intessere importanti relazioni col tessuto sociale pi\u00f9 elitario della capitale. A quei tempi la sua fama di poeta era ben chiara, ma \u00e8 nel 1782 con \"Oda Kirgiz-kasackoj carevne Felice\", (Ode alla principessa chirghizo-kajsazka Feliza) un'ode dedicata a Caterina II, che si conquist\u00f2 un'ottima reputazione non solo agli occhi della sovrana; anche in virt\u00f9 di questo riusc\u00ec ad avere delle protezioni che gli permisero di salire la scala gerarchica della burocrazia imperiale, nonostante frequenti attriti con le varie autorit\u00e0 locali, che si risolvevano con un trasferimento per lui pi\u00f9 vantaggioso.\nA causa di dissapori con Vjazemskij fu trasferito nella sua Kazan' con la prestigiosa carica di governatore, aiutato in questo dall'intervento diretto della zarina. Fu proprio durante il viaggio per raggiungere la sede del suo incarico che port\u00f2 a compimento \"Bog\" (Ode a Dio).\nIl suo carattere non facile, accostato ad un'integrit\u00e0 morale ed onest\u00e0 intellettuale non comune negli apparati burocratici dell'epoca, lo portarono sovente ad avere problemi e dissidi ovunque si presentasse a svolgere il suo lavoro. Nel 1784 assunse la carica di governatore di Olonec e l'anno successivo quella di Tambov.\nDurante l'esercizio del suo servizio nelle tre citt\u00e0, riassunse in un'ampia documentazione le corruttele nell'amministrazione burocratica di cui era stato diretto testimone. Tornato nella capitale nel 1790, chiese ed ottenne un'udienza alla zarina per produrle e farle valutare il dossier raccolto.\nPresso la corte degli Zar.\nNel 1791 divenne senatore e segretario dell'imperatrice assegnato all'ufficio per le petizioni, ruolo che ricopr\u00ec anche con lo zar Paolo I. In questo modo ebbe l'opportunit\u00e0 di entrare in contatto e frequentare l'ambiente della corte. Con il passare del tempo, per\u00f2, i suoi ottimi rapporti con Caterina II iniziarono a deteriorarsi, a causa soprattutto di una sua riscrittura del Salmo 81, che gli procur\u00f2 delle accuse di giacobinismo, vicenda che non sort\u00ec grosse conseguenze, anche per merito dell'intercessione del principe Platon A. Zubov, all'epoca favorito della zarina.\nSebbene non avesse molta predisposizione per uffici politici, nel 1802 il nuovo zar Alessandro I lo nomin\u00f2 ministro della giustizia; tuttavia, la profonda diversit\u00e0 di vedute tra il sovrano, cresciuto nell'ambiente permeato dal pensiero illuministico caratteristico della cultura della nonna Caterina II, e quelle conservatrici di Der\u017eavin fecero s\u00ec che anche quest'ultima esperienza al servizio dell'impero durasse meno di un anno.\nRitiro dalla vita pubblica.\nNel 1803 lasci\u00f2 il servizio e si ritir\u00f2 nella sua propriet\u00e0 a Zvanka, vicino a Novgorod, dove visse gli ultimi anni della sua vita in pace e serenit\u00e0, e mantenendo integro il suo talento di verseggiatore continu\u00f2 a scrivere fino al giorno della sua morte, avvenuta il 20 luglio 1816.\nOpere.\nTematiche e preferenze letterarie.\nDer\u017eavin impegn\u00f2 gran parte della sua attivit\u00e0 letteraria nell'ambito della poesia, non considerando alcune opere teatrali, quali la tragedia \"Dobrynja\", l'unica ad avere un qualche rilievo, \"Pozarskij\" e \"Groznij ili pokorenie Kazani\" (Il terribile o la sottomissione di Kazan') di importanza relativa e marginale e alcuni lavori in prosa di maggior spessore come \"Rassu\u017edenie o liri\u010deskoj poezij, ili ob ode\" \"Discorso sulla poesia lirica, ovvero sull'ode\" e le sue \"Memorie\", che ci lasciano un acuto ritratto del ruvido carattere dell'autore.\nI temi portanti della sua produzione sono quelli legati alla vita, intesa come un bene effimero da assecondare attraverso un sereno godimento dei beni terreni, certamente relazionabile al concetto di epicureismo; la morte, disfacente opera vista e sentita con un riconoscente riguardo e non passiva rassegnazione; l'elemento umano, con le sue debolezze e virt\u00f9; l'elemento divino, che non viene n\u00e9 negato, n\u00e9 idolatrato, ma viene osservato nella sua grandezza e relazionato allo stesso essere umano, uscendone quest'ultimo piccolo e ridimensionato.\nNella poesia di Der\u017eavin il rapporto tra la vita e la morte risulta frutto di un equilibrio di tensioni e relazioni funzionali, la seconda \u00e8 spesso utilizzata come strumento riduttivo delle attivit\u00e0 terrene, il continuo citarne l'incombenza, l'ineluttabilit\u00e0 e l'assoluta equit\u00e0 di fronte a ciascun essere necessita al poeta per contestualizzare in una prospettiva non miope la transitoriet\u00e0 e la fuggevolezza della vita, ridicolizzarne e ridimensionarne le ansie, le brame, gli affanni, la gloria, richiamandone la sua caducit\u00e0, la sua fugacit\u00e0. Il tema dell'assoluta equit\u00e0 dell'attivit\u00e0 mortifera \u00e8 ricorrente, quasi a cercare in questo una forma consolatoria per la sua categorica, indifferente ed incombente certezza; in tutto questo risultano evidenti i richiami alle danze macabre di epoca barocca.\nInizi.\nLa prima pubblicazione di Der\u017eavin fu \"Ody pereved\u00ebnnye i so\u010din\u00ebnnye pri gore \u010citalagae\" (Odi tradotte e composte presso la montagna di \u010citalagaj), edita anonima dopo il 1775, composta da otto lavori, tre odi di Federico II di Prussia nella sua traduzione in russo, e cinque lavori di sua produzione. Anche se non ebbero alcun riscontro in diffusione o popolarit\u00e0, due di queste, \"Na velikost\" (Sulla grandezza) e \"Na znatnost\" (Sulla nobilt\u00e0) gi\u00e0 nei titoli testimoniano quella che sar\u00e0 una delle preferenze di Der\u017eavin, ovvero lo sviluppo delle liriche su temi filosofici. Questi tentativi fanno trasparire un'acerbit\u00e0 ed una disorganica eterogeneit\u00e0, ma nel complesso possono riferirsi al modello di Michail V. Lomonosov.\nNel 1779 videro luce i suoi primi lavori di spessore, \"Klju\u010d\" (La fonte) e \"Oda na smert' knjazja Me\u0161\u010derskogo\" (In morte del principe Me\u0161\u010derskij), prodromi di quella che sar\u00e0 la sua capacit\u00e0 di innovazione dell'espressione lirica. L'ode celebrativa divent\u00f2, nei versi di Der\u017eavin, una forma di linguaggio pi\u00f9 libera dalle canonizzazioni tipiche dei tentativi di seguire la codifica dell'uso della lingua russa nei vari tipi di componimento poetico, caratteristico della scuola lomonosoviana.\nIl grande normatore russo aveva previsto tre stili, alto-sublime, medio e umile, a ciascuno dei quali corrispondeva l'utilizzo di diversi tipi di lingua, lo slavo ecclesiastico per i componimenti pi\u00f9 solenni, una prevalenza del russo popolare per le opere di stile basso e una sintesi delle due per il genere medio. Il poeta, non riuscendo ad esprimersi adeguatamente all'interno di queste schematiche strutturazioni, le abbandona parzialmente, avvicinandosi cos\u00ec alla scuola di Aleksandr P. Sumarokov.\nL'originalit\u00e0 di Der\u017eavin risiede anche e soprattutto nel suo rendere le percezioni e le forme con sfumature non stereotipe, e con tratti di concreto realismo, attraverso l'utilizzo anche di riferimenti autobiografici, discostandosi cos\u00ec dalle canoniche espressioni impiegate fino a quel momento, Nella sopraccitata ode \"In morte del principe Me\u0161\u010derskiji\" il narratore non \u00e8 un semplice spettatore, ma \u00e8 completamente immerso nella partecipazione al dolore e con questa opportunit\u00e0 sviscera le proprie considerazioni sul senso della vita. Con questo il poeta pales\u00f2 le sue meditazioni sulla pochezza della vita stessa e dell'ineluttabilit\u00e0 della morte con uno spirito di rassegnazione assolutamente non pessimistico e riconducibile al carpe diem di Orazio.\nPrimi successi.\nUn anno importante per Der\u017eavin fu il 1783. In quell'anno inizi\u00f2 la sua collaborazione con la rivista \"Sobesednik\" e in occasione dell'uscita del primo numero pubblic\u00f2 \"Oda Kirgiz-kasackoj carevne Felice\", (Ode alla principessa chirghizo-kajsazka Feliza) conosciuta come Felica o Feliza, la cui stesura risaliva all'anno prima.\nIn un racconto scritto dalla zarina per i suoi nipoti, \"Skaza o carevi\u010di Chlore\" (Fiaba dello zarevic Chlor), la sovrana utilizz\u00f2 l'allegoria per stendere questo scritto con evidenti scopi didattici, in cui viene narrata la vicenda, in un contesto orientale, della figlia di un khan tataro, Felica, che cerca di favorire lo zarevic Chlor nella sua ricerca della rosa senza spine, rappresentazione simbolica della virt\u00f9,\nDer\u017eavin sfrutt\u00f2 l'ambientazione esotica e il nome della protagonista per sviluppare il tema della sua ode. I cortigiani, tra cui il narratore, il poeta stesso, vengono rappresentati come nobili tatari, \"murza\", che con le loro ignave sottomissioni ai godimenti della vita si contrappongono alla figura della monarca, descritta come un'entit\u00e0 reale e non simbolica, illuminata, virtuosa, con tratti profondamente umani e con il suo temperamento e i suoi costumi di gran lunga superiori all'ambiente che la circonda. La devozione del poeta per la zarina traspare in tutta l'opera, cos\u00ec come sfrutt\u00f2 la struttura dell'ode per ironizzare pesantemente sulla condotta dei personaggi della corte.\nL'ode rimane importante per la comprensione dell'evoluzione stilistica di Der\u017eavin, in quanto l'autore riusc\u00ec a sviluppare in maniera organica la sua inclinazione all'utilizzo di pi\u00f9 tipologie di componimento letterario all'interno dello stesso lavoro, impiegandoli quasi tutti, dall'idillio alla satira, dalla retorica fino al panegirico, arrivando ad esprimersi anche con un lessico spontaneo e a tratti spiritoso, a cui diede il nome di \"zabavnyj russkij slog\", (stile russo divertente). Oltre i pregi letterari, questo lavoro gli consent\u00ec di raggiungere una buona fama e di procurarsi il favore di Caterina II.\nMaturit\u00e0 artistica ed evoluzione stilistica.\nDopo breve tempo, nel 1784, usc\u00ec la celebre \"Bog\" (Ode a Dio), in cui la sua ispirazione poetica raggiunse il punto pi\u00f9 elevato. Incentrata sul rapporto tra Dio e l'uomo, riflette gli umori culturali del tempo, in cui i concetti deistici provenienti dalla cultura europea occidentale avevano preso corpo anche nell'Europa orientale. Con questa ode raggiunse la notoriet\u00e0 anche fuori dei confini della Russia, diffondendo la sua fama in tutto il continente.\n\"Videnie murzy\", (La visione del murza), del 1789, fu l'occasione per Der\u017eavin di ridare la parola a \"Felica\". Costru\u00ec una sorta di autocritica attraverso gli ammonimenti della sovrana contro le facili lusinghe, rammentandogli la vera finalit\u00e0 del talento poetico, inteso come un \"dono di Dio\", il quale dovrebbe avere ben pi\u00f9 nobili fini che la retorica adulazione.\n\"Vel'mo\u017ea\" (Il nobile), scritta tra il 1774 e il 1794, rientra nel novero delle opere con taglio fortemente critico nei confronti dei grandi dignitari del suo tempo e con tono polemico e caustico ne descrisse le debolezze. Altri lavori in cui affronta lo stesso tema sono \"K vlastiteljam i sudijam\", (A governanti e giudici) e l'epistola \"Chrapovickomu\", (A Chrapovickij), del 1873.\nI versi de \"Il pavone\" e dell'ode \"Vozvra\u0161\u010denie grafa Zubova iz Persii\", (Sul ritorno del conte Zubov dalla Persia), si ispessiscono arrivando a notevoli livelli di intensit\u00e0, quasi a voler rispecchiare il carattere dell'autore, prorompente ed impetuoso.\nAltra opera rilevante \u00e8 \"Vodopad\", (La cascata), scritta tra il 1791 e il 1794 per la scomparsa di Grigorij A. Pot\u00ebmkin, il potentissimo favorito della zarina, in cui il tema della morte \u00e8 sviscerato con toni pi\u00f9 drammatici. L'uso della cascata come simbolo consent\u00ec al poeta di produrre una lirica pi\u00f9 potente ed espressiva rispetto all'altra opera celebrativa, la gi\u00e0 citata \"In morte del principe Me\u0161\u010derskij\" ma come quest'ultima la morale conclusiva \u00e8 riferibile ad una pacata accettazione dell'inesorabilit\u00e0 della morte e ad un sereno godimento della realt\u00e0 terrena, alla caducit\u00e0 della fama e del potere, a differenza dell'eterna grandezza del creato.\nNata come opera commemorativa, in questa ode viene riscontrato l'utilizzo di temi non precisamente pertinenti al soggetto protagonista del lavoro, come dei chiari riferimenti ai canti di Ossian, ma in particolare ai temi oraziani, che permisero al poeta di sostenere efficacemente la struttura dell'ode celebrativa in canoni non pesantemente retorici.\nI poemi anacreontici e le sperimentazioni letterarie.\nL'introduzione, da parte di Der\u017eavin, di riferimenti fortemente autobiografici lo spinse a produrre lavori di dimensioni pi\u00f9 ridotte rispetto alle odi, riservando cos\u00ec particolare attenzione ai poemi anacreontici: permeati da una gioia di vivere, uno spirito e una volutt\u00e0 raramente riscontrabili nel panorama letterario russo, li scrisse negli anni della maturit\u00e0. La prima raccolta, esplicitamente intitolata \"Anakreonti\u010deskie pesni\", (Canti anacreontici), risale al 1804.\n\"Evgeniju \u017eizn' Zvanskaja\" (A Evgenij, vita a Zvanka), \"Prigla\u0161enie k obedu\", (Invito a tavola) e anche la precedente \"K pervomu sosedu\" (Al primo vicino), del 1870 sono i lavori pi\u00f9 significativi di questo genere. Caratterizzati da una curiosa, golosa e continua citazione di specialit\u00e0 gastronomiche, Der\u017eavin riusc\u00ec a comporre delle opere in cui i paesaggi e le atmosfere descritte vengono rese attraverso l'utilizzo di immagini del tutto originali.\nFra le opere di questo periodo ve ne sono alcune in cui il poeta si dedica alla ricerca di sonorit\u00e0 linguistiche dolci ed armoniose, arrivando a produrre dei veri e propri lipogrammi in poesia, nei quali scientemente \"\"evit\u00f2 la lettera \"r\" per mettere in evidenza la dolcezza della lingua russa\".\" Quando mor\u00ec, nel 1816, aveva appena finito di scrivere la prima parte dell\"Ode sulla mortalit\u00e0\".\nDer\u017eavin \u00e8 da ritenersi a tutti gli effetti il maggior poeta del '700 russo. La sua opera si innesta nella scia del classicismo, ma contaminata da elementi di forte realismo molto spesso autobiografico e da una vena ironica tutta peculiare, che fecero della sua poesia un momento di grande novit\u00e0 nel panorama letterario dell'ultimo quarto del XVIII secolo, determinandone l'ampio successo. L'esatto riflesso del suo carattere si ritrova nell'uso libero e spregiudicato, quasi arbitrario della lingua russa: la plasm\u00f2 e la forz\u00f2 alle sue esigenze rappresentative per arrivare a produrre una lirica espressiva e virile, frutto di un nuovo linguaggio letterario."}
{"id": "1915010", "revid": "205250", "url": "https://it.wikipedia.org/wiki?curid=1915010", "title": "Donald Glaser", "text": "Biografia.\nNato a Cleveland, ha ottenuto il Bachelor of Science in fisica e matematica presso il Case Institute of Technology nel 1946 e il Doctor of Philosophy presso il Caltech di Pasadena nel 1949. Divenne istruttore presso l'Universit\u00e0 del Michigan e, in seguito, professore (1957) nel medesimo ateneo. Si trasfer\u00ec all'Universit\u00e0 di Berkeley nel 1959, in qualit\u00e0 di professore di fisica. Nel periodo a Berkeley si dedic\u00f2 allo studio delle particelle elementari aventi vita media breve. La camera a bolle permetteva di osservare il tempo di vita delle particelle.\nDal 1962 inizi\u00f2 a studiare biologia molecolare, a partire da un progetto sul cancro provocato dai raggi UV. Nel 1964 ottenne, quindi, il titolo di professore di biologia molecolare. \u00c8 stato professore di fisica e neurobiologia."}
{"id": "1915011", "revid": "51323", "url": "https://it.wikipedia.org/wiki?curid=1915011", "title": "Donald A. Glaser", "text": ""}
{"id": "1915012", "revid": "51323", "url": "https://it.wikipedia.org/wiki?curid=1915012", "title": "Donald Arthur Glaser", "text": ""}
{"id": "1915014", "revid": "297745", "url": "https://it.wikipedia.org/wiki?curid=1915014", "title": "Vincheto di Cellarda", "text": ""}
{"id": "1915017", "revid": "339392", "url": "https://it.wikipedia.org/wiki?curid=1915017", "title": "Maestro Internazionale Femminile", "text": ""}
{"id": "1915020", "revid": "110157", "url": "https://it.wikipedia.org/wiki?curid=1915020", "title": "Rock &amp; Roll Queen", "text": "Rock &amp; Roll Queen \u00e8 uno dei singoli della indie rock band britannica The Subways estratto dal loro album di debutto \"Young for Eternity\". La canzone \u00e8 presente nella colonna sonora della serie tv \"The OC\" ed \u00e8 presente come prima traccia nella raccolta \"\". \u00c8 presente inoltre nel film \"Die Hard 4.0\", e nelle colonne sonore dei due videogiochi della EA Sports \"Rugby 06\" , \"FIFA Street 2\" ed infine nel gioco \"Saints Row 2\". Il singolo ha raggiunto la posizione numero 22 nella classifica delle vendite britanniche (Official Albums Chart) e la posizione numero 37 in Italia.\n\u00c8 stata usata come colonna sonora anche per il film \"RocknRolla\"."}
{"id": "1915023", "revid": "828781", "url": "https://it.wikipedia.org/wiki?curid=1915023", "title": "Catena del San Sebastiano", "text": "La Catena del San Sebastiano \u00e8 un gruppo montuoso delle Dolomiti della Provincia di Belluno (Dolomiti Meridionali di Zoldo), che si trova precisamente tra i comuni di La Valle Agordina, Zoldo Alto e Forno di Zoldo: \u00e8 una catena dal chiaro aspetto dolomitico; dal paese di La Valle si possono ammirare, specialmente nei mesi autunnali e invernali, magnifici tramonti dalle sfumature rosa e arancioni.\nSuddivisioni.\nPu\u00f2 essere suddivisa in 3 sottogruppi:\nLungo il corso della catena sono presenti quattro passi:\nI monti limitrofi sono: la Moiazza a nord-ovest, il Pramper a est, il Monte Talvena e \nil Monte Celo (o Zelo) a sud.\nAltre estensioni della catena sono:\nVerso l'Agordino, dal San Sebastiano scende il torrente Rova, mentre dal Moschesin i torrenti Missiaga e Bordina, tutti e tre affluenti del Cordevole. Verso la Val Zoldana, invece, scende dal San Sebastiano il torrente Dur\u00e0n e dal Tamer il Mal\u00ecsia, affluenti del Ma\u00e8.\nI sentieri per raggiungere le cime sono piuttosto impervi, in alcuni tratti accompagnati da cordino. \u00c8 comunque possibile raggiungere Cima Nord del San Sebastiano, il Tamer Grande e Piccolo e il Castello di Moschesin.\nClassificazione.\nSecondo la SOIUSA la Catena del San Sebastiano \u00e8 un gruppo alpino con la seguente classificazione:"}
{"id": "1915042", "revid": "1005847", "url": "https://it.wikipedia.org/wiki?curid=1915042", "title": "Giuseppe De Capitani d'Arzago", "text": "Biografia.\nNato in una famiglia nobile, era marchese. Laureato in Giurisprudenza all'Universit\u00e0 degli Studi di Pavia, lavor\u00f2 come amministratore d'azienda presso la cassa di risparmio (di cui fu anche presidente dell'associazione delle province lombarde dal 1924 al 1944 e di quella nazionale dal 1931 al 1943). Titolato con numerose onorificenze, inizia la sua carriera politica all'inizio del Novecento con il Partito Liberale Italiano.\nFu eletto deputato per la prima volta nel 1913 e conferm\u00f2 il suo seggio anche al termine delle elezioni politiche del 1919 e del 1921. Segretario nazionale dei liberali dal 1919 al 1922 (con una breve interruzione tra l'aprile ed il giugno del 1921), fu promotore dell'alleanza PLI-PNF e divenne il Ministro dell'agricoltura del Governo Mussolini; in precedenza era stato sottosegretario di stato al ministero del Tesoro e della pubblica istruzione.\nNell'esecutivo del duce resta fino al 5 luglio del 1923; continu\u00f2 la sua attivit\u00e0 politica divenendo presidente dell'istituto internazionale del risparmio e successivamente podest\u00e0 di Milano (6 settembre 1928) dopo che il precedente podest\u00e0 Ernesto Belloni era rimasto coinvolto in uno scandalo di tangenti.\nSi dimise da podest\u00e0 di Milano il 19 novembre del 1929 per accettare la nomina a senatore del Regno. Fu anche vicepresidente del Senato dal 1934 al 1939.\nCaduto il fascismo, nel 1944 venne deferito presso l'Alta Corte di Giustizia per le Sanzioni contro il Fascismo; il procedimento fin\u00ec con un non luogo a procedere a causa della sua morte, avvenuta per cause naturali.\nSuo figlio Alberto De Capitani d'Arzago fu un noto archeologo e storico dell'arte."}
{"id": "1915050", "revid": "764447", "url": "https://it.wikipedia.org/wiki?curid=1915050", "title": "Aeroporto di Bruxelles-National", "text": "L'Aeroporto di Bruxelles-National (IATA: BRU, ICAO: EBBR) \u00e8 il principale aeroporto del Belgio e il 23\u00ba in Europa, \u00e8 situato vicino alla cittadina di Zaventem e serve la citt\u00e0 di Bruxelles, da cui dista 11 chilometri.\nAttivit\u00e0.\nL'aeroporto \u00e8 l'hub della Brussels Airlines, della Jetairfly, della Abelag Aviation e della Thomas Cook Airlines ed \u00e8 utilizzato da altre 260 compagnie circa, impiegando nell'indotto circa 6000 persone.\nNel 2005, l'aeroporto \u00e8 stato eletto miglior aeroporto in Europa da parte dello IATA (Internation Air Transport Association), sulla base di un sondaggio condotto su oltre 100.000 passeggeri in tutto il mondo.\nL'attentato del 22 marzo 2016.\nIl 22 marzo 2016 l'aeroporto fu oggetto di un attacco terroristico presso la sala partenze verso le ore 8:00 del mattino con due esplosioni: una vicino ai banchi di accettazione delle compagnie American Airlines e Brussels Airlines e l'altra vicino ad una caffetteria Starbucks. Le due esplosioni causarono 16 vittime.\nCollegamenti con Bruxelles.\nL'aeroporto \u00e8 collegato con la citt\u00e0 di Bruxelles tramite un bus di linea della STIB.\nEsiste anche una linea ferroviaria che collega l'aeroporto con le principali stazioni dei treni di Bruxelles."}
{"id": "1915056", "revid": "111433", "url": "https://it.wikipedia.org/wiki?curid=1915056", "title": "\u00de\u00e6ttir leggendari", "text": ""}
{"id": "1915058", "revid": "196390", "url": "https://it.wikipedia.org/wiki?curid=1915058", "title": "Thaettir leggendari", "text": ""}
{"id": "1915059", "revid": "709565", "url": "https://it.wikipedia.org/wiki?curid=1915059", "title": "Lin Carter", "text": "Conosciuto come autore di fantascienza e fantasy, \u00e8 stato anche apprezzato critico ed editore.\nDella sua vasta opera letteraria, in Italia sono giunti solo sparuti romanzi, ma molti racconti, soprattutto quelli in cui Carter si cimenta con personaggi letterari creati da altri autori, come Conan il barbaro e Kull di Valusia di Robert E. Howard.\nOpere.\nSceneggiature.\nFra il 1967 e il 1969 sceneggia pi\u00f9 di cinquanta episodi della serie animata \"Spider-Man\"."}
{"id": "1915060", "revid": "196390", "url": "https://it.wikipedia.org/wiki?curid=1915060", "title": "\u00de\u00e1ttr leggendario", "text": ""}
{"id": "1915061", "revid": "287204", "url": "https://it.wikipedia.org/wiki?curid=1915061", "title": "Thattr leggendario", "text": ""}
{"id": "1915073", "revid": "1602064", "url": "https://it.wikipedia.org/wiki?curid=1915073", "title": "Bonacossa Borri", "text": "Biografia.\nBonacossa era figlia di Squarcino Borri (1230-1277, detto anche \"Scarsino\"), capitano dei nobili esuli da Milano all'avvento dei Torriani e fedelissimo sostenitore della famiglia Visconti, e di Antonia (1236-?), di casato sconosciuto, che questi aveva sposato nel 1254. La famiglia Borri, originaria del comune di Santo Stefano Ticino di cui era feudataria assieme ad alcune terre della vicina Corbetta, era una delle pi\u00f9 stimate del milanese e vantava tra le proprie schiere anche un santo, San Mona, vescovo della cattedra episcopale di Milano.\nPer questi legami che risultarono fondamentali al mantenimento del potere dei Visconti una volta conquistata la signoria milanese, Bonacossa venne data in sposa dal padre a Matteo I Visconti, signore di Milano, nel 1269.\nCon il marito fu confondatrice della cappella di San Tommaso nella chiesa di Sant'Eustorgio di Milano, dove vennero sepolti, oltre ai due coniugi, anche il fratello di Matteo, Umberto III Visconti e alcuni figli avuti da Bonacossa, quali Stefano e le due figlie Beatrice e Caterina.\nMor\u00ec a Milano il 13 gennaio 1321.\nDiscendenza.\nDall'unione di Bonacossa con Matteo I, nacquero i seguenti eredi:"}
{"id": "1915074", "revid": "181699", "url": "https://it.wikipedia.org/wiki?curid=1915074", "title": "Unione doganale tedesca", "text": ""}
{"id": "1915077", "revid": "404338", "url": "https://it.wikipedia.org/wiki?curid=1915077", "title": "Swift", "text": ""}
{"id": "1915078", "revid": "767487", "url": "https://it.wikipedia.org/wiki?curid=1915078", "title": "La vita segreta della signora Lee", "text": "La vita segreta della signora Lee (\"The Private Lives of Pippa Lee\") \u00e8 un film del 2009 diretto da Rebecca Miller basato sul suo romanzo \"Le vite private di Pippa Lee\". Protagonista della pellicola \u00e8 Robin Wright.\nIl film \u00e8 stato presentato nella sezione Panorama alla 59\u00aa edizione del Festival di Berlino.\nIl film racconta in contemporanea il presente attuale di Pippa Lee e il suo passato tramite frequenti flashback, che mostrano le diverse vite di Pippa partendo dalla sua infanzia fino ad arrivare all'et\u00e0 adulta.\nTrama.\nPippa Lee \u00e8 una donna alla soglia dei 50 anni sposata con Herb, un editore di 30 anni pi\u00f9 vecchio di lei conosciuto in giovane et\u00e0. La coppia ha due figli, Ben in procinto di diventare avvocato con cui Pippa ha un ottimo rapporto, e Grace, che lavora come fotografa sui fronti in guerra e che apparentemente la odia, mentre invece adora il padre. Dopo i tre infarti del marito si sono trasferiti in una piccola cittadina per condurre una vita pi\u00f9 tranquilla.\nDopo il trasloco, stanca di essere considerata un enigma, comincia a rivivere la sua infanzia e adolescenza. Pippa \u00e8 figlia di un pastore protestante e di Suki, una donna con forti problemi di depressione che prendeva eccitanti per riuscire a far fronte alle esigenze di una famiglia con cinque figli e soggetta a repentini sbalzi di umore. Fin dalla sua nascita, era ossessionata dall'aspetto di Pippa, arrivando a travestirla in ogni maniera. Da adolescente i problemi della madre cominciarono a farsi insopportabili per la figlia, che decide di scappare di casa e andare a vivere con la zia Trish e la sua compagna Kat.\nPippa subisce l'influenza di Kat, che la convince a posare per le foto erotiche per il suo nuovo romanzo. Un giorno per\u00f2 Trish torna a casa prima scoprendole ed \u00e8 costretta ad andarsene.\nPippa comincia frequentare una comune di artisti e a provare ogni tipo di allucinogeno. Intanto la madre muore rendendo cos\u00ec impossibile una riconciliazione. In una delle feste in cui il suo fidanzato artista viene invitato, conosce Herb e tra i due scatta subito un'attrazione reciproca. Dopo la festa Pippa inizia a frequentarlo ed inizia una relazione. Herb \u00e8 sposato con Gigi ma \u00e8 un rapporto infelice.\nUn giorno i due vengono invitati a pranzo da Gigi assieme a Sam, uno scrittore vecchio amico di Herb. Durante il pranzo Gigi si uccide e Pippa sposa Herb. L'arrivo dei figli porter\u00e0 Pippa ad una rinascita.\nNella nuova citt\u00e0 Pippa \u00e8 diventata un sostegno per alcune persone, come la vicina Dot, che ha un figlio Chris di 35 anni che ha appena lasciato la moglie cominciando a vivere in strada, per poi tornare a casa dai genitori o l'amica Sandra in crisi con il compagno Sam. Nella nuova casa intanto cominciano a trovare cose fuori posto, come la cucina a soqquadro al mattino o un calzino nel frigorifero. Herb, temendo di star perdendo la ragione a causa della vecchiaia, fa installare delle telecamere per averne le prove. Le registrazioni mostrano per\u00f2 che \u00e8 Pippa ad avere dei problemi: di notte ha infatti delle grosse crisi di sonnambulismo di cui non si ricorda niente al mattino. In una di queste crisi, Pippa si ritrova in un drug store aperto h24, in cui viene svegliata dal lavorante Chris. Quando il mattino dopo si sveglia, si fa riaccompagnare da lui per riprendere l'auto e scopre che Chris aveva cercato di diventare un gesuita, ma senza successo e che ha lasciato la moglie in seguito al tradimento di lei con il suo migliore amico.\nPippa va da uno psicanalista che le consiglia di trovare un hobby per far passare il tempo e va a lezione di ceramica. Dopo poche lezioni per\u00f2 viene estromessa dal corso per aver insultato l'insegnante e va a trovare Herb in ufficio. Qui trova anche Sandra e scopre cos\u00ec la loro relazione iniziata poco dopo il trasloco. Mentre parlano, Sandra cerca di uccidersi, disperata per aver fatto una cosa del genere alla sua migliore amica. Pippa per\u00f2 \u00e8 incredibilmente sollevata dalla fine del suo matrimonio e la prende molto seraficamente. Subito dopo va a trovare Chris, ma mentre i due si baciano vengono interrotti dalla madre entrata all'improvviso in camera del figlio.\nPippa comunica i suoi sentimenti a Herb e decide di andare via di casa. Rientrata per cercare le chiavi della macchina trova il marito svenuto a terra. La diagnosi dei medici \u00e8 senza speranza, il suo cervello \u00e8 morto non si riprender\u00e0 mai pi\u00f9. La tragedia porter\u00e0 la figlia a decidere di voler essere amica della madre e di non comportarsi mai pi\u00f9 male con lei. Pippa decider\u00e0 di sospendere la respirazione forzata del marito e di lasciarlo andare. Dopo la sua morte partir\u00e0 con Chris per iniziare una nuova vita.\nProduzione.\nLe riprese hanno avuto luogo in Connecticut. Il film raggruppa un ricco cast, oltre Robin Wright Penn, Monica Bellucci, Julianne Moore, Blake Lively, ci sono Alan Arkin e Winona Ryder, che interpretano rispettivamente il marito di Pippa Lee e la giovane donna per cui viene lasciata, Keanu Reeves \u00e8 Chris l'amante di Pippa, Maria Bello interpreta la madre di Pippa, apparendo in vari flashback. La Bello sostituisce l'attrice Maggie Gyllenhaal, che ha abbandonato la parte per motivi personali.\nDistribuzione.\nIl film \u00e8 uscito nelle sale statunitensi il 27 novembre 2009."}
{"id": "1915081", "revid": "736476", "url": "https://it.wikipedia.org/wiki?curid=1915081", "title": "Un disco per l'estate 1964", "text": "La prima edizione del concorso radiotelevisivo Un disco per l'estate venne trasmessa nel 1964.\nLa manifestazione.\nVide la competizione di 42 motivi, ed era suddivisa in due fasi: la prima fase prevedeva il \"passaggio\" radiofonico di tutti i motivi in gara (che dovevano essere stati scritti da autori italiani, essere inediti e, nei limiti del possibile, affrontare nel testo temi legati all'estate) in sette trasmissioni quotidiane in onda dal 20 aprile al 13 giugno. Le canzoni furono suddivise in 14 gruppi di tre motivi ciascuno, e i radioascoltatori dovevano votare le canzoni preferite, scegliendone una per ogni terna.\nPervennero circa duecentoquarantasettemila cartoline, e questo dato d\u00e0 l'idea del successo riscosso, unito al fatto che molte canzoni in gara, nei due mesi, entrarono in hit parade, in maniera tale che, al momento delle tre serate di Saint Vincent (gioved\u00ec 18 e venerd\u00ec 19 sul secondo canale e sabato 20 giugno sul primo canale), molti brani erano gi\u00e0 dei successi (ad esempio \"Amore scusami\" di John Foster, \"Solo due righe\" di Peppino Di Capri o \"Con te sulla spiaggia\" di Nico Fidenco).\nDurante le tre serate di Saint Vincent, furono proposte anche in TV le 42 canzoni partecipanti. In questa fase della manifestazione, vi fu una polemica causata da Milva che, non soddisfatta della canzone proposta, annunci\u00f2 il ritiro dalla gara: fu sostituita da Vanna Scotti, che incise una sua versione di \"Quando parto per il mare\".\nAl termine della terza serata, venne comunicata la graduatoria delle 14 canzoni che, ultimato lo spoglio delle cartoline-voto, erano risultate le preferite dal pubblico degli ascoltatori radiofonici, e le stesse furono riproposte a partire dal 14\u00ba posto, dove era posizionata Lilly Bonato, preceduta da Peppino Di Capri (13\u00ba), Fred Bongusto (12\u00ba), Gian Costello (11\u00ba), Tony Dallara (10\u00ba), Nico Fidenco (9\u00ba), John Foster (8\u00ba), Ornella Vanoni (7\u00ba), Bruno Filippini (6\u00ba), Betty Curtis (5\u00ba), Jo Fedeli (4\u00ba), Mario Abbate (3\u00ba), Elio Cipri (2\u00ba) e Los Marcellos Ferial (primo posto).\nTra le eliminazioni sorprendono quelle di nomi come Pino Donaggio, (che per\u00f2 sar\u00e0 ripescato nella fase finale), Nilla Pizzi o Remo Germani, superati anche da artisti debuttanti come Elio Cipri (padre della cantante Syria).\nMa, caso unico nella storia della manifestazione, per questa prima edizione, si decide di procedere alla proclamazione dei vincitori soltanto alla fine dell'estate, per aggiornare la classifica con i dati di vendita dei relativi 45 giri.\nTutte le canzoni in gara (con la sola eccezione del brano di Milva che, come detto, si era ritirata) tornano alla radio tutti i giorni da fine giugno a fine settembre nel programma \"Vetrina di un disco per l'estate\", e finalmente il 24 ottobre si torna a Saint Vincent per la proclamazione dei vincitori. Nel corso della serata, trasmessa alla radio e in TV, presentata da Pippo Baudo ed Enzo Tortora, si riascoltano le 14 canzoni meglio classificate in una versione strumentale, anche se, a seguito dei dati di vendite dei rispettivi 45 giri, i pezzi di Gian Costello e Lilly Bonato devono cedere il posto a quelli di Franco Tal\u00f2 e Pino Donaggio.\nLa classifica finale premia al terzo posto \"Amore scusami\" di John Foster, al secondo \"Con te sulla spiaggia\" di Nico Fidenco, mentre si confermano al primo posto Los Marcellos Ferial con \"Sei diventata nera\", che divenne uno dei dischi pi\u00f9 venduti dell'anno; la canzone che riscosse il maggior successo dal punto di vista delle vendite discografiche fu per\u00f2 \"Amore scusami\" di John Foster.\nA partire dall'edizione 1965, il sistema di voto sar\u00e0 semplificato, e i vincitori saranno proclamati a giugno, indipendentemente dalle vendite dei dischi.\nElenco delle canzoni partecipanti alla prima fase.\nIn grassetto le 14 canzoni finaliste:"}
{"id": "1915082", "revid": "144796", "url": "https://it.wikipedia.org/wiki?curid=1915082", "title": "Bonacosa Borri", "text": ""}
{"id": "1915086", "revid": "661526", "url": "https://it.wikipedia.org/wiki?curid=1915086", "title": "Il lanciatore di coltelli", "text": "Il lanciatore di coltelli, pubblicato nel 2002, \u00e8 un album del cantautore Roberto Vecchioni.\nIl disco.\nI \"coltelli\" del titolo e delle due canzoni presenti nell'album, \"Storia e leggenda del lanciatore\" e \"Il lanciatore di coltelli\", sono i pensieri e le idee grandi e piccole, dei grandi geni ma anche delle persone comuni. Tutte le canzoni e le musiche sono di Roberto Vecchioni ad eccezione de \"Il Mago di Oz\", alla quale ha collaborato Mauro Pagani, che ha poi curato anche tutti gli arrangiamenti. L'album \u00e8 stato scritto a Torino.\nFiglio, figlio, figlio.\nPrendendo spunto da Jacopone da Todi, il testo riflette sul ruolo paterno e su come i figli debbano, anche attraverso la contestazione, diventare adulti e autonomi anche a volte rispondendo contro i genitori.\nShalom.\nAddio di un figlio contrario a una guerra che sembra inarrestabile.\nLa bellezza.\nLa canzone \u00e8 ispirata a la Morte a Venezia, un racconto di Thomas Mann, dove si racconta dello scrittore Gustav von Aschenbach e del suo viaggio a Venezia alla ricerca di nuova ispirazione. Qui \u00e8 colpito dalla bellezza di Tadzio, ragazzo di origine polacca. L'amore impossibile che ne nasce gli fa trascurare anche l'epidemia di colera esplosa nella stessa Venezia, errore che lo porter\u00e0 alla morte.\nMalinconia leggera.\nRacconta questo stato d'animo e l'emozione che ne scaturisce. Una sorta di limbo sempre in equilibrio: \"malinconia, puttana che mi fotti/ con il tempo e la distanza/ e butti l\u00e0 che le persone amate/ non le ho amate mai abbastanza...\"\nMa che razza di Dio c'\u00e8 nel cielo?\nApprofondisce il tema della presenza del dolore sulla terra e dell'esistenza di Dio.\nViola d'inverno.\nQui Vecchioni immagina che, in punto di morte, si possa sentire il suono di una viola, la canzone, come riferito nei concerti dallo stesso Vecchioni, si ispira a una leggenda dei Pellerossa.\nLa mia stanza.\nFotografia, oltre che della propria stanza, anche della propria vita.\nIl mago di Oz.\nCanzone contro il potere."}
{"id": "1915087", "revid": "114325", "url": "https://it.wikipedia.org/wiki?curid=1915087", "title": "V\u00f6lsunga saga", "text": ""}
{"id": "1915089", "revid": "729019", "url": "https://it.wikipedia.org/wiki?curid=1915089", "title": "Tinea cruris", "text": "Tinea cruris, conosciuta anche come epidermofizia inguinale o eczema marginato di Hebra, \u00e8 un'infezione micotica della regione inguinale da dermatofiti tipica degli sportivi, delle persone obese o di chi usa indumenti stretti. Si riscontra pi\u00f9 comunemente negli uomini.\nEziologia.\nLe infezioni da \"Epidermophyton floccosum\" e \"Trichophyton rubrum\" sono responsabili di quasi la totalit\u00e0 dei casi. I fattori predisponenti sono l'utilizzo di indumenti stretti e a bassa traspirazione e l'attivit\u00e0 fisica. Ci\u00f2 comporta l'instaurarsi di un microambiente caldo-umido che favorisce la macerazione della cute e la proliferazione dei miceti. \u00c8 possibile anche l'autoinoculazione da un altro sito, come nel caso del piede d'atleta.\nEpidemiologia.\nLa condizione colpisce prevalentemente i maschi in et\u00e0 adulta. La patologia \u00e8 molto contagiosa e pu\u00f2 portare a epidemie in zone ad elevato affollamento e promiscuit\u00e0, come bagni, piscine.\nClinica.\nSegni e sintomi.\nL'infezione si presenta in regione inguinale con una chiazza eritematosa anulare con un centro chiaro similmente ad altre dermatofitosi. Spesso l'anello risulta incompleto data la conformazione della regione coinvolta. La lesione ha margini ben definiti e si associa ad intenso prurito. Pu\u00f2 evolvere in una lesione desquamante e talvolta a formazione di vere e proprie vesciche. Tende ad espandersi verso i glutei ma usualmente risparmia lo scroto.\nDiagnosi differenziale.\nAlcune patologie possono essere confuse con la \"Tinea cruris\" e devono essere escluse:\nTrattamento.\nPrevenzione primaria e secondaria.\nL'obiettivo \u00e8 quello di minimizzare le possibilit\u00e0 di contagio e creare un microambiente sfavorevole per la crescita del fungo. \u00c8 quindi fortemente consigliato mantenere un'accurata igiene della regione inguinale, con una accorta asciugatura dopo la doccia o dopo il bagno. Bisogna inoltre cambiare spesso gli indumenti intimi, soprattutto dopo aver sudato, e preferire materiali traspiranti, assicurando una debita disinfezione dei capi. Si consiglia di non scambiare indumenti e asciugamani con altri soggetti.\nTrattamento farmacologico.\nLa terapia di prima scelta \u00e8 topica con antimicotici quali il miconazolo, il clotrimazolo, la butenafina, la naftifina, mentre nei casi pi\u00f9 gravi si usa la griseofulvina. In caso di fallimento della terapia topica, si pu\u00f2 passare alla terapia per via sistemica"}
{"id": "1915090", "revid": "466539", "url": "https://it.wikipedia.org/wiki?curid=1915090", "title": "Anatolij Alekseevi\u010d Nogovicyn", "text": "Biografia.\nNel 1973 si \u00e8 diplomato alla Scuola Superiore di Aviazione Militare di Armavir in Armenia (). \u00c8 stato comandante della XI Armata dell'Aviazione russa ed in questo ruolo ha organizzato nell'ottobre del 2000, assieme alla Flotta Aerea del Pacifico, un'azione dimostrativa che prevedeva il sorvolo a bassa quota da parte di alcuni Su-24MR russi della portaerei statunitense USS Kitty Hawk in navigazione nel Mar del Giappone. Durante la Guerra in Ossezia del Sud del 2008 e la conseguente crisi internazionale fra Russia e Georgia ha svolto il ruolo di principale portavoce delle forze armate russe."}
{"id": "1915091", "revid": "204012", "url": "https://it.wikipedia.org/wiki?curid=1915091", "title": "Epidermofizia inguinale", "text": ""}
{"id": "1915092", "revid": "204012", "url": "https://it.wikipedia.org/wiki?curid=1915092", "title": "Tigna inguinale", "text": ""}
{"id": "1915093", "revid": "767487", "url": "https://it.wikipedia.org/wiki?curid=1915093", "title": "Bogota", "text": ""}
{"id": "1915095", "revid": "114325", "url": "https://it.wikipedia.org/wiki?curid=1915095", "title": "Eir\u00edks saga rau\u00f0a", "text": ""}
{"id": "1915096", "revid": "287204", "url": "https://it.wikipedia.org/wiki?curid=1915096", "title": "Eiriks saga rauda", "text": ""}
{"id": "1915097", "revid": "287204", "url": "https://it.wikipedia.org/wiki?curid=1915097", "title": "Maturin", "text": ""}
{"id": "1915099", "revid": "767487", "url": "https://it.wikipedia.org/wiki?curid=1915099", "title": "Cotton Eye Joe", "text": "Cotton Eye Joe \u00e8 il singolo d'esordio del gruppo musicale eurodance svedese Rednex, pubblicato il 2 agosto 1994 dalle etichette discografica Jive Records e ZYX Records. Il singolo \u00e8 stato pubblicato anche negli Stati Uniti nel 1995.\nIl brano, ispirato al brano tradizionale country \"Cotton-Eyed Joe\", presenta un connubio tra le tipiche sonorit\u00e0 eurodance in voga nel 1994 e gli elementi distintivi della musica country tanto da diventare, proprio a causa del tono country, un brano associato frequentemente agli Stati Uniti.\n\u00c8 stato scritto da Janne Ericsson, \u00d6rjan \"\u00d6ban\" \u00d6berg e Pat Reiniz (e prodotto da Reiniz) e ha raggiunto una vasta popolarit\u00e0, scalando le classifiche mondiali e ottenendo diverse prime posizioni.\nSi tratta del pi\u00f9 grande successo commerciale del gruppo, insieme al successivo \"Old Pop in an Oak\".\nNel 1995, il brano \u00e8 stato inserito nell'album di debutto del gruppo, \"Sex &amp; Violins\".\nUn nuovo remix del brano \u00e8 stato pubblicato come singolo nel 2002."}
{"id": "1915100", "revid": "298055", "url": "https://it.wikipedia.org/wiki?curid=1915100", "title": "Artie Bucco", "text": ""}
{"id": "1915102", "revid": "228587", "url": "https://it.wikipedia.org/wiki?curid=1915102", "title": "Tuffi ai Giochi della XXIX Olimpiade - Trampolino 3 metri femminile", "text": "Al concorso dei tuffi dal trampolino 3 metri femminile dei Giochi della XXIX Olimpiade hanno partecipato 30 atlete; le prime 18 dopo il primo turno sono passate alle semifinali, mentre hanno disputato la finale le prime 12 tuffatrici con il miglior punteggio (dato dalla somma del primo turno e delle semifinali)."}
{"id": "1915103", "revid": "1645873", "url": "https://it.wikipedia.org/wiki?curid=1915103", "title": "Lingua abazina", "text": "La lingua abazina o abaza (in cirillico \u0410\u0431\u0430\u0437\u0430 \u0411\u044b\u0437\u0448\u0432\u0430; in latino \"Abaza Byz\u0161wa\") \u00e8 una lingua del Caucaso, parlata da circa 45.000 persone appartenenti all'etnia abazina nella repubblica russa della Circassia e nella regione turca del Mar Nero.\nMolto probabilmente, \u00e8 una lingua caucasica, appartenente al sottogruppo delle settentrionali e strettamente imparentata all'abcaso. Si tratta di una lingua ergativo-assolutiva, che segue la tipologia linguistica Soggetto Oggetto Verbo. I 35.000 abazini di Russia impiegano l'alfabeto cirillico, i restanti 10.000 di Turchia quello latino. L'abazino possiede 63 fonemi consonantici e 2 vocalici.\nI linguisti che hanno effettuato degli studi sull'abazino sono stati W. S. Allen, Brian O'Herin e John Colarusso."}
{"id": "1915104", "revid": "156341", "url": "https://it.wikipedia.org/wiki?curid=1915104", "title": "Lingua abaza", "text": ""}
{"id": "1915106", "revid": "156341", "url": "https://it.wikipedia.org/wiki?curid=1915106", "title": "Abazina", "text": ""}
{"id": "1915107", "revid": "156341", "url": "https://it.wikipedia.org/wiki?curid=1915107", "title": "Lingua caucasica", "text": ""}
{"id": "1915108", "revid": "712828", "url": "https://it.wikipedia.org/wiki?curid=1915108", "title": "Charmaine Bucco", "text": "Charmaine Bucco, interpretata dall'attrice Kathrine Narducci, \u00e8 uno dei personaggi della serie televisiva \"I Soprano\" (\"The Sopranos\").\nMoglie del cuoco Artie Bucco e amica di lunga data della co-protagonista Carmela, gestisce assieme al marito il locale \"Nuovo Vesuvio\".\n\u00c8 sempre presente nella serie, dalla prima alla sesta stagione."}
{"id": "1915112", "revid": "47767", "url": "https://it.wikipedia.org/wiki?curid=1915112", "title": "Tizio Caio e Sempronio", "text": ""}
{"id": "1915113", "revid": "713168", "url": "https://it.wikipedia.org/wiki?curid=1915113", "title": "Massimiliano Stampa", "text": "Biografia.\nMembro di una nobile famiglia milanese, Massimiliano Stampa era figlio del Conte Pietro Martire Stampa e di Barbara Crivelli. Egli gioc\u00f2 un ruolo fondamentale nella politica del suo tempo e nel Ducato di Milano.\nDurante gli anni di reggenza di Francesco II Sforza, erede legittimo dell'ultimo duca (Ludovico il Moro), fu un fedele servitore della corona milanese e si preoccup\u00f2 personalmente di accompagnare nel proprio viaggio dalle Fiandre alla capitale lombarda la futura duchessa Cristina di Danimarca, promessa sposa di Francesco II, anche se questi era ormai moribondo. Si preoccup\u00f2 in particolare dei festeggiamenti, tenutisi nel suo castello di Cusago che aveva acquistato in quello stesso anno, 1534. Dopo questi eventi verr\u00e0 nominato consigliere ducale; gi\u00e0 dal 1531 era castellano del Castello Sforzesco.\nDopo la morte di Francesco II senza eredi la citt\u00e0 stava per sprofondare nel caos. Per evitare disordini Massimiliano si mise a capo di un'ambasceria e offr\u00ec in dono la citt\u00e0 di Milano all'Imperatore Carlo V. Come segno di riconoscenza ebbe dall'imperatore il dono di 50.000 scudi e l'investitura del marchesato di Soncino. La consegna segu\u00ec una precedente convenzione stipulata a Bologna: nel febbraio del 1531, infatti, il capitano Giovanni di Mercado aveva ceduto il castello al conte Stampa sotto il giuramento che lo Stampa lo avrebbe a sua volta ceduto solo ed esclusivamente al \u00abSacratissimo et Invictissimo Carolo Quinto de' Romani Imperatore\u00bb ovvero ai suoi successori nel Sacro Romano Impero. Gi\u00e0 nel 1524, Massimiliano aveva ottenuto da Francesco II i feudi di Melzo e Gorgonzola, concessi successivamente per volere imperiale nel 1526 al nobile spagnolo Antonio de Leyva. Stampa ne rientr\u00f2 ad ogni modo in possesso nel 1530 e vi rinunci\u00f2 nuovamente nel 1531. Nel 1525 era anche entrato in possesso del feudo di Rivolta d'Adda e poco dopo di quello di Castellazzo di Corbetta, ottenendo nel 1535 il governo delle terre di Tromello. Carlo V, nel 1540 cedette i propri domini lombardi al figlio Filippo, divenuto re di Spagna.\nAlla sua morte, avvenuta il 19 giugno 1552, Massimiliano Stampa venne sepolto nella chiesa di Santa Maria delle Grazie a Soncino. A causa della mancanza di un erede diretto egli aveva inizialmente designato quale suo successore Giacomo Massimiliano Stampa, figlio di Giovan Francesco conte di Rosate, suo lontano parente, menzionato in due testamenti datati 1537 e 1540. Solo in un secondo momento decise di continuare la linea ereditaria attraverso il fratello minore Ermes, il quale era stato destinato alla carriera ecclesiastica, divenendo vescovo di Novara nel 1541. Abbandonato l'abito talare Ermes acquist\u00f2 i titoli del fratello, divenendo il secondo marchese di Soncino; i beni di Massimiliano vennero divisi tra Ermes e la moglie del defunto, Anna Moroni, la quale si insedi\u00f2 stabilmente nel castello di Cusago. Sua nipote fu la sventurata Marianna de Leyva, ricordata dal Manzoni come \"La Monaca di Monza\".\nA Milano, la sua figura viene prevalentemente ricordata per la costruzione del Palazzo Stampa di Soncino, realizzato sotto la supervisione dell'architetto Cristoforo Lombardo, uno dei maggiori dell'epoca, che realizz\u00f2 per lui un grandioso portale con le imprese di Carlo V.\nA Soncino lo Stampa divenne anche proprietario del locale castello, il quale era stato edificato nel 1473 dal duca di Milano Galeazzo Maria Sforza e che rimase propriet\u00e0 della famiglia Stampa fino al 1876, quando l'ultimo marchese di Soncino, Massimiliano Cesare, cedette per legato testamentario la struttura alla municipalit\u00e0 di Soncino, tutte le altre propriet\u00e0 passarono ad una nipote acquisita sposata ad un Casati.\nMatrimonio e figli.\nMassimiliano Stampa spos\u00f2 la nobildonna Anna Moroni nel 1529. Da questo matrimonio nacque un solo figlio:"}
{"id": "1915114", "revid": "18078170", "url": "https://it.wikipedia.org/wiki?curid=1915114", "title": "Lagman", "text": ""}
{"id": "1915115", "revid": "439868", "url": "https://it.wikipedia.org/wiki?curid=1915115", "title": "Alfred Kastler", "text": "Biografia.\nKastler frequent\u00f2 il liceo Bartholdi di Colmar e l'\u00c9cole Normale Sup\u00e9rieure di Parigi, dal 1921. Dopo gli studi, nel 1926 inizi\u00f2 a insegnare fisica al liceo di Mulhouse, poi all'Universit\u00e0 di Bordeaux, dove insegn\u00f2 fino al 1941. Su richiesta di Georges Bruhat torn\u00f2 all'\u00c9cole Normale Sup\u00e9rieure, dove ottenne una cattedra nel 1952.\nCollaborando con Jean Brossel, port\u00f2 avanti ricerche sulla meccanica quantistica, sull'interazione tra luce e atomi, e sulla spettroscopia. Kastler, utilizzando in maniera combinata sistemi di risonanza ottica e nucleare, svilupp\u00f2 la tecnica del pompaggio ottico. Questi studi condussero al completamento dell'apparato teorico riguardante laser e maser."}
{"id": "1915118", "revid": "18078216", "url": "https://it.wikipedia.org/wiki?curid=1915118", "title": "Lagmann", "text": ""}
{"id": "1915120", "revid": "119011844", "url": "https://it.wikipedia.org/wiki?curid=1915120", "title": "Ciclismo ai Giochi della XXIX Olimpiade - Cronometro maschile", "text": "La Cronometro maschile dei Giochi della XXIX Olimpiade fu corsa il 13 agosto a Pechino, ed affront\u00f2 un percorso totale di 47,6\u00a0km. Venne vinta dallo svizzero Fabian Cancellara, il quale termin\u00f2 la gara in 1h02'11\", davanti allo svedese Gustav Larsson e allo statunitense Levi Leipheimer.\nAlla gara presero parte 39 atleti."}
{"id": "1915121", "revid": "1486495", "url": "https://it.wikipedia.org/wiki?curid=1915121", "title": "Trapped", "text": ""}
{"id": "1915128", "revid": "767487", "url": "https://it.wikipedia.org/wiki?curid=1915128", "title": "Riflessi di paura", "text": "Riflessi di paura (\"Mirrors\") \u00e8 un film horror del 2008 diretto da Alexandre Aja, remake del film sudcoreano \"Into the Mirror\" (\"Geoul sokeuro\") del 2003. Il film \u00e8 stato distribuito nelle sale italiane il 3 ottobre 2008.\nTrama.\nUna guardia giurata corre terrorizzata in una stazione della metropolitana fino a ritrovarsi in una stanza da cui non pu\u00f2 fuggire. A questo punto, l'uomo inizia a supplicare la sua immagine riflessa allo specchio affinch\u00e9 gli risparmi la vita ma il suo riflesso si taglia la gola da solo con una lama, causando dunque la morte dell'uomo. Nel frattempo Ben Carson, ex poliziotto che ha perso il lavoro per il vizio dell'alcolismo, viene assunto come guardia giurata presso il magazzino del negozio Mayflower: tale luogo \u00e8 particolarmente ricco di specchi. Una notte, Ben scopre uno specchio coperto da un telo: rimosso il telo, l'uomo inizia a vedere nello specchio cose che non stanno accadendo nella realt\u00e0. Nei giorni successivi, Carson scopre che l'uomo che ha svolto quella mansione prima di lui \u00e8 morto in un apparente suicidio. Ben ne trova il portafoglio, scoprendo una nota con su scritta la parola \"Esseker\". Successivamente trova anche una foto che rappresenta il luogo del delitto: nello scatto, Ben nota uno specchio in cui il sangue dell'uomo non \u00e8 riflesso, e inizia cos\u00ec a sospettare che gli specchi di quel magazzino nascondano un terribile segreto.\nSubito dopo, la sorella di Ben muore dissanguata per opera del suo riflesso mentre era nella vasca da bagno: anche in questo caso la morte viene bollata come apparente suicidio. Infuriato, Ben cerca di distruggere gli specchi nel magazzino ma essi appaiono infrangibili. A questo punto l'uomo chiede agli specchi cosa essi vogliano, e una strana parola appare su uno di essi: \"Esseker\". Esplorando meglio il magazzino, Ben scopre una particolare stanza in cui vi \u00e8 una poltrona completamente circondata da specchi: il magazzino sorge infatti in uno stabile originariamente utilizzato come manicomio e quella stanza veniva utilizzata per una particolare terapia. L'uomo chiede allora ad un contatto nella polizia di rivelargli eventuali fatti salienti su quel luogo e scopre di una giovane paziente, Anna Esseker, che, dopo essere stata sottoposta a cure in quel luogo, era morta in un apparente suicidio di massa. Indagando nella sua cartella clinica, Ben scopre tuttavia un documento secondo il quale Anna potrebbe essere ancora viva.\nNel frattempo Amy, moglie di Ben, nota che il riflesso di loro figlio agisce in maniera differente rispetto a ci\u00f2 che il bambino effettivamente fa. Il marito accorre immediatamente a casa con lo scopo di coprire tutti i riflessi dell'abitazione: appena arrivato, dipinge tutti gli specchi di casa con della vernice. Subito dopo Ben si reca presso la casa in cui Anna Esseker viveva da bambina: qui parla con suo fratello, scoprendo che Anna durante l'infanzia aveva sviluppato un comportamento molto violento che un medico aveva diagnosticato come una rara forma di schizofrenia e pensato di poter curare in un modo molto particolare. Il medico pose infatti Anna in una stanza piena di specchi, obbligandola dunque a guardare per ore la sua stessa immagine: Anna sembr\u00f2 guarita, ma una volta tornata a casa iniziarono a succederle degli strani fenomeni ogni qual volta si specchiava. Compresa la natura soprannaturale del problema, la famiglia decise di darla per morta e di farla rinchiudere in un convento, luogo in cui gli specchi sono proibiti.\nBen si reca al convento e trova Anna, diventata ormai suora, che gli rivela di essere stata posseduta da un demone durante l'adolescenza. Tale demone \u00e8 ormai intrappolato negli specchi e potrebbe tornare nel mondo reale soltanto qualora si impossessasse di nuovo di lei; per questo Anna si rifiuta di tornare nel luogo in cui ora il demone \u00e8 confinato. Nel frattempo Amy si accorge che a casa il pavimento \u00e8 completamente allagato e per questo riflettente: dopo aver messo sua figlia Daisy al sicuro, la donna scopre che il figlio Michael sta cercando di scrostare la vernice dagli specchi con una lama. Quando la donna cerca di fermarlo, il bambino (ormai posseduto) scappa via. Ben nel frattempo obbliga Anna a tornare all'ex manicomio puntandole contro una pistola e la fa posizionare di nuovo nella stanza in cui fu liberata dal demone. Tornato a casa, l'uomo scopre che il riflesso di suo figlio sta cercando di affogarlo nell'acqua: proprio in quel momento Anna viene nuovamente posseduta da diversi demoni.\nLottando contro il demone, Ben riesce a salvare la sua intera famiglia e ritorna cos\u00ec da Anna, ormai completamente in preda delle diaboliche creature. I due lottano, ma mentre ci\u00f2 si verifica vi \u00e8 una fuga di gas: quando Ben spara verso Anna tutto esplode, trasformando il magazzino in un cumulo di macerie. Poco dopo, Ben si risveglia in un tumulto di paramedici e curiosi, che tuttavia sembrano non accorgersi di lui. Dopo aver vagato per un po', l'uomo scorge uno specchio e scopre di poterlo toccare ma di non avere pi\u00f9 un riflesso: in questo modo l'uomo capisce di essere ormai un fantasma e di trovarsi nella dimensione in cui era gi\u00e0 stato precedentemente confinato il demone che aveva posseduto Anna.\nProduzione.\nIl film \u00e8 stato quasi interamente girato in Romania, il set \u00e8 stato allestito all'Accademia delle Scienze di Bucarest, edificio rimasto incompiuto dal 1989, dopo la morte di Nicolae Ceau\u0219escu. Il budget speso per la realizzazione del film ammonta a 35 milioni di dollari.\nAccoglienza.\nIncassi.\nIl film ha incassato 72,4 milioni di dollari al botteghino.\nCritica.\nIl film ha ottenuto critiche prevalentemente negative. Secondo l'aggregatore di recensioni Rotten Tomatoes, il film ha ottenuto un indice di gradimento del 15% e un voto di 3,9 sulla base di 88 recensioni. Secondo Metacritic il film ha invece ottenuto un voto di 35 su 100 sulla base di 13 recensioni.\nSequel.\nNel 2010 \u00e8 stato realizzato un sequel direct-to-video intitolato \"Riflessi di paura 2\", diretto da V\u00edctor Garc\u00eda ed interpretato da Nick Stahl e Emmanuelle Vaugier."}
{"id": "1915139", "revid": "486946", "url": "https://it.wikipedia.org/wiki?curid=1915139", "title": "Fonte di energia", "text": ""}
{"id": "1915140", "revid": "247222", "url": "https://it.wikipedia.org/wiki?curid=1915140", "title": "Aston Villa Football Club 2001-2002", "text": "Nella stagione 2001-02 l' raggiunse la sedicesima posizione in Premier League. Capocannoniere della stagione fu Juan Pablo \u00c1ngel con 12 goal."}
{"id": "1915141", "revid": "196390", "url": "https://it.wikipedia.org/wiki?curid=1915141", "title": "Lingua creolo-giamaicana", "text": ""}
{"id": "1915142", "revid": "1745361", "url": "https://it.wikipedia.org/wiki?curid=1915142", "title": "St Kilda", "text": ""}
{"id": "1915145", "revid": "298055", "url": "https://it.wikipedia.org/wiki?curid=1915145", "title": "Dwight Harris", "text": ""}
{"id": "1915147", "revid": "599013", "url": "https://it.wikipedia.org/wiki?curid=1915147", "title": "Revfulop", "text": ""}
{"id": "1915148", "revid": "289247", "url": "https://it.wikipedia.org/wiki?curid=1915148", "title": "Rangers (Honiara)", "text": ""}
{"id": "1915152", "revid": "889336", "url": "https://it.wikipedia.org/wiki?curid=1915152", "title": "Osservatorio Jodrell Bank", "text": "L'osservatorio Jodrell Bank (in inglese Jodrell Bank Observatory, abbreviato JBO) \u00e8 un osservatorio britannico dell'Universit\u00e0 di Manchester che comprende una serie di radiotelescopi ed \u00e8 parte integrante del centro di astrofisica di Jodrell Bank, uno dei maggiori centri astrofisici del Regno Unito. Il nome del sito \u00e8 dovuto alla localit\u00e0 presso cui l'Universit\u00e0 identific\u00f2 un terreno adatto alla costruzione di un osservatorio, nel 1945.\nIl telescopio principale dell'osservatorio \u00e8 il radiotelescopio Lovell, oltre al radiotelescopio Mark II ed il MERLIN(\"Multi-Element Radio Linked Interferometer Network\"), un Network di radiotelescopi in configurazione interferometica. L'osservatorio, con Il radiotelescopio Lovell ha contribuito dal 1960 allo sviluppo della tecnica interferometrica VLBI ed \u00e8 attualmente utilizzato regolarmente nella moderna rete europea VLBI"}
{"id": "1915153", "revid": "124168149", "url": "https://it.wikipedia.org/wiki?curid=1915153", "title": "Andreas-Hofer-Lied", "text": "Andreas-Hofer-Lied, in italiano Canto di Andreas Hofer, \u00e8 l'inno ufficiale del \"Land\" Tirolo.\nStoria.\nIl testo narra gli ultimi attimi di vita del patriota tirolese Andreas Hofer prima della sua esecuzione. Il brano \u00e8 anche noto come \"Zu Mantua in Banden\", ovvero \"A Mantova in catene\".\nL'inno fu scritto da Julius Mosen nel 1831, fu successivamente musicato da Leopold Knebelsberger nel 1844. Dal 1948 \u00e8 l'inno ufficiale del \"Land\" Tirolo; con la legge 3/2005 del 14 gennaio 2005 \u00e8 stato riconfermato tale.\nUna versione in italiano fu realizzata da Lorenzo Felicetti (1864\u20131925), prete di Predazzo, scritta a fine Ottocento."}
{"id": "1915156", "revid": "1745361", "url": "https://it.wikipedia.org/wiki?curid=1915156", "title": "Hans Robert Jauss", "text": "\u00c8 noto per il suo lavoro sulla teoria della ricezione, e sulla letteratura francese medievale e moderna.\nEgli non intendeva l'opera come se contenesse un messaggio, ma riconosceva il lettore come protagonista di un processo attivo e poetico nel quale la ricerca filologica \u00e8 in grado di unirsi all'ermeneutica: per cui l'opera vive nell'attenzione e nell'interesse che le tributa il pubblico. Nel caso in cui il pubblico non provi interesse essa cade nel dimenticatoio e muore."}
{"id": "1915163", "revid": "6120", "url": "https://it.wikipedia.org/wiki?curid=1915163", "title": "Elisa Cusma Piccione", "text": ""}
{"id": "1915169", "revid": "149726", "url": "https://it.wikipedia.org/wiki?curid=1915169", "title": "Cercocebo dal mantello", "text": ""}
{"id": "1915171", "revid": "446353", "url": "https://it.wikipedia.org/wiki?curid=1915171", "title": "Rijksmuseum", "text": "Rijksmuseum (pronuncia: ) \u00e8 il termine generale per un museo statale o nazionale in lingua olandese.\nQuando \u00e8 usato da solo, \"Rijksmuseum\" si riferisce generalmente al Rijksmuseum di Amsterdam.\nNei Paesi Bassi esiste una serie di musei statali, elencati di seguito per localit\u00e0."}
{"id": "1915173", "revid": "1305772", "url": "https://it.wikipedia.org/wiki?curid=1915173", "title": "Lophocebus aterrimus", "text": "Il cercocebo dal ciuffo (\"Lophocebus aterrimus \") \u00e8 un primate della famiglia delle Cercopithecidae.\nDescrizione.\nLa lunghezza del corpo \u00e8 tra 40 e 62\u00a0cm, quella della coda tra 55 e 85\u00a0cm e il peso \u00e8 in genere compreso tra 6 e 8\u00a0kg. I maschi sono un po' pi\u00f9 grandi delle femmine. Il colore del corpo \u00e8 nero e anche nero \u00e8 il caratteristico ciuffo alla sommit\u00e0 del capo che d\u00e0 il nome comune alla specie. Il pelo ai lati del muso \u00e8 invece lungo e grigio. Manca la criniera sulle spalle presente in altre specie dello stesso genere.\nDistribuzione e habitat.\nVive solo nella Repubblica Democratica del Congo a sud del fiume Congo (a nord del quale \u00e8 l'areale di \"L. albigena\").\nL'habitat \u00e8 la foresta pluviale tropicale.\nBiologia.\nHa attivit\u00e0 diurna e conduce vita arboricola scendendo raramente al suolo. Vive in gruppi territoriali, formati da uno o pi\u00f9 maschi adulti, diverse femmine e giovani, per un totale di circa 15 individui.\nLa dieta \u00e8 varia, consistendo prevalentemente di frutta, ma anche di altri vegetali, insetti e altri piccoli animali.\nStato di conservazione.\nLa specie \u00e8 considerata quasi a rischio dalla IUCN."}
{"id": "1915174", "revid": "149726", "url": "https://it.wikipedia.org/wiki?curid=1915174", "title": "Cercocebo dal ciuffo", "text": ""}
{"id": "1915177", "revid": "1305772", "url": "https://it.wikipedia.org/wiki?curid=1915177", "title": "Lophocebus opdenboschi", "text": "Il cercocebo di Opdenbosch (\"Lophocebus opdenboschi\") \u00e8 un primate della famiglia delle Cercopithecidae. \nDescrizione.\nQuesta specie \u00e8 molto simile al cercocebo dal ciuffo, del quale era considerata (e da alcuni lo \u00e8 ancora) una sottospecie. Entrambe le specie hanno il corpo nero e il caratteristico ciuffo, ma quello del cercocebo di Opdenbosch non ha la forma appuntita caratteristica dell'altra specie. Inoltre i peli ai lati del muso sono incurvati e non sono grigi.\nDistribuzione e habitat.\nL'areale copre la parte sudoccidentale della Repubblica Democratica del Congo e alcune zone adiacenti in Angola.\nL'habitat \u00e8 la foresta pluviale tropicale.\nBiologia.\nLe abitudini sono poco note, ma probabilmente coincidono con quelle di \"L. aterrimus\". Si pensa quindi che conduca vita arboricola scendendo raramente al suolo e viva in gruppi territoriali formati da uno o pi\u00f9 maschi adulti, diverse femmine e giovani. \nLa dieta probabilmente consiste prevalentemente di frutta, ma anche di altri vegetali, insetti e altri piccoli animali.\nStato di conservazione.\nSecondo la IUCN non vi sono dati sufficienti per stimare il grado di pericolo di questa che \u00e8 considerata una sottospecie di \"Lophocebus aterrimus\"."}
{"id": "1915178", "revid": "117683", "url": "https://it.wikipedia.org/wiki?curid=1915178", "title": "Vescovo di Equilio", "text": ""}
{"id": "1915180", "revid": "149726", "url": "https://it.wikipedia.org/wiki?curid=1915180", "title": "Cercocebo di Opdenbosch", "text": ""}
{"id": "1915181", "revid": "339392", "url": "https://it.wikipedia.org/wiki?curid=1915181", "title": "Rijksmuseum Amsterdam", "text": ""}
{"id": "1915186", "revid": "92723", "url": "https://it.wikipedia.org/wiki?curid=1915186", "title": "Chiesa di San Giorgio Martire (Costabissara)", "text": "La chiesa di San Giorgio Martire \u00e8 la chiesa parrocchiale di Costabissara, comune della provincia di Vicenza. Terminata nel 1920, \u00e8 stata per lungo tempo considerata la \"chiesa nuova\" del paese, in contrapposizione con la \"vecchia\" chiesa longobarda di San Giorgio situata sulla collina.\nLa chiesa non presenta un campanile funzionante: i rintocchi provengono ancora oggi dal campanile della chiesetta vecchia.\nStoria.\nIl primo che mosse l'intenzione di voler trovare una soluzione alla ristrettezza della chiesa parrocchiale fu don Alberto Santacatterina, nominato parroco di Costabissara nel 1904. Tra le sue volont\u00e0 vi erano diversi piani per ingrandire la chiesa arroccata sulla collina e la costruzione di una nuova strada per il suo accesso. Nel 1910, a causa di alcuni problemi in paese, Santacatterina rinunci\u00f2 alla parrocchia per essere sostituito, dopo poco tempo, da don Guglielmo Stringari il quale, gi\u00e0 nella sua prima omelia, promette \u00ab\"d'incominciare a condurre a buon fine la fabbrica di una nuova chiesa\"\u00bb.\nIn situazioni economiche molto critiche a causa del rifiuto della maggior parte dei nobili, egli avvi\u00f2 l'impresa con sole 1500 lire, alle quali se ne aggiunsero altre 8000 dalle donazioni del popolo e ancora 2000 dai Marchesi Buzzaccarini. Il terreno su cui costruire l'edificio, donato dalla signora Elisa Conte, era costituito da due campi compresi di una casa colonica (la futura canonica) del valore di 6000 lire.\nLa costruzione.\nIl progetto venne affidato all'architetto Gerardo Marchioro di Castelnovo e dopo un porta a porta Stringari riusc\u00ec a ingaggiare una trentina di volontari per dare il via allo scavo delle fondamenta in una domenica del luglio 1910. In poco tempo il numero di lavoranti si alz\u00f2 a 100 e le fondamenta raggiunsero una superficie di 450\u00a0m\u00b2 con una profondit\u00e0 di 2,5 metri. Il suolo particolarmente paludoso richiese un ingente lavoro di asportazione di terra per sostituirla con pietre del vicino torrente Orolo, al fine di garantirne una migliore consistenza. Fu inoltre necessaria la costruzione delle fondamenta in modo che i lati fossero strettamente legati per permettere una migliore tenuta.\nIl 3 settembre 1910 avvenne la posa della prima pietra in presenza di mons. Foss\u00e0, il vescovo di Fiesole delegato del Vescovo di Vicenza mons. Feruglio perch\u00e9 malato.\nNel 1911 le mura perimetrali raggiunsero i 5 metri d'altezza e la facciata arriv\u00f2 a buon punto nella costruzione. Nel 1912 vennero coperti l'abside, la sacrestia, il futuro campanile e vennero raccolti altri soldi con i quali poter continuare i lavori l'anno successivo.\nPrima Guerra Mondiale.\nNel 1914, per mancanza di fondi, i lavori si fermarono fino al 1915, anno di inizio della Prima Guerra Mondiale. Nonostante il richiamo di giovani e forti braccia al fronte, un'alluvione che distrusse parte dei lavori, la breve incarcerazione di don Guglielmo e Pia Buzzaccarini e un furto alla chiesa longobarda di San Giorgio, la costruzione procedette fino alla conclusione dei finestroni grazie alla raccolta di altre 2.556 lire.\nIn questo periodo la chiesa venne adibita ad infermeria per le truppe.\nDopoguerra e conclusione dei lavori.\nNel 1919 ricominciarono i lavori che consistettero nell'intonacatura della facciata da parte della Cooperativa Edilizia Vicentina, nel completamento del tetto e nella gettata del cemento per il pavimento di coro e abside.\nDopo 10 anni di costruzioni, il 4 settembre 1920, la Chiesa Nuova di San Giorgio Martire accolse il vescovo di Vicenza Ferdinando Rodolfi per la benedizione e la celebrazione della messa solenne. Vennero donate 6.000 lire dalla diocesi alla parrocchia bissarese.\nVista la mancanza di fondi, gli arredi della chiesa derivarono quasi tutti dallo spogliamento della vecchia chiesetta. Si ricordano il fonte battesimale, la Via Crucis, le acquasantiere, l'organo e la balaustrata in marmo rosso davanti al battistero.\nInterventi successivi.\nIl 13 agosto 1922, in onore delle nozze d'argento sacerdotali di don Guglielmo Stringari, venne inaugurata la gradinata per l'ingresso principale. Nel 1935 venne steso il nuovo pavimento e nel 1947 cominci\u00f2 la sistemazione della sacrestia. Il 9 agosto 1948 un uragano colp\u00ec Costabissara danneggiando, oltre che Villa San Carlo, anche la chiesa scoperchiandone il tetto.\nDagli anni cinquanta in poi i cambiamenti effettuati furono di modernizzazione: vennero completate le nove vetrate, nel 1979 inizi\u00f2 la costruzione dell'impianto elettrificato delle campane e negli anni 80 vennero installate le nuove coperture in rame e l'impianto di riscaldamento ad aria.\nNel 2005 terminarono i lavori di ristrutturazione (curati dagli architetti Antonio Tresca e Federico De Boni) che hanno portato alla sistemazione della facciata, all'installazione del riscaldamento a pavimento, alla costruzione di un nuovo altare e di un nuovo tabernacolo.\nDescrizione.\nEsterno.\nAll'esterno la chiesa si presenta con una facciata e una gradinata d'ingresso fortemente ristrutturate durante l'ultimo ritocco avvenuto nel 2005. Sono presenti 6 statue (4 nelle nicchie e 2 ai lati della facciata) tutte scolpite nel 1920 da Napoleone Guizzon di Vicenza. Le tre porte della chiesa (un portone principale e due laterali) sono quelle originali e realizzate in larice dai falegnami Fusa e Santoni nel 1920.\nI muri esterni appaiono ancora come apparivano al termine della costruzione, nonostante i molti restauri. All'epoca la mancanza di soldi non ha mai permesso di intonacarli, lasciando i mattoni a vista per molto tempo, fino a renderli quasi una sua caratteristica.\nIl campanile mancante.\nLa chiesa presenta una torre campanaria che, per\u00f2, non \u00e8 mai stata in attivit\u00e0. Fu pensata per sostituire nelle funzioni feriali le campane della vecchia chiesa parrocchiale, ma non venne mai attivata. \u00c8 comunque dotata di due piccole campane, che probabilmente erano originarie del piccolo companile dell'oratorio di Sant'Apollonia.\nInterno.\nLa chiesa all'interno presenta una sola navata e ospita ai lati due nicchie occupate da un altare marmoreo con la statua della Vergine del Rosario a sinistra e dal battistero a destra.\nOriginariamente, nel 1920, erano presenti due altari lignei: a sinistra intitolato a San Giuseppe e a destra intitolato alla Madonna con le statue della Vergine del Rosario al centro, di Sant'Agnese a destra e di Santa Monica a sinistra, tutte intagliate da Dall'Olmo di Malo. Negli anni 70 l'altare di San Giuseppe \u00e8 stato sostituito con un altare marmoreo proveniente dalla ex chiesa di Sorio di Gambellara. Nell'ultimo restauro, per dare maggiore spazio al battistero, tutto l'altare di destra \u00e8 stato tolto e la statua della Vergine del Rosario spostata sull'altare di sinistra.\nIl soffitto, costruito da Antonio Motterle, \u00e8 in legno in stile ducale e rappresenta il primo caso nel Vicentino ad avere le mensole imbullonate alla base delle capriate. Prima che l'uragano del 1948 lo scoperchiasse, era ricoperto con quadroni di eternit; venne restaurato sostituendolo con lastre di rame negli anni 80.\nL'organo, la balaustra di fronte al battistero e le acquasantiere sono tutti arredi originari della chiesa longobarda di San Giorgio, la vecchia chiesa parrocchiale, che fu spogliata per addobbare la chiesa nascente.\nTele e affreschi.\nLa chiesa presenta alcune tele particolarmente importanti: \"San Giorgio\", opera giovanile di Francesco Maffei; un quadro raffigurante la Flagellazione e uno raffigurante la discesa dello Spirito Santo, entrambi della scuola dei Maganza.\nAlle pareti longitudinali della chiesa sono appese le tele della Via Crucis.\nLa cupola soprastante il coro e l'abside recano rispettivamente gli affreschi del Redentore e dei Quattro Evangelisti, entrambi opera del prof. Dall'Amico, presidente del Manipolo Pittori di Vicenza, nel 1922."}
{"id": "1915188", "revid": "287204", "url": "https://it.wikipedia.org/wiki?curid=1915188", "title": "Un posto nel mondo (romanzo)", "text": "Un posto nel mondo \u00e8 il terzo romanzo di Fabio Volo, pubblicato nel 2006.\nTrama.\nMichele e Federico sono due amici inseparabili, una di quelle coppie di amici che divide tutto: dalle donne alle sbronze in piazza del sabato sera. Federico, insoddisfatto della propria vita da eterno adolescente, decide di intraprendere un viaggio nella speranza di dare un senso alla sua vita. Parte cos\u00ec senza soldi (perch\u00e9 per viaggiare non servono poi tanti soldi) e senza una meta, fiducioso di trovare nel mondo la sua nuova casa. \nDopo qualche tempo ritorna, cambiato dalle esperienze vissute e soprattutto dall'amore per Sophie, ragazza francese conosciuta a Capo Verde. \nPoche settimane dopo, per\u00f2, Federico perder\u00e0 la vita in un tragico incidente in moto. La sua scomparsa prematura e improvvisa scuote a tal punto Michele da spingerlo a mettere in gioco tutte le certezze della sua vita e a ripercorrere il percorso tracciato dall'amico, fino a giungere anche lui a Capo Verde, dove conosce Sophie e la aiuta a completare il progetto iniziato insieme a Federico. Scoprendo sensazioni semplici mai assaporate prima come il piacere di godere dello splendido paesaggio che lo circonda e delle persone semplici e genuine con cui viene in contatto, Michele ritrova una ragione di vita e decide di rientrare in Italia accompagnando Sophie e Angelica, la neonata figlia di Federico. Riconquister\u00e0 la sua ex fidanzata, Francesca, e insieme avranno una figlia, Alice.\nIl tema del romanzo \u00e8 la richiesta di qualcosa di pi\u00f9 dalla vita, e cio\u00e8 la realizzazione del sogno che tutti hanno nel cassetto nascosto sotto il tran-tran della vita quotidiana."}
{"id": "1915189", "revid": "1226", "url": "https://it.wikipedia.org/wiki?curid=1915189", "title": "Paleis Het Loo", "text": ""}
{"id": "1915192", "revid": "204012", "url": "https://it.wikipedia.org/wiki?curid=1915192", "title": "Ulcera da stasi", "text": ""}
{"id": "1915193", "revid": "204012", "url": "https://it.wikipedia.org/wiki?curid=1915193", "title": "Ulcera trofica", "text": ""}
{"id": "1915194", "revid": "92723", "url": "https://it.wikipedia.org/wiki?curid=1915194", "title": "Diocesi di Rulenge", "text": ""}
{"id": "1915197", "revid": "36426", "url": "https://it.wikipedia.org/wiki?curid=1915197", "title": "Dio cornuto", "text": ""}
{"id": "1915199", "revid": "339392", "url": "https://it.wikipedia.org/wiki?curid=1915199", "title": "Festa del Grano (Foglianise)", "text": ""}
{"id": "1915201", "revid": "85709", "url": "https://it.wikipedia.org/wiki?curid=1915201", "title": "Catena di San Sebastiano", "text": ""}
{"id": "1915202", "revid": "125382902", "url": "https://it.wikipedia.org/wiki?curid=1915202", "title": "Palazzetto dello sport Roberta Serradimigni", "text": "Il palazzetto dello sport Roberta Serradimigni o PalaSerradimigni \u00e8 un impianto sportivo polivalente di Sassari; \u00e8 situato in piazzale Segni e per questo motivo in passato era conosciuto con il nome di PalaSegni, oppure semplicemente come Palasport di Sassari.\nStoria.\nCostruito nel 1980 con le sole tribune laterali A e B e una capienza di circa 2500 posti, nel 1992, dopo la promozione in Serie A2 (1989) della Dinamo Sassari, principale squadra di pallacanestro cittadina, sono state aggiunte le gradinate C e D collocate dietro i canestri, arrivando alla capienza di 4.532 posti a sedere, aumentati a 4.984 in occasione delle semifinali play-off 2014. \nTra il febbraio e il marzo del 2006 si \u00e8 concretizzata l'intitolazione a Roberta Serradimigni, una delle migliori cestiste sarde approdate ai massimi livelli della disciplina. \u00c8 stata pi\u00f9 volte convocata nelle selezioni nazionali e nel 1980 ha vinto la medaglia d'argento ai Campionati Europei categoria cadette, aggiudicandosi anche il titolo di miglior marcatrice della manifestazione. Mor\u00ec nel 1996 in un incidente stradale, a soli 32 anni.\nIl palazzetto ospita le gare delle pi\u00f9 importanti squadre di pallacanestro cittadine come la Dinamo Basket Sassari (Lega A) e la Dinamo Lab (Serie A1 di Basket in Carrozzina). In passato, nell'impianto si sono disputati anche incontri di pallamano e pallavolo maschile e femminile e varie edizioni del Trofeo Internazionale Guido Sieni di judo.\nNell'estate del 2005 \u00e8 stato rimosso lo storico parquet in legno scuro con aree verdi, sostituito con un nuovo parquet in legno chiaro con le aree blu (che riprendono i colori sociali della Dinamo Basket Sassari). \nA fine settembre 2009 sono stati eliminati i vetri di protezione a fondo campo e dal novembre 2009, dopo quasi 30 anni di utilizzo dei caratteristici canestri a discesa dal soffitto, sono stati posizionati nuovi canestri con base mobile sul parquet.\nNell'estate del 2014 l'impianto luci, oltre a vari altri lavori, \u00e8 stato sostituito con un moderno impianto a Led per rientrare nei parametri minimi richiesta da Eurolega, sostituzione che colloca il PalaSerradimigni tra le arene pi\u00f9 luminose d'Europa.\nLa struttura ha due tabelloni segnapunti posti in corrispondenza delle gradinate C e D, con la possibilit\u00e0 di inserire le statistiche e i dettagli della partita e dei giocatori in campo. Nel 2015 inoltre \u00e8 stato piazzato un moderno tabellone centrale modello cubo americano della Bertele.\nL'impianto, gestito dalla Polisportiva Athlon, ospita inoltre i principali eventi musicali invernali. Sono inoltre disponibili i servizi di bar, sala convegni, sala stampa con rete WiFi, sala video con 15 posti e centro medico.\nIl 15 e 21 agosto 2012 ha ospitato due incontri dell'Italia impegnata contro il Portogallo e la Turchia, valevoli per le qualificazioni al Campionato europeo maschile di pallacanestro 2013. In occasione dell'ultimo incontro \u00e8 stata posta una targa commemorativa di Roberta Serradimigni all'interno della struttura.\nIl 30 giugno 2013 ha ospitato l'incontro di World League di pallavolo tra l'Italia e l'Iran.\nIl 4 e 5 ottobre 2014 ha ospitato la Final Four di Supercoppa italiana di pallacanestro maschile 2014.\nProgetto di ristrutturazione.\nA partire dalla stagione 2014, le positive stagioni sportive della Dinamo hanno cominciato a far emergere i limiti strutturali del Palaserradimigni, il quale risente del peso degli anni e comincia ad essere ritenuto non pi\u00f9 funzionale al basket di alto livello sia in relazione alla capienza, ormai sottodimensionata rispetto alle ordinarie richieste di biglietti, ma anche relativamente alla carenza di servizi connessi all'esperienza sportiva. \nL\u2019esigenza di spazi pi\u00f9 adeguati e moderni ha cos\u00ec portato il presidente della Dinamo, Stefano Sardara, a cercare soluzioni differenti, inizialmente ipotizzando la costruzione di un nuovo palazzetto e, successivamente, grazie all'accordo con le istituzioni locali, optando per la ristrutturazione dell'impianto esistente, il quale avrebbe cambiato totalmente fisionomia.\nLa ristrutturazione del Palaserradimigni, cominciata ufficialmente il 26 giugno 2020, durer\u00e0 circa due anni e servir\u00e0 per sollevare il tetto del palazzetto (rendendolo strutturalmente autonomo rispetto al resto dell\u2019impianto) e aumentare la capienza complessiva, che raggiunger\u00e0 i 6.441 posti a sedere.\nL\u2019ampliamento dei posti a disposizione avverr\u00e0 grazie all'innalzamento delle tribune sui lati lunghi del campo, che saranno innalzate fino a raggiungere lo stesso livello delle tribune poste dietro ai canestri. Inoltre, le due tribune principali saranno raccordate, senza soluzione di continuit\u00e0, con la tribuna C (in cui staziona lo zoccolo duro del tifo sassarese) creando un effetto catino.\nSaranno poi rivisti tutti gli spazi interni ed esterni, in modo da rendere, grazie ad un investimento complessivo di circa 10 milioni di euro, l\u2019intero impianto pi\u00f9 moderno e funzionale, in linea con gli obiettivi della prima compagine cestistica dell\u2019isola.\nSpettacoli ed eventi.\nMusica.\nil 30 settembre 1994 l'impianto ha ospitato il concerto dei Ramones, uno degli ultimi concerti in Italia prima di sciogliersi definitivamente.\nCollocazione.\nL'impianto \u00e8 raggiungibile attraverso i mezzi urbani dell'ATP Sassari con la linea 8 (la quale parte dalla Stazione di Sassari) e dalla CS (Circolare Sinistra) alla fermata \"Piazzale Segni\". \nIn auto \u00e8 raggiungibile dalla SS 131, da cui bisogna prendere l'uscita per Viale Italia, svoltare a destra in Via Parigi, e subito a sinistra in Via Washington; arrivati all'altezza del Comando Carabinieri, occorre girare a destra subito prima della rotatoria e percorrere via Verona e via Milano proseguendo sempre dritti al semaforo e alle successive due rotatorie; alla terza rotatoria svoltare in via Vardabasso: all'incrocio con Via Carlo Felice percorrere dritti la rotatoria e successivamente svoltare a sinistra. Si arriva infine in Piazzale Segni, dove si trova un ampio parcheggio."}
{"id": "1915203", "revid": "76963", "url": "https://it.wikipedia.org/wiki?curid=1915203", "title": "Larisa Oleynik", "text": "Biografia.\nDi origine ucraina da parte di padre, ha partecipato a diversi i film, tra cui i pi\u00f9 importanti: \"10 cose che odio di te\", a fianco di Heath Ledger e Julia Stiles, e il fortunato \"A Time for Dancing\", dove interpreta Jules , una ballerina malata di cancro.\nDoppiatrici italiane.\nNelle versioni in italiano dei suoi film, Larisa Oleynik \u00e8 stata doppiata da:"}
{"id": "1915208", "revid": "767487", "url": "https://it.wikipedia.org/wiki?curid=1915208", "title": "Gabriele Grilli", "text": "Cresciuto con la musica rock e rock progressive anni settanta, trova il suo stile canoro nel metal classico anni ottanta.\nDotato di un timbro vocale estremamente simile alle tonalit\u00e0 di Bruce Dickinson (Iron Maiden), esordisce con lo pseudonimo di Nightcomer negli italiani Doomsword, nel loro primo \"album omonimo\" del 1999.\nDopo una breve militanza nei Thy Majestie a cavallo tra il 2003 e il 2004, senza nessuna pubblicazione, ritorna con i FuryNGrace con i quali nel 2007 pubblica l'album \"Tales of the Grotesque and the Arabesque\".\nNel 2008 abbandona il gruppo ed il genere musicale per seguire diversi progetti musicali."}
{"id": "1915227", "revid": "729019", "url": "https://it.wikipedia.org/wiki?curid=1915227", "title": "Bertram Brockhouse", "text": "Biografia.\nBrockhouse era nato a Lethbridge, nella provincia dell'Alberta, e si laure\u00f2 presso l'Universit\u00e0 della Columbia Britannica (ove ottenne il Bachelor of Arts nel 1947). Consegu\u00ec poi, presso l'Universit\u00e0 di Toronto, il Master of Arts (1948) e il Doctor of Philosophy (1950). Da allora, fino al 1962, svolse attivit\u00e0 di ricerca presso i Chalk River Laboratories, di propriet\u00e0 dell'Atomic Energy of Canada Limited.\nNel 1962 divenne professore all'Universit\u00e0 McMaster, ove rimase fino al pensionamento, avvenuto nel 1984.\nAltri riconoscimenti.\nNel 2005, nell'ambito dei festeggiamenti per il settantacinquesimo anniversario dello stabilimento della sede della McMaster a Hamilton, nell'Ontario (citt\u00e0 in cui Brockhouse mor\u00ec nel 2003), gli fu intitolata una strada del campus, la \"Brockhouse Way\". Anche la citt\u00e0 di Deep River, sempre in Ontario, gli ha dedicato una strada.\nVita privata.\nBertram Brockhouse spos\u00f2 Doris Miller, con la quale ebbe sei figli."}
{"id": "1915229", "revid": "205250", "url": "https://it.wikipedia.org/wiki?curid=1915229", "title": "Clifford Shull", "text": ""}
{"id": "1915230", "revid": "51323", "url": "https://it.wikipedia.org/wiki?curid=1915230", "title": "Bertram Neville Brockhouse", "text": ""}
{"id": "1915231", "revid": "51323", "url": "https://it.wikipedia.org/wiki?curid=1915231", "title": "Bertram N. Brockhouse", "text": ""}
{"id": "1915232", "revid": "51323", "url": "https://it.wikipedia.org/wiki?curid=1915232", "title": "Clifford G. Shull", "text": ""}
{"id": "1915233", "revid": "51323", "url": "https://it.wikipedia.org/wiki?curid=1915233", "title": "Clifford Glenwood Shull", "text": ""}
{"id": "1915235", "revid": "765341", "url": "https://it.wikipedia.org/wiki?curid=1915235", "title": "Canoa/kayak ai Giochi della XXIX Olimpiade - Slalom K1 femminile", "text": "La prova del K-1 slalom donne delle olimpiadi di Pechino 2008 si \u00e8 svolta il giorno 13 e 15 agosto 2008 allo Shunyi Olympic Rowing-Canoeing Park di Pechino. Hanno partecipato alle fasi di qualificazione 21 atlete. Di seguito sono riportati i risultati."}
{"id": "1915242", "revid": "640277", "url": "https://it.wikipedia.org/wiki?curid=1915242", "title": "Atletica leggera ai Giochi della XXIX Olimpiade - Marcia 20 km maschile", "text": "Ai Giochi della XXIX Olimpiade, tenutisi a Pechino nel 2008, la prova di marcia 20 km maschile si \u00e8 corsa sabato, 16 agosto, con partenza alle 09:00 e arrivo nello Stadio Nazionale di Pechino."}
{"id": "1915243", "revid": "117913728", "url": "https://it.wikipedia.org/wiki?curid=1915243", "title": "Paramedico", "text": "Il paramedico \u00e8 un operatore del servizio di emergenza sanitaria extra-ospedaliera, specializzato nella medicina d'emergenza-urgenza e che opera sulle ambulanze e sugli altri mezzi d'emergenza.\nLa figura del paramedico \u00e8 riconosciuta e disciplinata dalla legge in molti paesi anglofoni con obbligo di iscrizione all'ordine professionale di categoria (Regno Unito, Irlanda, Stati Uniti d'America, Canada, Australia, Nuova Zelanda).\nCaratteristiche.\nNegli stati in cui esiste tale qualifica, il paramedico pu\u00f2 prestare servizio, retribuito o volontario, sia in squadre dedicate al soccorso sanitario sia in supporto ad altri servizi di emergenza, come nei vigili del fuoco, nelle forze di polizia o nelle forze armate.\nCompiti e formazione.\nI paramedici valutano le condizioni ed assistono i pazienti vittime di problemi di natura medica o traumatica: in base alle normative nazionali o locali, i paramedici sono formati alla rianimazione cardiopolmonare (Basic Life Support e ACLS), alla somministrazione di ossigeno, alla prevenzione ed al primo trattamento dello stato di shock, alla immobilizzazione di fratture e del rachide spinale.\nIl paramedico \u00e8 solitamente anche formato alla somministrazione (autonoma o autorizzabile) di farmaci cardiovascolari e, in generale, di quelli definiti \"salva vita\" sulla base di quanto previsto da protocolli per l'emergenza extraospedaliera redatti e validati a livello nazionale e internazionale.\nGli aspiranti paramedici frequentano corsi in genere della durata di 1500 ore, nei quali acquisiscono competenze nell'Advanced Life Support (ALS) e nel Soccorso vitale al traumatizzato. Viene loro insegnata l'applicazione di specifici protocolli e l'esecuzione di manovre specifiche quali l'intubazione endotracheale (per via orale e nasofaringea), l'utilizzo di dispositivi sopraglottici per la ventilazione invasiva, il posizionamento di una via intraossea (EZ-IO), oltre al posizionamento di accessi venosi periferici e all'utilizzo del defibrillatore, a volte manuale.\nImpiego.\nIl personale paramedico pu\u00f2 prestare servizio sulle seguenti unit\u00e0, ;\nI paramedici possono lavorare anche in \u00e9quipe con personale di altri livelli: frequenti sono, ad esempio, le ambulanze con a bordo un paramedico e un soccorritore con anche il ruolo di autista.\nNel mondo.\nGermania.\nIn Germania il livello pi\u00f9 elevato di soccorso \u00e8 offerto dai medici con specializzazione biennale in soccorso sanitario (\"Notarzt\") e dai soccorritori di livello avanzato, che possono avvalersi di altre due categorie di soccorritori con formazione di livello inferiore (\"Rettungshelfer\" e \"Rettungssanit\u00e4ter\").\nQuella di Rettungsassistent (RA) (\"assistente\") \u00e8 la qualifica massima, conseguibile attraverso un corso di formazione della durata di circa un anno, seguito da 1600 ore di tirocinio, coperte solitamente in un altro anno. Gli allievi paramedici che hanno gi\u00e0 conseguito la certificazione di Rettungssanit\u00e4ter (soccorso avanzato) devono affrontare solitamente un minore programma teorico, e a volte anche pratico, permettendo cos\u00ec di ottenere il diploma in minor tempo; se dotati di qualifiche inferiori, inoltre, possono combinare il tirocinio con il servizio effettivo come soccorritori, integrando le squadre di emergenza come secondi o terzi soccorritori. Le competenze avanzate dei paramedici si dividono tra quelle diagnostiche, come l'ECG e l'auscultazione, le manovre di soccorso invasive come l'intubazione endotracheale e l'applicazione di terapie IV, sottocutanee e intramuscolo.\nBisogna infine sottolineare che n\u00e9 i soccorritori avanzati n\u00e9 i paramedici sono autorizzati a compiere alcuna manovra invasiva se non sotto la supervisione diretta del medico, che deve quindi essere fisicamente presente sulla scena: solo allora possono mettere in atto le manovre apprese durante la loro formazione. Solo in casi eccezionali, in cui la vita del paziente \u00e8 in serio pericolo, il paramedico o il soccorritore avanzato possono \"violare\" questa norma invocando lo \"stato di necessit\u00e0\"; questa pratica, che consiste evidentemente nel violare la legge federale, \u00e8 regolata da linee guida locali che non possono tuttavia renderla legale. L'opera autonoma del paramedico o del soccorritore avanzato in casi di emergenza \u00e8 solitamente limitata a precisi protocolli, come la defibrillazione, l'intubazione endotracheale(senza rilassanti) e la somministrazione di farmaci in casi specifici, come adrenalina durante la RCP, destrosio per l'ipoglicemia, benzodiazepine in caso di attacchi epilettici, nitroglicerina in caso di infarto miocardico acuto (IMA), elettroliti IV per prevenire lo shock ipovolemico.\nItalia.\nDal punto di vista normativo tale figura non \u00e8 prevista; il \"Servizio Sanitario di Urgenza ed Emergenza\" Italiano impiega sui propri mezzi di soccorso solo personale \"Soccorritore\", grossomodo paragonabile alla categoria statunitense dell'EMT di Livello B, che \u00e8 quindi molto lontana da quella di EMT di livello P.\nIl livello di soccorso italiano \u00e8 quindi rappresentato dagli EMT di Livello B (soccorritori), e da personale medico ed infermieristico. Il personale soccorritore presente sulle ambulanze italiane pu\u00f2 essere sia volontario sia dipendente, delle varie \"croci\" o aziende convenzionate, che formano i cosiddetti \"Mezzi di soccorso di base\", o mezzi MSB. Nel caso in cui il paziente che ha richiesto il soccorso abbia bisogno di assistenza e cure avanzate, interverranno, in aiuto ai soccorritori, membri del personale sanitario, ovvero medici (spesso anestesisti-rianimatori) e infermieri, che formano insieme ad un soccorritore nelle vesti di autista, i cosiddetti \"Mezzi di Soccorso Avanzati\" o MSA, che potranno essere sia ambulanze sia automediche. Il servizio di 118 \u00e8 disciplinato dalle singole regioni italiane, che quindi potranno stabilire i vari requisiti e standard minimi sia del personale soccorritore sia di quello sanitario.\nLa composizione dei vari mezzi di soccorso non \u00e8 quindi omogenea in tutto lo stato italiano, ma presenta differenze a livello regionale, come ad esempio la presenza dei mezzi MSB e MSA. In alcune regioni italiane (ad esempio Lombardia e Liguria), le ambulanze sono esclusivamente mezzi MSB (tranne casi rari) e i mezzi MSA sono esclusivamente Automediche che quindi agiranno in supporto e con maggiore autonomia.\nIn altre regioni, ad esempio il Lazio, i mezzi MSB non esistono, e sulle ambulanze \u00e8 presente sempre almeno un infermiere, formando una tipologia di mezzi chiamati MSI (Mezzo di Soccorso Intermedio) o ILS. La formazione dei soccorritori varia da regione a regione (spesso anche da provincia a provincia), non esiste infatti uno standard minimo o qualifiche minime richieste a livello nazionale, poich\u00e9 tale compito \u00e8 demandato alle singole regioni o ASL periferiche.\nIl personale operante sui mezzi di soccorso pu\u00f2 essere assunto come dipendente con vari tipologie di contratto o prestare servizio gratuitamente come volontario. Sebbene il servizio faccia parte del Sistema Sanitario Nazionale (SSN), ed in alcuni casi \u00e8 gestito direttamente dalle aziende regionali, in alcune regioni il servizio viene subappaltato a privati ed organizzazioni. Gli equipaggi di soli soccorritori, che in base alla normativa della singola regione italiana compongono il \"mezzo di soccorso di base\" (MSB), variano da 2 a 4 persone; nelle ambulanze per il soccorso avanzato si trovano un medico ed un infermiere, in aggiunta ad 1-2 soccorritori. In alcune regioni gli equipaggi delle ambulanze sono formati solo da soccorritori, eventualmente supportati dalle Automediche.\nStati Uniti d'America.\nNegli Stati Uniti d'America gli standard per quanto riguarda il soccorso pre-ospedaliero sono definiti a livello dei singoli stati, bench\u00e9 debbano rispondere comunque alle normative nazionali.\nQuello di EMT-P (paramedic) \u00e8 il massimo livello conseguibile da un soccorritore, attraverso corsi di durata variabile tra gli 8 mesi e i 4 anni, che lo portano ad apprendere tutte le tecniche dell'Advanced Life Support, oltre ovviamente a quelle di base.\nIl paramedico \u00e8 tipicamente autorizzato ad effettuare interventi invasivi come la cricotiroidotomia, la toracotomia, l'iniezione intraossea, il posizionamento di un catetere venoso centrale (CVC) o la sutura di ferite; il paramedico \u00e8 inoltre formato all'interpretazione di ECG a 12 derivazioni, alla defibrillazione manuale, alla cardioversione e alla somministrazione di numerosi farmaci (in alcuni stati addirittura di qualsiasi tipo)."}
{"id": "1915244", "revid": "599013", "url": "https://it.wikipedia.org/wiki?curid=1915244", "title": "Cornell Glen", "text": "Carriera.\nMiglior cannoniere al San Juan Jabloteh nelle stagioni 2002 e 2003 con 11 e 29 gol rispettivamente. Cornell fu molto vicino a firmare con gli inglesi del Peterborough United ma, a causa della mancanza di presenze internazionali, non pot\u00e9 ottenere un permesso di lavoro. Glen trascorse un anno in Portogallo, giocando per 'l'AD Sanjoanense durante la stagione 2000/2001.\nGlen fu acquistato dai NY/NJ MetroStars malgrado la concorrenza di altri clubs, su tutti Derby County e Northampton Town durante il mese di febbraio 2004.\nDebutt\u00f2 nei \"MetroStars\", in una partita contro i San Jose Earthquakes l'8 maggio 2004 segnando 2 gol. Segn\u00f2 2 gol anche all'esordio nel LA Galaxy con vittoria per 2-1 sul Chivas USA il 15 aprile 2006. Nel febbraio 2008 Glen ha tenuto periodi di prova con le squadre inglesi di e Tranmere Rovers.\nNel 2016 passa all'Ozone, squadra militante nella I-League 2nd division.\nIl 1\u00ba maggio 2017 viene ufficializzato il suo passaggio in prestito al Bengaluru in vista della Coppa della Federazione che ha vinto battendo in finale il Mohun Bagan."}
{"id": "1915247", "revid": "1305772", "url": "https://it.wikipedia.org/wiki?curid=1915247", "title": "John Wells", "text": ""}
{"id": "1915248", "revid": "51323", "url": "https://it.wikipedia.org/wiki?curid=1915248", "title": "William Howard Stein", "text": ""}
{"id": "1915249", "revid": "830939", "url": "https://it.wikipedia.org/wiki?curid=1915249", "title": "John Wells (attore)", "text": "Attivo come attore sia in televisione che al cinema, ha firmato sceneggiature per entrambi i media.\nSul grande schermo lo si ricorda in \"Bullshot\" del 1983 ed in \"Greystoke - La leggenda di Tarzan, il signore delle scimmie\" dell'anno successivo, quando fu diretto da Hugh Hudson.\nNel 1985 ha recitato nella parte di \"Corty\" accanto ad Al Pacino nel film \"Revolution\" sempre per la regia di Hudson.\n\u00c8 stato sposato dal 1982 con Teresa Gatacre."}
{"id": "1915250", "revid": "1005847", "url": "https://it.wikipedia.org/wiki?curid=1915250", "title": "Ferrovia Piacenza-Bettola", "text": "La ferrovia Piacenza-Bettola era una ferrovia in concessione che collegava Piacenza con Bettola, percorrendo la media val Nure. Gestita dalla Societ\u00e0 Italiana Ferrovie e Tramvie (SIFT), la ferrovia fu inaugurata nel 1933 in sostituzione della preesistente tranvia a vapore con i pi\u00f9 moderni criteri dell'epoca.\nNonostante un ruolo significativo nel trasporto persone e merci, a causa dell'orientamento dell'epoca non favorevole agli investimenti nel trasporto su ferro la linea fu soppressa nel 1967.\nStoria.\nLa linea nacque nell'ambito di un progetto proposto e finanziato dalla provincia di Piacenza nel 1928 per la riorganizzazione delle tranvie extraurbane a vapore gestite dalla Societ\u00e0 Italiana Ferrovie e Tramvie (SIFT), che prevedeva la trasformazione delle linee pi\u00f9 trafficate in ferrovie elettriche a scartamento normale. Tale progetto si tradusse in una convenzione tra lo Stato e la SIFT, stipulata nel gennaio 1930 e approvata con regio decreto n\u00ba 253 del successivo 28 febbraio, con la quale erano concesse le linee:\nDi queste tre linee fu realizzata a partire dal 1930 solo quella per Bettola, inaugurata il 21 aprile 1932. A causa di difficolt\u00e0 economiche della SIFT, risolte solo con l'intervento della Edison, la linea fu aperta al traffico a partire dall'anno successivo, sostituendo cos\u00ec definitivamente la tranvia a vapore aperta nel 1881-82. La nuova ferrovia permetteva di percorrere i della linea in 45 minuti, contro le oltre due ore della vecchia tranvia.\nSimbolo e maggiore opera d'arte della ferrovie era il ponte in curva sul torrente Nure realizzato presso Ponte dell'Olio, costruito in cemento armato (tra i primi in Italia) e lungo 200 metri con cinque arcate.\nLa seconda guerra mondiale colp\u00ec la linea, che fu ripristinata nel 1947. Dalla fine degli anni cinquanta la diffusione del trasporto di passeggeri e merci su gomma (favorita anche dalla SIFT, proprietaria di tre societ\u00e0 di autotrasporti) e l'incremento dei costi del personale port\u00f2 nel 1964 a far registrare un deficit d'esercizio di quasi 40 milioni di lire. Nel 1965 la commissione del Ministero dei trasporti per l'ammodernamento dei trasporti pubblici espresse parere favorevole alla soppressione della linea: iniziarono quindi due anni di battaglie da parte della popolazione dei paesi attraversati dalla linea, della Provincia di Piacenza e dei sindacati per la salvaguardia della ferrovia. Dall'ottobre 1966 iniziarono le sostituzioni delle corse ferroviarie con autobus, nonostante le proteste dei passeggeri.\nLa ferrovia fu chiusa il 30 aprile 1967 e sostituita da un servizio di autobus. Fra Ponte dell'Olio e Bettola la sede \u00e8 stata riutilizzata per creare il nuovo tracciato della strada statale 654.\nCaratteristiche.\nLa linea ferroviaria era a binario singolo (tranne un breve tratto nei pressi di Piacenza) a scartamento ordinario di . Si sviluppava per in sede propria e per su strada ma separata dal traffico. Era armata con rotaie da 36\u00a0kg/m; il raggio di curvatura era di almeno 300 metri, la pendenza massima del 20 per mille. La velocit\u00e0 massima di servizio era di con punte di .\nLa linea era elettrificata a corrente continua a , alimentata da una sottostazione elettrica situata a Ponte dell'Olio.\nLa linea era equipaggiata con un sistema di blocco elettrico automatico a circuiti di binario di tipo Ericsson; l'esercizio era regolato dal Dirigente Movimento di Piacenza in collaborazione con il personale viaggiante.\nPercorso.\nLa linea partiva dalla stazione ex tranviaria di Piacenza, situata in piazza Guglielmo Marconi (nei pressi della stazione FS) e completamente ricostruita raddoppiandone la superficie. A Barriera Roma, nei pressi della stazione, la linea percorreva un tratto di circa un chilometro in trincea sottopassando la via Emilia, la strada Farnesiana e la provinciale della val Nure, per poi risalire in superficie e risalire la val Nure toccando tutti i centri gi\u00e0 serviti dalla tranvia a vapore per Bettola su un nuovo percorso in sede propria, situato in prossimit\u00e0 di quello tranviario ma modificato per permettere maggiori velocit\u00e0.\nLungo la linea si trovavano 11 stazioni e 4 fermate. Erano presenti diversi raccordi:\nA Piacenza si trovavano il deposito rotabili e l'officina.\nMateriale rotabile.\nSulla ferrovia la SIFT mise inizialmente in servizio tre elettromotrici, classificate Macd 51 \u00f7 53, due locomotori elettrici classificati Ld 1 \u00f7 2 e due rimorchiate pilota. Ad essi si aggiunsero negli anni Trenta due rimorchiate derivate dalla demotorizzazione di automotrici gi\u00e0 utilizzate dalla SIFT sulle tranvie per Cremona, Pianello e Rivergaro e una quarta elettromotrice, inizialmente noleggiata dalle FS e acquisita dalla SIFT nel 1943 insieme ad una rimorchiata. Sulla linea prestarono servizio anche alcune locomotive a vapore della ex tranvia, impiegate per le manovre alla stazione di Piacenza e per i treni merci.\nNel 1955 la SIFT rilev\u00f2 dalla ferrovia Mantova-Peschiera due carrozze a carrelli, trasformate in rimorchiate pilota; furono inoltre acquistati due locomotori diesel Deutz da manovra. Negli anni cinquanta le officine SIFT costruirono una sessantina di carri merci a due assi per il trasporto di marna dalle cave della val Nure.\nAlla chiusura della linea le automotrici, i locomotori elettrici e due rimorchiate pilota furono ceduti alla Societ\u00e0 Anonima Strade Ferrate Sovvenzionate (SFS), che li impieg\u00f2 sulla ferrovia Benevento-Cancello, mentre il resto del materiale rotabile fu demolito."}
{"id": "1915266", "revid": "6923", "url": "https://it.wikipedia.org/wiki?curid=1915266", "title": "Isola Cook", "text": "L'isola Cook \u00e8 l'isola centrale dell'arcipelago delle Thule meridionali, nelle Isole Sandwich Australi. Le isole Thule meridionali furono scoperte da una spedizione britannica condotta dal Capitano James Cook nel 1775. L'isola fu intitolata a Cook dalla spedizione Russa condotta da Bellingshausen, che esplor\u00f2 le Isole Sandwich Australi nel 1819-20."}
{"id": "1915271", "revid": "28592", "url": "https://it.wikipedia.org/wiki?curid=1915271", "title": "Gavrila Romanovich Derzhavin", "text": ""}
{"id": "1915272", "revid": "28592", "url": "https://it.wikipedia.org/wiki?curid=1915272", "title": "Gavriil Derzhavin", "text": ""}
{"id": "1915285", "revid": "28592", "url": "https://it.wikipedia.org/wiki?curid=1915285", "title": "Derzhavin", "text": ""}
{"id": "1915295", "revid": "481666", "url": "https://it.wikipedia.org/wiki?curid=1915295", "title": "Hermann Sudermann", "text": "Biografia.\nNacque a Matzicken, nella Prussia Orientale, attuale Macikai in Lituania.\nSi rivel\u00f2 con la pubblicazione di \"Frau Sorge\" (La fata del dolore, del 1887) e il successo fu ancora maggiore dopo la rappresentazione di \"Die Ehre\" (L'onore, del 1889) che sono poi i suoi due migliori lavori nella narrativa e nel teatro.\nPer alcuni anni, Sudermann fu il pi\u00f9 affermato rappresentante della nuova scuola naturalistica. I suoi lavori, scritti anche un po' superficialmente, e destinati ad avere facile presa sul pubblico, si imposero per i loro stessi difetti.\nIl pubblico aveva accettato la nuova, rivoluzionaria corrente naturalistica, ed i drammi di Sudermann, simili a quelli di Gerhart Hauptmann e di Frank Wedekind, ma pi\u00f9 accessibili e commerciali, raccolsero i frutti di una battaglia sostenuta da altri e con armi assai pi\u00f9 valide, anche se meno allettanti delle sue.\nTuttavia, anche se la sua opera non ebbe molto impatto presso i suoi contemporanei, essa ha assolto al compito di divulgare il naturalismo nella classe tedesca medio-borghese, che sino ad allora era vissuta fuori dalle varie correnti letterarie europee.\nAlcuni dei suoi lavori vennero adattati anche per il cinema."}
{"id": "1915296", "revid": "114363064", "url": "https://it.wikipedia.org/wiki?curid=1915296", "title": "Romeo Ottaviani", "text": "Di alta statura, noto per la forza e il coraggio, \"er Tin\u00e8a\" esercit\u00f2 un indiscusso predominio sugli altri bulli romani, nel periodo a cavallo tra la fine dell'Ottocento e gli inizi del Novecento.\nBiografia.\nFiglio di Nicola, un vetturino originario di Tolentino nelle Marche e di Adele (abruzzese), Romeo nacque nel 1877 in piazza del Catalone, nel rione di Borgo, per poi trasferirsi con la famiglia in piazza de' Renzi a Trastevere, dove abit\u00f2 sino alla morte.\nFattorino presso gli uffici postali di piazza San Silvestro e di viale di Trastevere; buttafuori in vari locali della citt\u00e0, ove la sua presenza era richiesta per sedare le frequenti risse di un pubblico turbolento, acquis\u00ec prestigio nell'ambiente bullesco e della malavita romana di fine secolo per aver difeso, nel 1898, una prostituta dalle percosse del suo protettore.\nCostui, in via Frattina, picchiava a sangue una malcapitata. Romeo, avvicinatosi, gli intim\u00f2 di fermarsi e, all'arrogante minaccia del ruffiano di prenderlo a coltellate, forte della sua prestanza fisica, lo atterr\u00f2 a schiaffoni. L'uomo era, ad insaputa di Romeo, un noto esponente malavitoso chiamato \"er Malandrinone\".\nL'impresa fece sensazione ed accredit\u00f2 Romeo come \"legittimo\" capo dei bulli di Roma. In tale veste esercit\u00f2 una certa azione di composizione tra le \"questioni\" dei gruppi bulleschi dei diversi rioni: monticiani, trasteverini, borghigiani, regolanti, ecc. e di difensore degli inermi dalle violenze della criminalit\u00e0 comune. Azione che sembra sia stata apprezzata e riconosciuta anche dalle autorit\u00e0 ufficiali della pubblica sicurezza e, in particolare, dal delegato di Trastevere Francesco Ripandelli.\nAssalito alle spalle e ferito al collo con un trincetto da un certo Bastiano \"er Sartoretto\", in un sabato pomeriggio del 2 aprile 1910, mentre in compagnia della moglie Assunta e del figlio, camminava per la trasteverina via del Moro, fu trasportato in gravi condizioni all'Ospedale della Consolazione, per morirvi, a trentatr\u00e9 anni, la mattina del luned\u00ec successivo.\nAnche i due fratelli del \"Tinea\" morirono di morte violenta: il primo, Giuseppe detto \"Peppe\", nel 1900, due anni dopo l'episodio di via Frattina, accoltellato da alcuni sfruttatori che, recatisi nella casa di famiglia in piazza de Renzi, volevano vendicarsi di Romeo; il secondo, Alessandro detto \"er Pazzaja\", accoltellato da una donna, nel corso di una lite, il 16 aprile 1918 in piazza del Catalone.\nInfluenza culturale.\nRimane nell'uso di qualche vecchio romano l'espressione \"Ma chi sei er Tin\u00e8a?\" intesa in senso ironico, per burlarsi di atteggiamenti prepotenti e spavaldi.\nGastone Monaldi port\u00f2 la sua storia sulle scene con \"Er pi\u00f9 de Trestevere\". Una commedia musicale dal titolo \"er Tin\u00e8a l'ultimo dei bulli\" di Claudio D'Amico, fu rappresentata al teatro \"La Cometa\" di Roma il 7 e 8 giugno 2006, con musiche e canzoni inedite di Renato Di Benedetto.\nIl film di Sergio Corbucci del 1971 con Adriano Celentano nel ruolo del protagonista, \"Er pi\u00f9 - Storia d'amore e di coltello\", \u00e8 ispirata alla figura del bullo Ottaviani.\n\"Er Tinea\" \u00e8 citato dal gruppo Hip Hop romano Colle der Fomento nel brano \"Nulla Virtus.\""}
{"id": "1915302", "revid": "133130", "url": "https://it.wikipedia.org/wiki?curid=1915302", "title": "Seniade", "text": ""}
{"id": "1915306", "revid": "18081394", "url": "https://it.wikipedia.org/wiki?curid=1915306", "title": "Ape legnaiuola", "text": ""}
{"id": "1915309", "revid": "580197", "url": "https://it.wikipedia.org/wiki?curid=1915309", "title": "Diletta Crespi", "text": "Carriera.\nClub.\nHa cominciato a giocare a calcio da bambina. La sua prima squadra \u00e8 stata quella del Don Orione, nella quale giocava insieme ai maschi e della quale \u00e8 diventata capitana.\nAll'et\u00e0 di 13 anni \u00e8 passata a giocare nei tornei femminili con la rappresentativa di calcio femminile Regione Lazio e con la Lazio.\nNel 2006 \u00e8 passata alla Torres, con la quale ha vinto Coppa Italia e Women's Cup e ha raggiunto il secondo posto nel campionato italiano nella stagione 2007-2008.\nDalla stagione 2008-2009 gioca con il Gioiello ripartendo dalla Serie A2, con il quale al termine della stagione successiva ottiene il secondo posto nel girone B della Serie A2 dietro all' ottenendo cos\u00ec la promozione in Serie A.\nDurante il calciomercato estivo 2010 si trasferisce al , con il quale gioca la prima parte della stagione 2010-2011 limitatamente ai primi incontri di UEFA Women's Champions League 2010-2011, per tornare al Firenze per la sua ultima stagione in Serie A.\nNazionale.\nViene convocata alle selezioni per le giovanili della nazionale di calcio femminile italiana, giocando nella formazione Under-17 nel 2005 per passare l'anno successivo alla Under-19. Impiegata nella fase dalla fase di qualificazione al campionato europeo di categoria di Francia 2008, condivide con le compagne l'accesso alla fase finale e, scendendo in campo in quattro occasioni, nel luglio 2008 la vittoria del torneo, superando in finale allo Stade Vall\u00e9e du Cher di Tours le avversarie della Norvegia per 1-0.\nHa fatto il suo esordio nella nazionale italiana in occasione del tour in Cina nel luglio 2017. Scese in campo, partendo dalla panchina, in tre delle quattro partite giocate dall'Italia.\nCalcio a 5.\nDopo una stagione in serie A di calcio a 5 con la Lazio passa nel 2012-13 al Real l'Acquedotto C5, con le alessandrine di Mister Marco Schindler conquista la promozione in Serie A vincendo il campionato regionale del Lazio di serie C."}
{"id": "1915320", "revid": "647919", "url": "https://it.wikipedia.org/wiki?curid=1915320", "title": "Cavalieri dell'Ordine Teutonico", "text": ""}
{"id": "1915321", "revid": "40552", "url": "https://it.wikipedia.org/wiki?curid=1915321", "title": "Repubblica sovietica lituana", "text": ""}
{"id": "1915327", "revid": "71155", "url": "https://it.wikipedia.org/wiki?curid=1915327", "title": "Horror vacui", "text": "Horror vacui \u00e8 una locuzione latina che significa letteralmente \"terrore del vuoto\", concetto conosciuto in psicologia come cenofobia o agorafobia. Nell'arte definisce l'atto di riempire completamente l'intera superficie di un'opera con dei particolari finemente dettagliati. Analogo uso conosce nella decorazione, nell'ornamentazione e nell'arredamento.\nNel mondo fisico.\nIn fisica e in filosofia l\"'horror vacui\" indica una teoria ideata da Aristotele che afferma che \"la natura rifugge il vuoto\" (\"natura abhorret a vacuo\"), e perci\u00f2 lo riempie costantemente; ogni gas o liquido tenta costantemente di riempire ogni spazio, evitando di lasciarne porzioni vuote. La teoria contraddiceva il pensiero della scuola pitagorica antica e della filosofia atomista, per cui l'esistenza del vuoto non era solo possibile ma era resa una necessit\u00e0, ponendosi come principio ontologico per l'esistenza degli enti: per gli atomisti, ad esempio, il vuoto che permea gli atomi \u00e8 quello che permette il movimento. \nLa posizione di Aristotele \u00e8 stata largamente diffusa per molto tempo. Lo stesso Galileo Galilei non se ne allontan\u00f2 nelle sue indagini sulla \"scienza del vuoto\"; tuttavia, ne aiut\u00f2 sicuramente i successivi sviluppi: il suo allievo Evangelista Torricelli afferm\u00f2 nel 1644 che il livello di mercurio in un tubo chiuso dipendeva dalla pressione atmosferica. Nel 1647 Blaise Pascal conferm\u00f2 quest'ultima teoria, con il suo esperimento detto \"vide dans le vide\" (\u201cvuoto nel vuoto\u201d). Infine, proprio mentre nel 1650 Paolo Casati nella sua tesi \"Vacuum proscriptum\" proclamava ancora la validit\u00e0 della teoria aristotelica poggiandosi su prove filosofiche e principi teologici, Otto von Guericke prov\u00f2 definitivamente la falsit\u00e0 della teoria aristotelica da un punto di vista fisico, producendo materialmente il vuoto. Anche se, in ultima analisi, la condizione di vuoto perfetto non \u00e8 ottenibile in laboratorio e non \u00e8 mai stata osservata in natura, si ritiene che gran parte dello spazio intergalattico consista di un vuoto quasi perfetto, con un piccolo numero di molecole per metro cubo. Inoltre, anche supponendo che in una certa regione dello spazio fisico non ci fossero molecole, la presenza dei campi (gravitazionale, elettromagnetico, ecc.) comporterebbe comunque l'assenza di un vuoto completo in tale regione dello spazio.\nNell'arte.\nL'uso del termine \"horror vacui\" nell'arte si deve al critico italiano Mario Praz, che lo introdusse per descrivere l'atmosfera soffocante dell'arredo nell'et\u00e0 vittoriana. Esempi pi\u00f9 antichi e importanti possono essere trovati tra oggetti propri dell'arte barbarica come i manoscritti miniati - tra questi, si pu\u00f2 citare la decorazione a tappeto del Libro di Kells - oppure, ancora precedentemente, nel medioevo ellenico, quando lo stile geometrico fece proprio il concetto di \"horror vacui\". La stessa volont\u00e0 di riempire meticolosamente gli spazi vuoti permea gli arabeschi dell'arte islamica o le opere dei Longobardi. Anche le manifestazioni artistiche di alcune antiche culture dei nativi americani, come gli Huicholes, presentano le medesime caratteristiche.\nMolte altre rappresentazioni di questo concetto vengono da quella che viene definita Art Brut, pittura non convenzionale realizzata da ospiti di ospedali psichiatrici, come Adolf W\u00f6lfli, oppure nelle opere dell'arte Tingatinga, movimento tanzaniano del XX secolo.\nL\"'horror vacui\" ha avuto un impatto anche su opere di grafica (come David Carson o Vaughan Oliver), in alcuni fumetti della cultura underground americana (come S. Clay Wilson, Robert Crumb, Robert Williams o Mark Beyer), nel movimento \"pop surrealism\" (o \"Lowbrow\") sviluppatosi in California negli anni settanta (si pensi a Faris Badwan, Joe Coleman o Todd Schorr) e nelle opere dell'Artista svizzero H.R. Giger. All'interno della cultura popolare, il disegno che caratterizza la serie di libri per bambini \"Where's Wally?\" \u00e8 un esempio accessibile di \"horror vacui\"."}
{"id": "1915331", "revid": "2008079", "url": "https://it.wikipedia.org/wiki?curid=1915331", "title": "S\u00e6mundr Sigf\u00fasson", "text": "Biografia.\n\u00c8 noto che studi\u00f2 all'estero; precedentemente si \u00e8 ritenuto che egli avesse studiato in Francia, ma gli studiosi moderni pensano invece che i suoi studi si siano svolti in Franconia. In Islanda fond\u00f2 una scuola che dur\u00f2 a lungo ad Oddi. Era un membro del clan degli Oddaverjar; ebbe un figlio, Loftur S\u00e6mundsson.\nS\u00e6mundr scrisse un'opera, probabilmente in latino, una saga dei re sulla storia dei re di Norvegia; l'opera \u00e8 oggi perduta, ma fu utilizzata come fonte da altri autori a lui successivi, tra cui Snorri Sturluson. Il poema \"N\u00f3regs konungatal\" \u00e8 un riassunto dell'opera di S\u00e6mundr. S\u00e6mundr \u00e8 stato ritenuto tradizionalmente anche l'autore, o pi\u00f9 probabilmente l'editore, dell'Edda poetica, ma oggi quest'ipotesi non \u00e8 pi\u00f9 accettata.\nNel folclore islandese, S\u00e6mundr \u00e8 un personaggio che ingann\u00f2 ripetutamente il diavolo, riuscendo cos\u00ec a ottenere una vita molto pi\u00f9 lunga del normale."}
{"id": "1915333", "revid": "114325", "url": "https://it.wikipedia.org/wiki?curid=1915333", "title": "S\u00e6mundr fr\u00f3\u00f0i", "text": ""}
{"id": "1915335", "revid": "287204", "url": "https://it.wikipedia.org/wiki?curid=1915335", "title": "Saemundr Sigfusson", "text": ""}
{"id": "1915337", "revid": "287204", "url": "https://it.wikipedia.org/wiki?curid=1915337", "title": "Saemundr frodi", "text": ""}
{"id": "1915346", "revid": "114325", "url": "https://it.wikipedia.org/wiki?curid=1915346", "title": "Ari fr\u00f3\u00f0i", "text": ""}
{"id": "1915347", "revid": "287204", "url": "https://it.wikipedia.org/wiki?curid=1915347", "title": "Ari frodi", "text": ""}
{"id": "1915348", "revid": "114325", "url": "https://it.wikipedia.org/wiki?curid=1915348", "title": "Ari il Saggio", "text": ""}
{"id": "1915350", "revid": "114325", "url": "https://it.wikipedia.org/wiki?curid=1915350", "title": "S\u00e6mundr il Saggio", "text": ""}
{"id": "1915351", "revid": "124068278", "url": "https://it.wikipedia.org/wiki?curid=1915351", "title": "Bandiera dell'Oblast' dell'Amur", "text": "La bandiera dell'Oblast' dell'Amur \u00e8 stata adottata il 26 aprile 1999.\nDescrizione.\nLa bandiera \u00e8 rettangolare, di proporzioni 2:3. La parte bassa della bandiera (1/3 della sua larghezza) \u00e8 di colore blu, separata dalla parte superiore della bandiera, di colore rosso, da una \"onda\" di colore argento, omaggio ai fiumi Amur e Zeja, larga circa 1/15."}
{"id": "1915352", "revid": "114325", "url": "https://it.wikipedia.org/wiki?curid=1915352", "title": "Saemundr il Saggio", "text": ""}
{"id": "1915361", "revid": "287204", "url": "https://it.wikipedia.org/wiki?curid=1915361", "title": "Ali Abu Shwaima", "text": "Biografia.\nNato ad Amman, in Giordania nella famiglia Abu Shwaima, di origine palestinese (che vantava una discendenza da uno dei compagni di Maometto, Abu Dharr al-Ghifari), dopo il termine degli studi superiori e la formazione religiosa in Giordania, si trasferisce in Italia per frequentare l'universit\u00e0. Trascorre sei mesi a Perugia per l'apprendimento della lingua italiana e nel 1970 vi fonda l'\"Unione degli studenti musulmani in Italia\" (USMI), con lo scopo di favorire i contatti tra le presenze islamiche nelle varie universit\u00e0 italiane e i musulmani gi\u00e0 presenti sul territorio.\nIscrittosi alla facolt\u00e0 di medicina a Milano, fonda nel 1974 un centro, che nel 1977 divenne ufficialmente con atto notarile \"Centro islamico\", con prima sede in via Anacreonte. Negli anni ottanta, in qualit\u00e0 di presidente del Centro, instaura rapporti con il comune e con le autorit\u00e0 italiane e partecipa alla Consulta del comune di Milano per gli stranieri e alla Consulta regionale della Lombardia.\nOttenuta la cittadinanza italiana e laureatosi in medicina con specializzazione in medicina interna, si iscrive all'albo dei medici di Milano nel 1986 e lavora in una delle strutture sanitarie locali cittadine.\nNel 1987 fa parte della delegazione islamica che presenta alla Commissione affari costituzionali della Camera la prima bozza di intesa tra la Comunit\u00e0 islamica e lo Stato italiano. Nel 1988 fonda la moschea di Segrate, inaugurata il 28 maggio, la prima costruita in Italia con cupola e minareto dopo la distruzione delle moschee di Lucera nel 1300.\nNel 1989 \u00e8 fra i promotori della creazione dell'Unione delle comunit\u00e0 e delle organizzazioni islamiche in Italia (UCOII), di cui viene eletto primo segretario generale nel 1990 ad Ancona.\nPer sottrarre i luoghi di culto nel frattempo aperti in Italia ai condizionamenti dei contratti di locazione, aveva inoltre promosso la costituzione di un waqf dei beni immobili islamici in Italia (\"Ente di gestione dei beni immobili islamici in Italia\" o \"al-Waqf al-Isl\u0101m\u012b f\u012b \u012a\u1e6d\u0101liya\", fondato nel 1989), di cui \u00e8 il primo presidente. \n\u00c8 inoltre eletto, sempre nel 1990, presidente del Centro islamico da lui fondato negli anni settanta, che in quell'anno prende il nome di \"Centro islamico di Milano e Lombardia\".\nNegli anni novanta svolge un ruolo di portavoce dell'Islam in diverse trasmissioni radiofoniche e televisive e in conferenze, dibattiti e tavole rotonde. Promuove la formazione di una comunit\u00e0 islamica, integrata nel contesto politico-culturale della societ\u00e0 italiana, fondata sul pluralismo religioso, politico, ideologico; e si attiva per combattere i pregiudizi nei confronti dell'Islam.\nPartecipa inoltre alla costituzione della Federazione delle organizzazioni islamiche in Europa (FIOE), di cui \u00e8 membro del direttivo, con responsabilit\u00e0 per la sezione culturale. \u00c8 inoltre membro fondatore dell'\"Istituto europeo di scienze umane\" con sede in Francia, di cui \u00e8 stato presidente negli anni 1999-2000 ed \u00e8 direttore responsabile della rivista in lingua araba \"al-\u016arubiyya\" (\"L'Europeo\").\nTra il 2000 e il 2002 viene eletto presidente della consulta cittadina per stranieri nel comune dove risiede (Pioltello).\nNel 2004 \u00e8 stato vittima di alcune coltellate infertegli da un giovane marocchino, che sosteneva Shwaima celebrasse in modo scorretto il rituale religioso; secondo i rappresentanti della moschea il ragazzo non sarebbe un fanatico religioso ma un \"disadattato\". L'imam \u00e8 stato ricoverato in gravi condizioni ma non ha riportato danni permanenti.\nAli Abu Shwaima \u00e8 stato accusato nell'ottobre del 2006 dalla parlamentare Daniela Santanch\u00e8, allora esponente di Alleanza Nazionale, di aver pronunciato a margine di una trasmissione televisiva una \"Fatw\u0101\" che comporterebbe una condanna a morte nei confronti della deputata. La notizia, diffusa il giorno seguente in un articolo del giornalista Magdi Allam sul \"Corriere della Sera\", si basa sul fatto che secondo la Santanch\u00e8 l'imam avrebbe, alcuni minuti dopo il termine di un dibattito televisivo tra i due, apostrofato la parlamentare con la frase \u00ablei semina l'odio, \u00e8 un'infedele\u00bb. Secondo Magdi Allam - che all'epoca non aveva ancora abiurato l'Islam in favore del Cristianesimo - tale frase era assimilabile a un'accusa di apostasia (anche se la Santanch\u00e8, che non \u00e8 mai stata musulmana, non pu\u00f2 abbandonare un Islam in cui non \u00e8 mai entrata), punibile con la morte secondo alcune interpretazioni radicali del Corano.\nAlcuni giorni dopo il Ministero dell'Interno ha accolto la richiesta di scorta avanzata dalla Santanch\u00e8 a causa della presunta minaccia. L'imam, intervenuto nuovamente nei giorni successivi in una trasmissione televisiva, ha dichiarato di non aver emesso nessuna \"Fatw\u0101\" (che comunque non ha titolo di emettere e che dovrebbe essere emessa semmai in un procedimento formale da un \u02bfulam\u0101\u02be) e che ritiene che \"la vita \u00e8 sacra, sia di un musulmano che di un non musulmano\"."}
{"id": "1915373", "revid": "913245", "url": "https://it.wikipedia.org/wiki?curid=1915373", "title": "Gao Shuying", "text": "Detiene il record asiatico nel salto con l'asta con la misura di 4,64 m, ottenuti il 2 giugno 2007 a New York.\nAi Giochi olimpici del 2004 \u00e8 stata eliminata alle qualificazioni, mentre ai Giochi olimpici del 2008 si \u00e8 qualificata con la misura di 4,50 metri, classificandosi poi dodicesima saltando 4,45 metri."}
{"id": "1915375", "revid": "287204", "url": "https://it.wikipedia.org/wiki?curid=1915375", "title": "Hryggjarstykki", "text": "Lo Hryggjarstykki \u00e8 una saga dei re (ora perduta) scritta in antico norreno intorno alla met\u00e0 del XII secolo e che trattava di argomenti quasi contemporanei a quel periodo; l'autore fu Eir\u00edkr Oddsson, uno scrittore islandese di cui si sa poco. Quest'opera \u00e8 citata da Snorri Sturluson nell\"Heimskringla\", dove viene enfatizzata la sua affidabilit\u00e0: infatti, dopo averci informato del nome dell'autore e dei contenuti (vita di Harald Gille e dei due figli, di Magnus il Cieco e di Sigurd Slembe), ci assicura che Eir\u00edkr era un uomo intelligente che era vissuto a lungo in Norvegia; inoltre, aggiunge, aveva scritto sempre in accordo con altri autori che erano stati a stretto contatto con i personaggi dell'epoca ed avevano combattuto tutte le battaglie del periodo, o addirittura aveva scritto di eventi che egli in persona aveva visto o udito.\nL'opera di Eir\u00edkr \u00e8 citata anche in modo analogo nel \"Morkinskinna\", in cui Eir\u00edkr viene definito \"saggio e critico\". Nel \"Morskinna\" si rincara la dose: non solo scrisse in accordo con altri autori che avevano partecipato agli avvenimenti dell'epoca, ma li conobbe perfino, e si aggiunge che Eir\u00edkr stesso e i suoi figli avevano partecipato alla maggior parte delle spedizioni e delle battaglie di quel periodo.\nAnche l'autore del \"Fagrskinna\" fece uso dello \"Hryggjarstykki\" anche se non lo cit\u00f2 esplicitamente. \u00c8 stato anche suggerito che il \"Morkinskinna\", l\"Heimskringla\" e il \"Fagrskinna\" utilizzarono tre diverse versioni dell'opera di Eir\u00edkr.\nAl contrario della maggior parte delle saghe dei re tarde, lo \"Hryggjarstykki\" sembra essere stata un'opera esclusivamente in prosa, sebbene sembri aver fatto uso della poesia scaldica. I primi studiosi ritenevano che l'opera coprisse una parte sostanziosa del XII secolo, partendo dal 1130 e arrivando fino al 1160 o 1170, ma analisi pi\u00f9 recenti indicano che lo \"Hryggjarstykki\" avrebbe coperto solo il periodo 1136-1139. Il suo periodo di composizione dovrebbe essere stato intorno al 1150, facendone forse la prima saga norrena."}
{"id": "1915377", "revid": "260272", "url": "https://it.wikipedia.org/wiki?curid=1915377", "title": "For The Revolution", "text": ""}
{"id": "1915392", "revid": "1243", "url": "https://it.wikipedia.org/wiki?curid=1915392", "title": "Ferrovia Ancona-Bologna", "text": ""}
{"id": "1915395", "revid": "113952512", "url": "https://it.wikipedia.org/wiki?curid=1915395", "title": "T\u00eate de Valpelline", "text": "La T\u00eate de Valpelline (3.802\u00a0m s.l.m.) \u00e8 una montagna delle Alpi Pennine che si trova lungo il confine tra l'Italia e la Svizzera.\nDescrizione.\nLungo la linea di confine la montagna si trova tra la T\u00eate Blanche e la Dent d'H\u00e9rens. Dal versante italiano si trova al fondo della Valpelline, da cui il nome. Dal versante svizzero si trova al culmine della Mattertal. Si pu\u00f2 salire sulla vetta partendo dal rifugio Aosta."}
{"id": "1915397", "revid": "124123", "url": "https://it.wikipedia.org/wiki?curid=1915397", "title": "Theodoricus monachus", "text": "Biografia.\nScrisse un'opera in latino sulla storia dei re di Norvegia, l'\"Historia de Antiquitate Regum Norwagensium\", tra il 1177 e il 1188. L'opera copre la storia della Norvegia tra il regno di Haraldr H\u00e1rfagri (nel IX secolo) fino alla morte di Sigur\u00f0r J\u00f3rsalafari nel 1130. Theodoricus afferma che egli considera \"totalmente sconveniente registrare per i posteri i crimini, gli omicidi, gli spergiuri, i parricidi, le dissacrazioni di luoghi santi, il disprezzo verso Dio, i saccheggi a scapito della Chiesa non meno che della gente comune, il rapimento delle donne e altre infamie che sarebbero lunghe da enumerare\" che seguirono la morte di Sigur\u00f0r, la cosiddetta Guerra civile norvegese.\nL'opera di Theodoricus \u00e8 una delle sinossi norvegesi e la pi\u00f9 antica raccolta di saghe dei re conservatesi; le altre sinossi sono l\"'Historia Norvegi\u00e6\" e l'\"\u00c1grip af N\u00f3regskonungas\u00f6gum\". Theodoricus fece grande assegnamento sulle fonti islandesi, tra cui la \"Saga Antica di Sant'Olaf\" e l'\"\u00d3l\u00e1fs saga Tryggvasonar\" di Oddr Snorrason."}
{"id": "1915398", "revid": "339392", "url": "https://it.wikipedia.org/wiki?curid=1915398", "title": "4 giorni di Dunkerque", "text": ""}
{"id": "1915399", "revid": "339392", "url": "https://it.wikipedia.org/wiki?curid=1915399", "title": "4 Jours de Dunkerque", "text": ""}
{"id": "1915400", "revid": "114325", "url": "https://it.wikipedia.org/wiki?curid=1915400", "title": "\u00de\u00f3rir munkr", "text": ""}
{"id": "1915401", "revid": "253269", "url": "https://it.wikipedia.org/wiki?curid=1915401", "title": "Martha Plimpton", "text": "Biografia.\nFiglia dell'attrice Shelley Plimpton e di Keith Carradine, sua madre \u00e8 meglio conosciuta come la protagonista del cast originale di Broadway del musical \"Hair\", e suo padre ha vinto un Oscar per la sua canzone \"I'm Easy\", nel film \"Nashville\" di Robert Altman. \u00c8 inoltre nipote degli attori John Carradine, David Carradine, Michael Bowen e Robert Carradine. \u00c8 nota anche per essere stata la fidanzata di River Phoenix.\nMartha ha incontrato per la prima volta suo padre quando aveva quattro anni, e ha deciso di diventare attrice a otto. Ha iniziato prendendo lezioni di recitazione, per poi fare il suo debutto cinematografico a 10 anni, nel thriller politico \"Il volto dei potenti\" con Jane Fonda e Kris Kristofferson. A 11 anni si \u00e8 esibita nel controverso \"spot\" pubblicitario dei jeans di Calvin Klein che, pur non mostrando nudit\u00e0, \u00e8 stato accusato da molti di essere al limite della pedopornografia.\nIl suo primo ruolo importante venne nel film \"The River Rat\", con Tommy Lee Jones e Brian Dennehy. Il film successivo, \"I Goonies,\" rimane il suo pi\u00f9 grande successo al botteghino, ma si \u00e8 fatta apprezzare anche in altri lavori come \"Mosquito Coast\" e \"Parenti, amici e tanti guai\". In \"Ho sparato a Andy Warhol\" ha interpretato la ragazza di Lili Taylor.\nI suoi film recenti includono: \"Eye of God\", \"Musica da un'altra stanza\" con Jude Law e Jennifer Tilly, e \"Pecker\" di John Waters, con Edward Furlong. \u00c8 un membro della \"Steppenwolf Theater Company\" di Chicago, e lavora pi\u00f9 frequentemente sul palco che nei film. Dal 2010 fino al 2014 recita nella serie televisiva \"Aiutami Hope!\", creata da Greg Garcia, grazie a cui nel 2011 si aggiudica una nomination come migliore attrice ai premi Emmy. Dal 2016 interpreta Eileen O'Neal nella serie TV \"The Real\".\nDoppiatrici italiane.\nNelle versioni in italiano dei suoi lavori, Martha Plimpton \u00e8 stata doppiata da:"}
{"id": "1915402", "revid": "287204", "url": "https://it.wikipedia.org/wiki?curid=1915402", "title": "Thorir munkr", "text": ""}
{"id": "1915411", "revid": "775372", "url": "https://it.wikipedia.org/wiki?curid=1915411", "title": "Prima guerra in Ossezia del Sud", "text": "La prima guerra in Ossezia del Sud fu combattuta tra il 5 gennaio 1991 e il 24 giugno 1992. Il conflitto coinvolse da una parte l'esercito georgiano e dall'altra secessionisti sud-osseti e volontari nord-osseti supportati da sporadiche unit\u00e0 militari russe.\nLa guerra fin\u00ec nel 1992 dopo che la Georgia accett\u00f2 il cessate il fuoco imposto dalla Russia. Il governo georgiano e i separatisti dell'Ossezia del Sud raggiunsero un accordo per evitare l'uso della forza tra di loro, e la Georgia scelse di non applicare sanzioni contro la regione e fu istituita una forza di peacekeeping composta da georgiani, osseti e russi.\nIl conflitto.\nLa notte del 5 gennaio 1991 le forze georgiane entrarono a Tskhinvali. Gli osseti risposero sparando alle scuole e alle case dei georgiani mentre i georgiani attaccarono i villaggi osseti. In seguito ai combattimenti, Tskhinvali risult\u00f2 divisa in due parti: a ovest controllata dagli osseti, a est in mano ai georgiani. Alla fine di gennaio l'esercito georgiano si ritir\u00f2 sulle colline della citt\u00e0 secondo gli accordi del cessate il fuoco proposti dalla Russia.\nIl 29 gennaio 1991, Torez Kulumbegov, presidente del Soviet Supremo dell'Ossezia del Sud, fu invitato ai negoziati in corso a Tbilisi, ma fu immediatamente arrestato per incitamento all'odio razziale. Il suo processo fu pi\u00f9 volte posticipato fino al suo rilascio avvenuto nel dicembre 1991.\nIl pi\u00f9 intenso periodo di scontri si ebbe tra marzo e aprile 1991 e dopo un periodo di relativa calma tra giugno e agosto, le violenze ripresero a met\u00e0 settembre. La Georgia impose un blocco economico alla regione separatista: tolse l'elettricit\u00e0 alla citt\u00e0 di Tskhinvali e blocc\u00f2 la strada che portava i generi di prima necessit\u00e0; d'altro canto, i ribelli osseti applicarono le stesse sanzioni ai villaggi popolati da georgiani. I combattimenti causarono centinaia di morti e feriti e circa 80.000 profughi. Altri combattimenti ebbero luogo nelle citt\u00e0 e nei villaggi al confine con l'Ossezia del Nord.\nNel febbraio 1992, il coinvolgimento nella guerra dell'esercito russo intensific\u00f2 i combattimenti. Le autorit\u00e0 georgiane sostennero che i russi aiutavano le milizie ossete e la maggior parte degli osservatori internazionali furono dell'idea che i capi delle forze del ministero dell'interno russo furono coinvolti nel conflitto.\nDi fronte all'instabilit\u00e0 politica dovuta al colpo di Stato ai danni del presidente Zviad Gamsakhurdia, la Georgia accett\u00f2 di sedersi al tavolo dei negoziati con la Russia. Il 24 giugno 1992, il presidente del consiglio di Stato georgiano Eduard Shevardnadze e il presidente della Federazione Russa Boris El'cin misero in discussione la questione sud-osseta. Il cessate il fuoco fu accordato a partire dal 14 giugno 1992 ed istituita un'operazione di peacekeeping composta da militari georgiani, russi ed osseti, sia del nord che del sud."}
{"id": "1915425", "revid": "1851848", "url": "https://it.wikipedia.org/wiki?curid=1915425", "title": "Diego Confalonieri", "text": "Biografia.\nCresciuto nella societ\u00e0 del A.S. Bresso sotto la guida dei maestri Saverio La Feltra e Luca Bellezze, Confalonieri fa il suo esordio internazionale agli europei di Bourges 2003 dove ottiene un terzo posto a squadre. Mentre nella prova individuale continua a rimanere lontano dal podio, nel 2006 a Smirne arriva un altro bronzo europeo a squadre. Dal 2005 partecipa anche alla Coppa del Mondo di scherma dove ha raggiunto due settimi posti.\nIl terzo posto individuale ai Campionato mondiale di scherma 2007 di San Pietroburgo e la vittoria ai Campionati italiani del 2007 sono il preludio ad una buona olimpiade a Pechino 2008, dove ottiene il bronzo nella prova a squadre, e sfiora le semifinali nella prova individuale."}
{"id": "1915438", "revid": "281901", "url": "https://it.wikipedia.org/wiki?curid=1915438", "title": "Bentos", "text": ""}
{"id": "1915444", "revid": "54253", "url": "https://it.wikipedia.org/wiki?curid=1915444", "title": "Doo wop", "text": " #REDIRECT Doo-wop"}
{"id": "1915448", "revid": "285054", "url": "https://it.wikipedia.org/wiki?curid=1915448", "title": "Mostri marini", "text": ""}
{"id": "1915450", "revid": "599013", "url": "https://it.wikipedia.org/wiki?curid=1915450", "title": "Gianluca Pianegonda", "text": "Carriera.\nProfessionista dal 1995 al 1999, esord\u00ec con una vittoria nella seconda tappa alla Vuelta a Espa\u00f1a 1995, con arrivo a Santander, vestendo per un giorno anche la maglia amarillo. Conta nel suo palmar\u00e8s tre sole vittorie ma di buon livello, tra cui la Freccia del Brabante 1997, quando si impose davanti agli olandesi Maarten den Bakker e Michael Boogerd; fin\u00ec poi sul podio della Tirreno-Adriatico per due anni consecutivi, 1996 e 1997."}
{"id": "1915451", "revid": "278830", "url": "https://it.wikipedia.org/wiki?curid=1915451", "title": "Maglia amarillo", "text": ""}
{"id": "1915452", "revid": "3115", "url": "https://it.wikipedia.org/wiki?curid=1915452", "title": "Becca d'Oren", "text": "La Becca d'Oren (3.532\u00a0m s.l.m.) \u00e8 una montagna delle Alpi Pennine posta lungo il confine tra l'Italia e la Svizzera. Dal versante italiano si trova a chiusura della Valpelline; dal versante svizzero si trova sopra Arolla.\nDescrizione.\nLa montagna si colloca sul tratto di confine tra l'Italia e la Svizzera compreso tra La Sengla e l'Ev\u00eaque. Il \"Col d'Oren\" (3.264 m) la separa dalla Sengla mentre il \"Col de l'Ev\u00eaque\" (3.382 m) la divide dall'Ev\u00eaque. Il versante italiano precipita sulla \"Comba d'Oren\", vallone che ospita il Rifugio Nacamuli al col Collon mentre il versante svizzero \u00e8 ammantato dal Ghiacciaio d'Arolla. Presenta tre vette di cui la pi\u00f9 alta \u00e8 quella est. La vetta ovest raggiunge i 3.490 m.\nSalita alla vetta.\nDalla Valpelline \u00e8 possibile salire sulla vetta partendo dal rifugio Nacamuli al Col Collon e passando dal colle Collon. Dal rifugio per sentiero non molto segnalato si sale al colle. Appena superato il colle si svolta a sinistra e si mette piede sulla parte alta dell'Alto Ghiacciaio d'Arolla. Si risale il ghiacciaio fino al Col de l'Ev\u00eaque ed infine dal colle si affronta la cuspide innevata della vetta."}
