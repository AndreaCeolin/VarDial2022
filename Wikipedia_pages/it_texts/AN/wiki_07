{"id": "1801007", "revid": "6923", "url": "https://it.wikipedia.org/wiki?curid=1801007", "title": "Monte Carlo Automobile", "text": "La Monte Carlo Automobile, societ\u00e0 che ha prodotto un'automobile sportiva. Fondata nel 1983, \u00e8 stata l'unica azienda monegasca di questo tipo fino al trasferimento a Monte Carlo della propriet\u00e0 della Venturi.\nStoria.\nLa casa fu fondata dall'imprenditore italiano Fulvio Maria Ballabio, pilota automobilistico e campione di motonautica off-shore. Tuttora Ballabio dirige l'azienda, a parte brevi passaggi di mano.\nL'intento del fondatore era quello di costruire una vettura speciale sotto diversi aspetti, e questo per festeggiare i cento anni dell'Automobile Club de Monaco fondato nel 1890.\nTale vettura, che fu anche l'unica vettura concepita e messa in produzione dalla casa monegasca, fu la Montecarlo GTB Centenaire, vettura realizzata principalmente con fibra di carbonio, motorizzata con un 12 cilindri Lamborghini e di cui era prevista una produzione di centinaia di esemplari; in realt\u00e0 \u00e8 stata prodotta in soli cinque esemplari in quanto non riscosse il successo previsto. La produzione, iniziata nel 1989, si interruppe quindi l'anno successivo, nel 1990.\nNegli anni successivi sono state presentate, modificate sulla base delle GTB Centenaire invendute, diverse versioni ad unico esemplare; al Salone dell'automobile di Los Angeles il modello Montecarlo GTB (Gran Turismo Ballabio). Di questa versione \u00e8 stata presentata anche una versione targa e al Salone dell'automobile di Torino una variante spider denominata \"Beau Rivage\".\nNel 1993 sono state trasformate in due versioni per la 24 ore di Le Mans denominate MIG 100. Nel maggio 2014 una delle due Monte Carlo GTB Centenaire \u00e8 stata venduta dal costruttore in asta al miglior offerente.\nNel 1995, la Montecarlo Automobile venne acquistata dal gruppo Aixam Mega che costru\u00ec e commerci\u00f2 alcune vetture derivate dalla Centenaire denominate Mega-Montecarlo, equipaggiate con motori Mercedes V12. Anche in questo caso la produzione non decoll\u00f2 e l'azienda pass\u00f2 nuovamente di mano ritornando al suo fondatore e a un team di collaboratori Italiani.\nNel 2008 \u00e8 stato presentato un prototipo, il \"Montecarlo ALA 50\", concepito per festeggiare il cinquantesimo compleanno del Principe Alberto II di Monaco. Il nome stesso dell'autovettura \u00e8 l'acronimo di Albert, Anniversaire e 50. Questo prototipo in versione statica era esposto al museo dell'automobile a Monte Carlo.\nIn seguito in Italia presso la Bellasi di Novara \u00e8 stata realizzata la Monte Carlo Automobile Quadrifuel: equipaggiata con un motore V6 Alfa Romeo, quest'unico esemplare da competizione doveva essere alimentata con GPL, con metano, con benzina e con bioetanolo grazie anche a quattro serbatoi separati, uno per ogni tipo di carburante, anche se per mancanza di spazio non furono mai installati 4 serbatoi. Nel 2010 ha preso parte alla FIA Alternative Energies Cup, il 29 agosto sul circuito Daniel Bonara di Franciacorta (BS). Fulvio Ballabio ha pi\u00f9 volte presentato ed annunciato la realizzazione di una produzione di 20-25 vetture, ma anche in questo caso non ci fu alcun seguito produttivo. Successivamente fu trasformata in Monte Carlo Chiti Coda Lunga con alimentazione a metano. Il 9 maggio 2014 in monaco \u00e8 stata venduta dal costruttore, al miglior offerente tramite asta organizzata da Coy's.\nIl 25 marzo 2012 una nuova vettura GT denominata Montecarlo/BRC, molto simile alla Quadrifuel, equipaggiata di un motore W12 derivato da Audi-Volkswagen-Bentley alimentata a GPL, nata dalla collaborazione con il gruppo BRC Gas Equipment, ha partecipato alla 4 ore di Monza ottenendo l'ottava posizione assoluta. Concorrendo alla competizione come sola vettura ammessa con deroga ai regolamenti. Di questo modello \u00e8 prevista una versione stradale che sar\u00e0 presentato e commercializzato nel 2013 per festeggiare i trent'anni della casa monegasca. Anche in questo caso non si and\u00f2 oltre l'annunciata produzione.\nNel 2013 venne presentata la Monte Carlo Rascasse, una riedizione di un prototipo artigianale gi\u00e0 denominato Lavazza GT-X realizzato nel 2008-2009. Quest'unico esemplare \u00e8 stato venduto l'anno successivo tramite un'asta, insieme ad altre creazioni della casa automobilistica."}
{"id": "1801008", "revid": "137928", "url": "https://it.wikipedia.org/wiki?curid=1801008", "title": "QQVGA", "text": ""}
{"id": "1801010", "revid": "137928", "url": "https://it.wikipedia.org/wiki?curid=1801010", "title": "Quarter-QVGA", "text": ""}
{"id": "1801022", "revid": "767487", "url": "https://it.wikipedia.org/wiki?curid=1801022", "title": "Identit\u00e0 sospette", "text": "Identit\u00e0 sospette (\"Unknown\") \u00e8 un film del 2006 opera prima del regista colombiano Simon Brand.\nTrama.\nCinque uomini si risvegliano in un fatiscente magazzino dove vengono tenuti prigionieri, malconci e privi di memoria, nessuno di loro ricorda come sono arrivati l\u00ec e soprattutto non ricordano la propria identit\u00e0. Avvisati di essere vittime di un rapimento a scopo di estorsione, i cinque uomini cercano di ricordare gli avvenimenti cercando un modo per tornare in libert\u00e0.\nTra rancori e sospetti i cinque uomini iniziano una guerra psicologica per far venire a galla la verit\u00e0, perch\u00e9 la verit\u00e0 \u00e8 la loro unica arma per la sopravvivenza.\nDistribuzione.\nIl film \u00e8 stato distribuito il Italia il 20 giugno 2008 (negli Stati Uniti era uscito il 3 novembre 2006), dalla Eagle Pictures ed \u00e8 uscito in DVD e blu-ray disc, sempre per Eagle, l'11 novembre 2008."}
{"id": "1801032", "revid": "1005847", "url": "https://it.wikipedia.org/wiki?curid=1801032", "title": "Elezioni parlamentari in Ungheria del 2002", "text": "Le elezioni parlamentari in Ungheria del 2002 si tennero il 7 aprile (primo turno) e il 21 aprile (secondo turno) per il rinnovo dell'Assemblea nazionale. In seguito all'esito elettorale, P\u00e9ter Medgyessy, espressione del Partito Socialista Ungherese, divenne Primo ministro; nel 2004 fu sostituito da Ferenc Gyurcs\u00e1ny, esponente dello stesso partito."}
{"id": "1801034", "revid": "1543377", "url": "https://it.wikipedia.org/wiki?curid=1801034", "title": "Markoye", "text": "Markoye \u00e8 un dipartimento del Burkina Faso classificato come comune, situato nella provincia di Oudalan, facente parte della Regione del Sahel.\nIl dipartimento si compone del capoluogo e di altri 26 villaggi: B\u00f4m, Dambam I, Dambam II. Darkoye-Wara-Wara, Deibanga-Tafororat, Deibanga-Timbossosso, Goungam, Ichagarnine, Idamossen, Iklan-Idamossen, Iklan-Oudalan, Inawas, Kel-Arabo, Kel-Tafad\u00e8s, Kel-Tamisgueit, Konsi, Kouna, Salmossi, Tambao, Tandabatt, Tandiollel, Tin-Agadel, Tin-Zonbaraten, Tokabangou, Tollel\u2013Kaya e Weld\u00e9-Tondobanda."}
{"id": "1801039", "revid": "1573940", "url": "https://it.wikipedia.org/wiki?curid=1801039", "title": "Propithecus deckenii", "text": "Il sifaka di Decken (Propithecus deckenii ) \u00e8 un lemure appartenente alla famiglia Indriidae. Come tutti i lemuri, \u00e8 endemico del Madagascar.\nDescrizione.\nSono lemuri di taglia medio-grande: hanno una lunghezza media di 92\u2013107\u00a0cm e un peso di 5-6,5\u00a0kg. La coda \u00e8 lunga 42\u201348\u00a0cm. \nLa faccia \u00e8 glabra e nera, mentre gli occhi sono di color arancio-scuro.\nIl pelo \u00e8 color bianco-crema, con tinte dorate, grigiastre o brune nella zona dorsale.\nBiologia.\nSi tratta di animali diurni e arboricoli. \nSono abili arrampicatori e potenti saltatori, capaci di compiere lunghi balzi da un albero all'altro.\nSono animali sociali, organizzati in gruppi da 2 a 10 esemplari (anche se mediamente un gruppo conta 4-5 esemplari), con un maschio e una femmina dominanti.\nAmano crogiolarsi al sole nelle prime ore del mattino, stendendosi sul dorso ed appoggiando le zampe anteriori su quelle posteriori tenute incrociate.\nAlimentazione.\nSono erbivori: si nutrono di foglie, fiori e frutti.\nRiproduzione.\nAl pari degli altri lemuri i \"P. deckeni\" sottostanno ad una stretta stagionalit\u00e0 riproduttiva: le femmine sono ricettive per pochi giorni all'anno, in febbraio-marzo. Dopo una gestazione di 4-5 mesi danno alla luce in media un piccolo ogni 2 anni.\nIl piccolo rimane aggrappato saldamente al ventre materno sino al gennaio dell'anno successivo: nel frattempo comincia i suoi primi salti da solo, che spesso hanno esito negativo (l'analisi di ossa di sifaka ha rivelato la presenza di molte fratture suturatesi spontaneamente, segno che i balzi non sempre vanno a buon fine).\nDistribuzione e habitat.\n\u00c8 diffuso nel Madagascar occidentale, dove colonizza le aree di foresta decidua secca.\nTassonomia.\nLa sottospecie nominale (\"Propithecus deckenii deckenii\") veniva fino a poco tempo fa classificata come sottospecie del sifaka di Verreaux (\"Propithecus verreauxi deckenii\"), cos\u00ec come l'attuale sottospecie \"P. deckenii coronatus\" (\"P. verreauxi coronatus\"); alcuni autori riterrebbero quest'ultima sottospecie una specie a s\u00e9 stante (\"Propithecus coronatus\").\nConservazione.\nLa \"IUCN Red List\" classifica \"P. deckenii\" come specie in pericolo critico.\nParte del suo areale ricade all'interno di aree protette quali il Parco nazionale Tsingy di Bemaraha e la Riserva naturale integrale Tsingy di Bemaraha, il Parco nazionale della Baia di Baly e il Parco nazionale Tsingy di Namoroka.\nLa specie \u00e8 inserita nella Appendice I della \"Convention on International Trade of Endangered Species\" (CITES)"}
{"id": "1801040", "revid": "86343", "url": "https://it.wikipedia.org/wiki?curid=1801040", "title": "Gorom Gorom", "text": ""}
{"id": "1801043", "revid": "919135", "url": "https://it.wikipedia.org/wiki?curid=1801043", "title": "Megistone", "text": "Il megistone (o megiston, immaginato alla fine degli anni settanta da Steinhaus) \u00e8 un numero molto grande che, nella notazione Steinhaus-Moser si esprime con un dieci in un circolo (\u2469). \nUn tale numero in matematica non ha un significato particolare ed \u00e8 decisamente inutile per misurare una qualunque grandezza nella realt\u00e0; l'ordine di grandezza del megistone .\nIl megistone \u00e8 anche uno dei pi\u00f9 grandi numeri interi finiti a cui si sia dato un nome e uno dei pi\u00f9 grandi rappresentabili con un singolo simbolo (il secondo numero pi\u00f9 grande dopo il numero di Graham, secondo il Guinness dei primati).\nNumero.\nNella notazione Steinhaus-Moser si utilizza un numero inscritto in una forma geometrica per rappresentare nncon questo metodo si arriva al megistone in questo modo: (n = 10).\nUsando potenze e tetrazioni, il megistone pu\u00f2 essere espresso con il seguente valore: \nformula_1\nMega.\nUn numero molto grande, ma inferiore al megistone, rappresentabile con lo stesso metodo \u00e8 conosciuto come mega e viene trascritto come un 2 in un cerchio, ovvero \u2461. La sua grandezza e significato sono riconducibili, seppur in maniera ovviamente ridotta, al megistone."}
{"id": "1801046", "revid": "287204", "url": "https://it.wikipedia.org/wiki?curid=1801046", "title": "B\u00f6rte", "text": "Storia.\nProveniente dalla trib\u00f9 degli Ongirrat, era figlia di Tchotan e Seichen Dei, il capo della Trib\u00f9. Gli Ongirrat erano alleati della Trib\u00f9 di Tem\u00fcjin e fu deciso, quando B\u00f6rte raggiunse i 17 anni, che si sposasse con Tem\u00fcjin (poi Gengis Khan) che era a sua volta il figlio del capo della sua trib\u00f9. B\u00f6rte conobbe infatti Tem\u00fcjin quando ebbero nove anni.\nAnni dopo, Tem\u00fcjin, dopo che fu cacciato insieme alla madre e ai suoi fratelli dalla propria trib\u00f9, visse insieme a loro in povert\u00e0 e sfugg\u00ec ai Tai-giuti, riusc\u00ec a riunirsi a B\u00f6rte, sposarla e portarla nella sua trib\u00f9. Vari anni dopo, per\u00f2, la stessa B\u00f6rte fu rapita e deportata presso la trib\u00f9 dei Merkit e donata come bottino di guerra a Cilger Boke, fratello del loro condottiero. Ci\u00f2 costrinse Tem\u00fcjin a unirsi con gli eserciti dei Khan dei Keraiti Wang Khan, alias Toghril, e di Djamuka, dei Jadirat. I tre sconfissero quindi i Merkiti, e Tem\u00fcjin mise in salvo B\u00f6rte dai suoi rapitori.\nMentre era stata tenuta in cattivit\u00e0 (durata meno di un anno), era incinta di uno dei Merkiti, e poco dopo essere stata salvata da Temujin avrebbe dato alla luce il suo primogenito Djuci. La reale paternit\u00e0 del figlio fu completamente circondata dall'alone del mistero, ma Gengis Khan lo reput\u00f2 ed onor\u00f2 sempre come suo legittimo figlio e successore.\nAnche se molti dei figli di Gengis Khan avuti da altre mogli o concubine ricevettero una qualche forma di riconoscimento nell'impero, compresi i terreni o comandi militari, tra cui le truppe, solo i figli di Borte sono stati riconosciuti come potenziali Gran Khan. Lei, insieme a sua madre Hoelun, \u00e8 stata considerata come una delle sue pi\u00f9 fidate consigliere.\nQuando Tem\u00fcjin divenne Gran Khan, B\u00f6rte fu incoronata come grande imperatrice, o Khatun. Come Gengis Khan, Borte continu\u00f2 ad espandere la sua influenza sull'impero, assistita da Tem\u00fcge, uno dei fratelli di Genghis Khan.\nBorte \u00e8 spesso raffigurata come una donna vestita di un abito di seta bianca, con monete d'oro nei capelli, in possesso di un agnello bianco, e su un cavallo bianco. \nAlcuni fatti storici sono noti sulla sua vita, ma i mongoli conservano molte leggende su di lei.\nDiscendenze.\nB\u00f6rte ebbe 4 figli: \ne 5 figlie:"}
{"id": "1801047", "revid": "1543377", "url": "https://it.wikipedia.org/wiki?curid=1801047", "title": "Oursi", "text": "Oursi \u00e8 un dipartimento del Burkina Faso classificato come comune, situato nella Provincia di Oudalan, facente parte della Regione del Sahel.\nIl dipartimento si compone del capoluogo e di altri 20 villaggi: Bangonadji, Boullel, Deber\u00e9, Dialafanka, Gonadaouri, Gountour\u00e9, Hondokir\u00e9, Kollel, Petelgaoudi, Soukoundou, Tayaret, Thematan, Timbolo, Tin-Ediar, Tinhatane, Torom, Totori, Tount\u00e9, Tringuel e Yomboli."}
{"id": "1801057", "revid": "466539", "url": "https://it.wikipedia.org/wiki?curid=1801057", "title": "Hans Conried", "text": "Biografia.\nI primi anni.\nNato a Baltimora, Maryland, da Hans Georg Conried e da sua moglie, Edith Gildersleeve. La famiglia di suo padre, di origini ebree, era originaria dell'Austria ed era giunta nel Nuovo Mondo nel Seicento. Hans crebbe nella citt\u00e0 natale per poi trasferirsi a New York. Studi\u00f2 in seguito alla Columbia University e recit\u00f2 i primi ruoli in teatro interpretando parti classiche. Lavor\u00f2 per un certo tempo alla radio prima di dedicarsi al cinema nel 1939.\nNel settembre del 1944 venne coscritto come militare per la seconda guerra mondiale e si port\u00f2 per il periodo di addestramento a Fort Knox dove venne formato per divenire carrista ma, data la sua altezza, venne destinato all'artiglieria e venne inviato nelle Filippine dove rimase sino a quando l'amico e attore Jack Kruschen non gli ottenne di lavorare per l'Armed Forces Radio Network. Fu anche un membro della compagnia teatrale di Orson Welles al Mercury Theatre.\nCarriera.\nConried recit\u00f2 in molti programmi radiofonici durante gli anni quaranta e cinquanta, tra i pi\u00f9 noti dei quali si ricordano il \"George Burns &amp; Gracie Allen Show\", dove interpretava il ruolo di uno psichiatra a cui Burns si rivolgeva per curare la Allen. L'anno della sua consacrazione teatrale fu il 1953, quando debutt\u00f2 a Broadway con il musical \"Can-Can\", e recit\u00f2 anche in sei film (tra i quali \"The Twonky\"). Tra le altre produzioni di Broadway legate al suo nome si ricordano \"70, Girls, 70\" e \"Irene\".\nConried era noto in modo particolare nell'ambiente cinematografico per la sua impeccabile dizione che non lasciava assolutamente trasparire alcun accento dialettale della madrepatria, e per questo venne scelto per interpretare il Professor Kopokin nello spettacolo radiofonico \"My Friend Irma\", dando la voce anche a molti \"cattivi\" del grande schermo come Capitan Uncino in \"Le avventure di Peter Pan\" (1953) di Walt Disney e in \"Grinch Night\" (1977), musical di animazione scritto dal fumettista Dr. Seuss. Secondo il commento dei produttori di \"Futurama\", a lui si sarebbero ispirati i creatori del personaggio \"Robot Devil\".\nConried divenne anche membro della\"The Rocky and Bullwinkle Show\", dando voce a Snidely Whiplash nel Dudley Do-Right e nel \"The Woody Woodpecker Show\" ed a zio Waldo P. Wigglesworth in \"Hoppity Hooper\". Divenne conosciuto nel ruolo del patriarca, lo zio Tonoose, nella sitcom \"Make Room for Daddy\", ruolo che recit\u00f2 per ben 13 anni. Partecip\u00f2 regolarmente anche al \"Tonight Show\" di Jack Paar dal 1959 al 1962. La sua indole spiritosa, irriverente ed allo stesso tempo fredda e calcolatrice, lo distinse soprattutto nel personaggio del Dottor Terwilliker nel film \"Le 5000 dita del Dr.T\" (1953) di Roy Rowland, adattamento dell'opera di Dr. Seuss, che lo consacr\u00f2 come uno dei personaggi \"cattivi\" meglio caratterizzati di tutta la storia del cinema americano di fantasia degli anni '50.\nTelevisione.\nTra le altre, partecip\u00f2 anche alle serie \"I Monkees\", \"Lucy ed io\", \"The Many Loves of Dobie Gillis\", \"Mister Ed\", \"Ben Casey\", \"Il dottor Kildare\", \"Lost in Space\", \"The Beverly Hillbillies\", \"Gilligan's Island\", \"Love, American Style\", \"\", \"Laverne &amp; Shirley\", \"Love Boat\", \"Gli eroi di Hogan\" e \"Fantasilandia\". Fu ospite anche a \"Fractured Flickers\".\nMorte.\nConried mor\u00ec improvvisamente il 5 gennaio 1982, a causa di un incidente cardiovascolare insospettato. Il 29 gennaio 1942 aveva sposato Margaret Grant e proprio in quel fatale 1982 la coppia avrebbe festeggiato, dopo sole 3 settimane dal decesso di Conried, il 40\u00ba anno di matrimonio. La coppia ebbe quattro figli. In base ad un testamento scritto dallo stesso Conried, dopo la morte il suo corpo venne donato alla scienza."}
{"id": "1801061", "revid": "1543377", "url": "https://it.wikipedia.org/wiki?curid=1801061", "title": "Tin-Akoff", "text": "Tin-Akoff \u00e8 un dipartimento del Burkina Faso classificato come comune, situato nella Provincia di Oudalan, facente parte della Regione del Sahel.\nIl dipartimento si compone del capoluogo e di altri 16 villaggi: Bangao, Beldiab\u00e9, Fadar-Fadar Nord, Fadar-Fadar Sud, Inabao, Intangom, Intayalene, Kacham-Est, Kacham-Ouest, Massifigui, Menzourou, Rafnamane, Tin-Rhassane I, Tin-Rhassane II, Tin-Zalayanane e Wassakor\u00e9."}
{"id": "1801062", "revid": "135491", "url": "https://it.wikipedia.org/wiki?curid=1801062", "title": "I predatori dell'Arca perduta", "text": ""}
{"id": "1801064", "revid": "47767", "url": "https://it.wikipedia.org/wiki?curid=1801064", "title": "Alain de Soissons", "text": ""}
{"id": "1801071", "revid": "190065", "url": "https://it.wikipedia.org/wiki?curid=1801071", "title": "Spionaggio Internazionale", "text": ""}
{"id": "1801074", "revid": "125511142", "url": "https://it.wikipedia.org/wiki?curid=1801074", "title": "Carlos Carmona", "text": "\u00c8 soprannominato \"El 7 Pulmones\" (in lingua italiana \"Il 7 Polmoni\").\nCaratteristiche tecniche.\nRicopre il ruolo di mediano, con compiti sia di recuperare palloni che di impostare la manovra dando profondit\u00e0 all'azione, poich\u00e9 dotato di un lancio preciso e capace di dettare i tempi alla squadra. ha anche dimostrato di avere un bel tiro da fuori, ma poich\u00e9 il suo compito principale non era quello di andare al tiro, non ha messo a segno tanti gol in carriera. \nCarriera.\nClub.\nGli inizi in Cile.\nCarlos Carmona inizia la sua carriera con il Coquimbo Unido, squadra della IV Regione del Cile; si distingue immediatamente per il suo carattere, nonostante la giovane et\u00e0. Con la squadra della sua citt\u00e0 disputa 92 partite e segna 7 gol in quattro stagioni. Dopo la retrocessione del club dalla Primera Divisi\u00f3n passa all'O'Higgins dove disputa solo met\u00e0 stagione prima di essere ceduto, giocando 17 partite e siglando 3 reti.\nReggina.\nNel luglio 2008 viene ceduto alla , squadra militante in Serie A dove firma un contratto quadriennale. A Reggio Calabria inizia la stagione da titolare, mostrando subito forte personalit\u00e0 e notevole tecnica, diventando un punto fisso nel centrocampo amaranto. Conclude la sua prima stagione in Italia con 32 presenze, non impedendo tuttavia la retrocessione del club calabrese. Nella stagione successiva disputa la Serie B con la squadra amaranto, concludendo la sua stagione con 37 presenze (35 in campionato e 2 in Coppa Italia).\nAtalanta.\nIl 27 agosto 2010 il giocatore viene ceduto in compartecipazione all'Atalanta, club appena retrocesso dalla Serie A per 1,8 milioni di euro, firmando un contratto quadriennale. Esordisce con la nuova maglia il 4 settembre, nella partita casalinga contro il Frosinone (0-0). Diventa ben presto una pedina fondamentale per il centrocampo nerazzurro, con compiti di organizzazione del gioco. Conclude la stagione con 32 presenze, tutte in campionato, e con la vittoria del campionato cadetto.\nIl 24 giugno 2011 viene rinnovata la compartecipazione con la , con il giocatore che rimane tra le file orobiche.\nL'11 aprile 2012 realizza il terzo gol nella vittoria esterna dell'Atalanta contro il Napoli; si tratta della sua prima rete con la maglia della formazione bergamasca, oltre che del suo primo gol in Serie A. La stagione successiva, dopo aver saltato diverse partite per infortunio, rientra in campo il 31 ottobre 2012 nella partita contro il Napoli, nella quale segna anche il gol che garantisce ai bergamaschi la vittoria per 1-0. Il 2 febbraio 2013 mette a segno la sua seconda rete stagionale nella partita vinta per 2-1 contro il Palermo. Anche nelle due stagioni successive gioca regolarmente da titolare dal tecnico Stefano Colantuono nel centrocampo bergamasco, collezionando rispettivamente 32 e 33 presenze e segnando anche altre 2 reti (entrambe nel corso della stagione 2013-2014). Nella stagione 2015-2016 a causa di vari problemi fisici gioca solamente 10 partite (9 in campionato ed una in Coppa Italia) mentre nella stagione 2016-2017 dopo aver giocato 2 delle prime 3 giornate di campionato (l'ultima delle quali il 18 settembre 2016) non viene pi\u00f9 schierato da Gian Piero Gasperini, ed il 31 gennaio 2017 rescinde il contratto che lo legava all'Atalanta, lasciando quindi il club dopo 7 stagioni, nelle quali ha disputato in totale 160 partite (155 in campionato e 5 in Coppa Italia) e segnato 5 reti.\nAtlanta United, Colo Colo e ritorno al Coquimbo Unido.\nIl 6 febbraio 2017 viene annunciato il suo trasferimento all', neonata franchigia della MLS, con la quale segna 2 reti in 32 partite di campionato. A fine stagione torna in patria, al , dove trascorre 3 stagioni giocando in totale 43 partite nella prima divisione cilena, a cui aggiunge anche 6 presenze in Coppa del Cile e 15 presenze con una rete in Coppa Libertadores. Nel 2021 si svincola dal club bianconero e fa ritorno al Coquimbo Unido, club in cui aveva iniziato la carriera, militante nella seconda divisione cilena. Nel 2021 vince il campionato e raggiunge la semifinale di Coppa del Cile.\nNazionale.\n\u00c8 stato il giocatore pi\u00f9 giovane al Campionato mondiale di calcio Under-20 2005 nei Paesi Bassi dove ha mostrato talento sin dalla prima partita contro l'Honduras.\nDue anni dopo \u00e8 capitano della nazionale cilena Under-20 terza al mondiale di categoria in Canada nel 2007. Una squadra che vantava giocatori come Mauricio Isla, Arturo Vidal, Nicol\u00e1s Medina, Alexis S\u00e1nchez, Mathias Vidangossy, Nicol\u00e1s Larrondo e Christopher Toselli.\nNel maggio 2008 \u00e8 stato convocato da Marcelo Bielsa per partecipare al Torneo di Tolone, dove riesce ad ottenere il secondo posto alle spalle dell'Italia, nella competizione segna anche un gol al Giappone.\nEsordisce in nazionale maggiore, il 4 giugno 2008, a 21 anni, nell'amichevole disputata dal Cile contro il Guatemala (2-0). Le buone prestazioni offerte nelle due successive partite contro Bolivia e Venezuela gli valgono il posto in squadra, rendendosi protagonista alle qualificazioni per i mondiali seguenti.\nAl Campionato mondiale di calcio 2010, Carmona ha giocato 3 gare con la nazionale di calcio del Cile, in due delle quali \u00e8 risultato il migliore in campo.\nIl 29 giugno 2011 viene inserito dal nuovo C.T. cileno Claudio Borghi nella lista dei convocati per la Coppa America che verr\u00e0 disputata in Argentina. Esordisce nella competizione il 4 luglio nell'incontro vinto contro il Messico per 2-1, subentrando all'84' a Mat\u00edas Fern\u00e1ndez. Nella competizione gioca tutte le quattro partite disputate dal Cile (la squadra viene eliminata ai Quarti dal Venezuela) di cui due da titolare.\nNel 2014 partecipa al suo secondo Mondiale consecutivo, mentre nel 2015 viene convocato per la Coppa America ma deve rinunciare a partecipare al torneo per infortunio.\nStatistiche.\nPresenze e reti nei club.\n\"Statistiche aggiornate al 30 settembre 2017.\""}
{"id": "1801078", "revid": "767487", "url": "https://it.wikipedia.org/wiki?curid=1801078", "title": "La setta delle tenebre", "text": "La setta delle tenebre (\"Rise: Blood Hunter\") \u00e8 un film del 2007 scritto e diretto da Sebastian Gutierrez, con protagonista Lucy Liu.\nTrama.\nSadie Blake \u00e8 una brillante giornalista che da tempo sta indagando su una misteriosa setta segreta di Los Angeles, che si riveler\u00e0 essere gestita da un gruppo di vampiri (o qualcosa di molto simile: bevono sangue, non si specchiano, muoiono solo con dei paletti), ma la sua curiosit\u00e0 la porter\u00e0 alla morte. La donna, risvegliatasi nella sala di un obitorio e trasformata a sua volta in uno di questi vampiri, con la collaborazione di una guida della stessa specie e di un poliziotto, cercher\u00e0 di vendicarsi delle persone responsabili della sua trasformazione in un essere disumano e famelico di sangue.\nSadie uccide uno per uno i membri della \"famiglia\" di Bishop, il responsabile della sua morte fino ad arrivare al capo della setta in persona. Il Detective Clyde scopre che in qualche modo Sadie \u00e8 coinvolta con la setta e di conseguenza con la morte della figlia. Sadie gli rivela la verit\u00e0 di quanto \u00e8 successo ma solo dopo alcune peripezie Clyde crede a quanto detto. I due entrano nel nascondiglio di Bishop ma trovano qualcosa di inaspettato: La figlia di Clyde, Tricia \u00e8 ancora viva. La ragazza all'inizio si mostra come una prigioniera della setta, ma poi si scoprir\u00e0 essere un vampiro e un membro stesso. Tricia muore, Sadie viene imprigionata e ferita ma viene tratta in salvo da Clyde. I due amici si scontrano con Bishop e riescono ad ucciderlo. La donna a questo punto chiede al detective di darle la morte. Da quando \u00e8 diventata una vampira ha conosciuto il lato oscuro di se stessa e ha ucciso per sfamarsi. Dopo alcuni ripensamenti Clyde la uccide.\nI poliziotti sbaragliano quindi il nascondiglio della setta, trovando Sadie morta. Successivamente viene portata in un obitorio, dove si risveglier\u00e0.\nProduzione.\nCameo.\nNel ruolo di un semplice barman appare il cantante Marilyn Manson, inoltre in ruoli minori appaiono gli attori Simon Rex e Samaire Armstrong e il cantante Nick Lachey."}
{"id": "1801082", "revid": "298055", "url": "https://it.wikipedia.org/wiki?curid=1801082", "title": "Logan Tom (personaggio)", "text": ""}
{"id": "1801083", "revid": "1305772", "url": "https://it.wikipedia.org/wiki?curid=1801083", "title": "8 Days of Christmas", "text": "8 Days of Christmas \u00e8 il quarto album del gruppo statunitense R&amp;B delle Destiny's Child, pubblicato nel 2001 per la Columbia Records.\nDescrizione.\nL'album contiene dodici tracce con canzoni natalizie tradizionali e tre canzoni originali. La maggior parte di esse sono arrangiate con ritmiup-tempo in uno stile R&amp;B contemporaneo. La canzone \"8 Days of Christmas\", da cui \u00e8 stato tratto il titolo del progetto discografico, \u00e8 apparsa per la prima volta sulla ristampa del secondo progetto discografico del gruppo, \"The Writing's on the Wall\", nel novembre 2000.\nAccoglienza.\nStephen Thomas Erlewine di \"AllMusic\" ha dato all'album 2,5 stelle su 5. Nella sua recensione, ha ritenuto che non ha offerto nulla di diverso da qualsiasi altro album di Natale, rendendolo molto prevedibile. Chris Willman di \"Entertainment Weekly\" ha ritenuto che i testi delle canzoni erano troppo materialistici, lasciando un cattivo sapore in bocca, tuttavia, ha dichiarato che i grandi classici come \"Winter Christmas\" e \"This Christmas\" ha aiutato l'album a recuperare la giusta atmosfera. \nLa rivista \"People\" ha affermando che alcune canzoni dell'album sono poco rilevanti e che non daranno successo al disco, ma nonostante questo, ci sono stati alcuni brani musicalmente impeccabili, come \"Carol of the Bells\". lexa Camp di \"Slant Magazine\" ha dato all'album 2,5 stelle su 5, ritenendo che l'album si presenta come un continuo di \"Survivor\", non rendendo giustizia ai brani natalizi."}
{"id": "1801084", "revid": "110157", "url": "https://it.wikipedia.org/wiki?curid=1801084", "title": "Cobratossina", "text": "La \u03b1-cobratossina \u00e8 una neurotossina presente nel veleno di alcuni serpenti del genere \"Naja\", come \"N. atra\" e \"N. siamensis\". Agisce come antagonista del recettore dell'acetilcolina. La dose letale nei topi \u00e8 di 4 microgrammi per chilogrammo di peso."}
{"id": "1801086", "revid": "2048388", "url": "https://it.wikipedia.org/wiki?curid=1801086", "title": "Gonzalo Jara", "text": "Carriera.\nClub.\nEsord\u00ec nel 2003 con la maglia dell'. Nel 2007 si trasfer\u00ec al .\nIl 25 agosto 2009 si trasfer\u00ec per 1,4 milioni di sterline al . Il 7 novembre 2009 segn\u00f2 il primo gol con la nuova maglia contro il .\nIl 21 ottobre 2011 pass\u00f2 al in prestito, ma il 20 dicembre fece ritorno al West Bromwich, che necessitava di difensori a causa di infortuni. Il 31 gennaio 2012 torn\u00f2 in prestito al Brighton, dove rimase sino al termine della stagione.\nIl 10 gennaio 2013 pass\u00f2 al , inizialmente in prestito e poi, dal 19 giugno, una volta scaduto il suo contratto con il West Bromwich, a titolo definitivo. Il 27 maggio 2014 si liber\u00f2 a parametro zero dal club di Nottingham.\nIl 16 luglio 2014 fu ingaggiato con un biennale con un'opzione per il terzo anno dal . Il 16 gennaio 2016 il club e il giocatore raggiunsero un accordo per la rescissione del contratto. Nello stesso anno il calciatore pass\u00f2 all'.\nRimane all'Universidad de Chile fino al 22 gennaio 2019, giorno in cui si trasferisce all'Estudiantes; con il club argentino trova poco spazio, e il 27 gennaio 2020 rescinde il proprio contratto.\nNazionale.\nEsord\u00ec in nazionale nel 2006. Ha partecipato a quattro edizioni della Copa Am\u00e9rica, a due edizioni della coppa del mondo e alla Confederations Cup 2017 in Russia.\nStatistiche.\nPresenze e reti nei club.\n\"Statistiche aggiornate al 14 ottobre 2017.\""}
{"id": "1801089", "revid": "1444396", "url": "https://it.wikipedia.org/wiki?curid=1801089", "title": "Oliveto Citra", "text": "Oliveto Citra ('U L\u00ebv\u00ect\u00eb' in dialetto locale) \u00e8 un comune italiano di abitanti della provincia di Salerno in Campania, situato nell'alta valle del Sele.\nIl termine Oliveto deriva dal latino \"olivetum\" (cio\u00e8 uliveto), mentre il termine \"Citra\" si riferisce all'antico principato che si trovava al di qua dei Monti Picentini, separato dal Principato Ultra.\nGeografia fisica.\nTerritorio.\nIl territorio comunale \u00e8 in gran parte montuoso e collinare, occupato dalle propaggini sud-orientali dei monti Picentini.\nClima.\nLa stazione meteorologica pi\u00f9 vicina \u00e8 quella di Contursi Terme. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +6,9\u00a0\u00b0C; quella del mese pi\u00f9 caldo, luglio, \u00e8 di +24,5\u00a0\u00b0C \nLe mofete.\nLe mofete di Oliveto Citra rappresentano uno dei geositi presenti in Italia e sono dovute al naturale degassamento del suolo.\nStoria.\nTracce dei primi insediamenti appartengono alla cultura di Oliveto-Cairano, come si evince dalle numerose tombe rinvenute nelle localit\u00e0 Turni, Aia Sophia, Fontana Volpacchio, Piceglia, Cava dell'Arena, Vazze, Isca, Casale. Si tratta generalmente di necropoli datate fra il VIII e il IV secolo a.C.\nIl primo abitato \u00e8 stato identificato nella localit\u00e0 Civita. Abbandonato, gli abitanti si spostarono nell'attuale sito dove sorge il paese. I primi documenti storici che citano dell'esistenza del paese sono datati 1114, dove si parla della chiesa di Santa Maria de Faris e un documento del 1300 dove Carlo III chiede sostegno al feudatario Johannucius de Oliveto, per la guerra contro gli aragonesi. Si susseguirono numerosi feudatari nel tempo e il borgo segu\u00ec le vicende storico-politiche del Principato di Salerno.\nDurante il Regno di Napoli e il Regno delle Due Sicilie fu un casale amministrato dal comune di Contursi ed appartenente al distretto di Campagna. Con l'unit\u00e0 d'Italia il paese divenne autonomo e prese l'appellativo Citra per distinguerlo da altri comuni. A seguito del terremoto dell'Irpinia del 1980 Oliveto ha subito una radicale trasformazione urbana.\nSociet\u00e0.\nImmigrazione straniera.\nAl 31 dicembre 2007 a Oliveto Citra risultano residenti 54 cittadini stranieri. Le nazionalit\u00e0 principali sono:\nIstituzioni, enti e associazioni.\nNel comune di Oliveto Citra ha sede l'ospedale San Francesco D'Assisi, dell'A.S.L. Salerno. La sua posizione, ai confini con la provincia di Avellino, favorisce l'accesso ai servizi sanitari anche alla popolazione dell'Alta Irpinia.\nReligione.\nLa maggioranza della popolazione \u00e8 di religione cristiana di rito cattolico; il comune appartiene alla forania di Colliano dell'arcidiocesi di Salerno-Campagna-Acerno, con una parrocchia:\nL'altra confessione cristiana presente \u00e8 quella Protestante con una comunit\u00e0:\nGeografia antropica.\nFrazioni.\nLo statuto comunale di Oliveto Citra non menziona alcuna frazione. In base al 14\u00ba Censimento Generale della Popolazione e delle Abitazioni, le localit\u00e0 abitate sono:\nEconomia.\nOggi il paese basa la sua economia sull'agricoltura (oliveti, vigneti, prodotti ortofrutticoli); sull'allevamento di bestiame (bovini, ovini) con relativa produzione di latte e trasformazione in prodotti caseari e sul commercio.\nInfrastrutture e trasporti.\nMobilit\u00e0 urbana.\nLa mobilit\u00e0 \u00e8 affidata, per quanto riguarda i trasporti extraurbani, alla societ\u00e0 Sita Sud.\nAmministrazione.\nAltre informazioni amministrative.\nIl comune fa parte della Comunit\u00e0 montana Tanagro - Alto e Medio Sele.\nLe competenze in materia di difesa del suolo sono delegate dalla Campania all'Autorit\u00e0 di bacino interregionale del fiume Sele."}
{"id": "1801092", "revid": "445508", "url": "https://it.wikipedia.org/wiki?curid=1801092", "title": "Ocp", "text": ""}
{"id": "1801093", "revid": "110157", "url": "https://it.wikipedia.org/wiki?curid=1801093", "title": "Elemental (Loreena McKennitt)", "text": "Elemental \u00e8 l'album d'esordio della cantante canadese Loreena McKennitt, pubblicato nel .\nTracce.\n\"Stolen Child\" prende spunto dall'omonima poesia di William Butler Yeats, mentre \"Lullaby\" cita le parole di un'opera di William Blake."}
{"id": "1801095", "revid": "17151", "url": "https://it.wikipedia.org/wiki?curid=1801095", "title": "Calcio di inizio", "text": ""}
{"id": "1801096", "revid": "118877643", "url": "https://it.wikipedia.org/wiki?curid=1801096", "title": "Frauendorf", "text": "Frauendorf \u00e8 un comune di abitanti del Brandeburgo, in Germania.\nAppartiene al circondario dell'Oberspreewald-Lusazia ed \u00e8 parte della comunit\u00e0 amministrativa di Ortrand.\nStoria.\nFino al 20 settembre 1993 il centro abitato di Frauendorf era una frazione del comune di Tettau; in tale data divenne un comune autonomo."}
{"id": "1801097", "revid": "1872303", "url": "https://it.wikipedia.org/wiki?curid=1801097", "title": "Stadio Bet365", "text": "Lo stadio Bet365 (in inglese \"Bet365 Stadium\"), fino al 2016 \"stadio Britannia\" (in inglese \"Britannia Stadium\"), \u00e8 uno stadio di calcio situato nella citt\u00e0 di Stoke-on-Trent, in Inghilterra. Ospita le partite casalinghe dello Stoke City Football Club. Il club prima di spostarsi in questo impianto giocava le sue partite al Victoria Ground. La decisione di spostarsi al Britannia, fu presa da Jez Moxey nel 1997. Lo stadio ha 28.383 posti a sedere e rientra nel ranking a 3 stelle della UEFA. Il record di spettatori \u00e8 stato registrato in occasione del match contro l'Everton nella 3\u00aa fase della FA Cup. Il primo gol in questo stadio \u00e8 stato segnato da Graham Kavanagh dello Stoke in una partita di Coppa d'Inghilterra contro il Rochdale.\nDal primo giugno 2016 lo stadio cambia nome da stadio Britannia a stadio Bet365 in seguito alla sponsorizzazione da parte dell'azienda di scommesse.\nStanley Matthews nelle sue volont\u00e0 scrisse che voleva che le sue ceneri fossero seppellite all'interno del cerchio di centrocampo di questo stadio.\nStoria.\nCostruzione dello stadio.\nComplessivamente, il costo di costruzione del Britannia \u00e8 stato di 14,7 milioni di \u00a3 (circa 15,6 milioni di \u20ac). \u00c8 costruito vicino al vecchio sito della miniera di Hem Heath tristemente famoso agli Inglesi e chiuso dal 1996. I lavori di costruzione iniziarono nel tardo autunno del 1996 e furono completati nel mese di agosto del 1997.\nLo stadio pu\u00f2 contenere 27.740 tifosi (solo nella stagione 2008/2009 ridotto a 27.500) dislocati in quattro tribune a \"mensola\". La tribuna principale, la \"West Stand\", si compone di due livelli che ospitano fino a 7.357 spettatori ciascuno, oltre a tutto il personale addetto ed alle strutture dei media. La Boothen End pu\u00f2 contenere 6.006 persone, mentre la \"Medium Stand\" pu\u00f2 contenerne 8.789. La \"South Stand\", che \u00e8 utilizzata principalmente per collocare i tifosi ospiti \u00e8 in grado di contenere 4.996 persone. A causa della capacit\u00e0 sotto i 30.000 posti, non rientra nel ranking UEFA a 4 stelle.\nGli spogliatoi, gli uffici, la sala riunioni e il negozio del club sono posti tra le curve \"West Stand\" e \"South Stand\". Nel 2006 ha avuto luogo il lavoro sull'A50 per consentire l'accesso diretto allo stadio da est, attraverso la costruzione di un ponte lungo la strada.\nBoothen End.\nLa Boothen End \u00e8 una delle curve preferite dai tifosi. Molti dei fan che usavano sedersi nella vecchia Boothen End del Victoria Ground adesso prendono posto qui, ed \u00e8 in questa curva che l'atmosfera raggiunge il culmine della bellezza. Pu\u00f2 contenere 5.000 appassionati tifosi. Qui sono nati la maggior parte dei canti e la fama dello Stoke City di essere una squadra dai tifosi rumorosi.\nSeddon Stand (East Stand).\nQui i Potters festeggiarono la promozione nella Premier League nel 2008.\nLa Seddon Stand \u00e8 la curva a est dello stadio. Inizia dal blocco ventisei, dove si connette al Boothen End e prosegue lungo il lato del campo fino alla \"Family Stand\". Questa \u00e8 considerata una delle curve migliori, poich\u00e9 offre grande atmosfera e una splendida vista del campo e del match.\nWest Stand.\nLa \"West Stand\" definisce l'aspetto imponente dello stadio. I suoi due livelli possono ospitare circa 14.000 spettatori ed includono tutti gli uffici amministrativi, l'ospitalit\u00e0 e gli spazi per i media. Questa \u00e8 la zona pi\u00f9 tranquilla dello stadio ed \u00e8 considerata la tribuna con la migliore vista del campo. John Smith ha smesso di fornire lo sponsor per questa tribuna nella stagione 2008/09 e adesso, le principali pubblicit\u00e0 presenti sono quelle della Chlamydia, una linea di aiuto telefonico.\nAway End.\nI tifosi ospiti sono dislocati nella \"South Stand\" che ha una capacit\u00e0 di 4.700 posti. Quando i Potters giocano, i tifosi allo stadio sono il pi\u00f9 delle volte superiori a 23.000, quindi la tribuna \u00e8 stata progettata in modo che i tifosi in pi\u00f9 possano assistere alla partita separati da quelli ospiti (per motivi di sicurezza). La divisione all'interno della curva crea due met\u00e0 perfettamente uguali, anche per quanto riguarda i servizi offerti.\nSviluppi futuri.\nSono in corso dei lavori di ampliamento dello stadio tra la Boothen End e la West Stand, con il quale completamento il Britannia potrebbe diventare uno stadio con pi\u00f9 di 30.000 posti ed entrare di diritto nella categoria 4 stelle del ranking UEFA.\nGrazie alla promozione dello Stoke in Premier League nella stagione 2007/08, lo stadio \u00e8 stato rimesso a nuovo nell'estate del 2008. L'interno del campo, comprese le stanze dei dirigenti, la suite Waddington e la reception principale. Tra la fine del Seddon e della South Stand ora ha preso posto un grande schermo.\nEventi.\nLo stadio ha ospitato nel 2002-03, 2003-04 e il 2004-05 la finale playoff per la National Conference, cio\u00e8 la serie dilettantistica inglese.\nLo stadio ha anche ospitato una partita internazionale tra Inghilterra e Portogallo under 21, il 16 aprile 2002. Il Portogallo ha vinto il match per 1-0."}
{"id": "1801098", "revid": "767487", "url": "https://it.wikipedia.org/wiki?curid=1801098", "title": "Mackenziurus", "text": "Mackenziurus \u00e8 un genere di trilobiti. Il nome deriva dai monti Mackenzie, in Canada.\nSpecie.\nNel 1992 \u00e8 stata descritta la specie \"M. lauriae\".\nNel 1997, scoprendo quattro nuove specie appartenenti a questo genere, Jonathan Mark Adrain e Gregory D. Edgecombe hanno dato loro i nomi di quattro membri del gruppo punk statunitense Ramones: \"M. ceejayi\" (dal bassista C.J. Ramone), \"M. deedeei\" (dal bassista Dee Dee Ramone), \"M. joey\" (dal cantante Joey Ramone), \"M. johnnyi\" (dal chitarrista Johnny Ramone).\nAdrain e Edgecombe nel 1997 hanno suggerito che esemplari descritti come \"M. lauriae\" potessero appartenere a una diversa specie. Di questo parere \u00e8 stato anche Kenneth C. Gass che, nel 1999, li ha ascritti ad una nuova specie, \"M. emielityi\" ."}
{"id": "1801101", "revid": "647919", "url": "https://it.wikipedia.org/wiki?curid=1801101", "title": "Post exchange", "text": ""}
{"id": "1801102", "revid": "729019", "url": "https://it.wikipedia.org/wiki?curid=1801102", "title": "Trofeo Valle d'Aosta di pallavolo femminile 2006", "text": "Il III Trofeo Valle d'Aosta di pallavolo femminile si \u00e8 svolto dal 13 al 17 giugno 2006 a Courmayeur, in Italia. Al torneo hanno partecipato 4 squadre nazionali e la vittoria finale \u00e8 andata par la terza volta consecutiva al Brasile.\nPodio.\nCampione.\nBrasile(Terzo titolo)\nSecondo posto.\nItalia\nTerzo posto.\nGiappone"}
{"id": "1801105", "revid": "202386", "url": "https://it.wikipedia.org/wiki?curid=1801105", "title": "Dov'\u00e8 la mia casa", "text": ""}
{"id": "1801107", "revid": "1543377", "url": "https://it.wikipedia.org/wiki?curid=1801107", "title": "Gro\u00dfkmehlen", "text": "Gro\u00dfkmehlen \u00e8 un comune di 1.267 abitanti del Brandeburgo, in Germania.\nAppartiene al circondario dell'Oberspreewald-Lusazia (targa OSL) ed \u00e8 parte della comunit\u00e0 amministrativa (\"Amt\") di Ortrand."}
{"id": "1801108", "revid": "436907", "url": "https://it.wikipedia.org/wiki?curid=1801108", "title": "Elemental", "text": ""}
{"id": "1801115", "revid": "767487", "url": "https://it.wikipedia.org/wiki?curid=1801115", "title": "Tuichi", "text": "Il Tuichi (in spagnolo \"R\u00edo Tuichi\") \u00e8 un fiume che scorre nella Bolivia settentrionale, nel Parco nazionale Madidi. Nasce dalla confluenza di vari piccoli fiumi ai piedi della Ande nel Dipartimento di La Paz ad un'altezza di 1 070 metri s.l.m.. Il Tuichi scorre per 265\u00a0km attraverso la foresta pluviale per confluire, infine, nel fiume Beni all'altezza di Rurrenabaque. Il fiume ha la forma di una V rovesciata e passa molto vicino al laghi Santa Rosa e Chalal\u00e1n."}
{"id": "1801117", "revid": "287204", "url": "https://it.wikipedia.org/wiki?curid=1801117", "title": "Grosskmehlen", "text": ""}
{"id": "1801120", "revid": "1543377", "url": "https://it.wikipedia.org/wiki?curid=1801120", "title": "Evoluzione dei cetacei", "text": "Secondo le pi\u00f9 recenti teorie sull'evoluzione dei cetacei, questi animali si sono evoluti da progenitori terrestri e successivamente si sono adattati alla vita acquatica. Le loro origini terrestri sono indicate dal fatto che essi respirano aria dalla superficie dell'acqua; dal fatto che le ossa delle loro pinne pettorali sono omologhe a quelle dei mammiferi terrestri; infine,che i movimenti della loro spina dorsale sono verticali e caratteristici di un animale adattato alla corsa sulla terra, pi\u00f9 che ai movimenti orizzontali dei pesci.\nLa questione su come questi animali si siano evoluti per la vita completamente acquatica \u00e8 stata senza risposta per molto tempo, a causa della mancanza di reperti fossili. Ad ogni modo, scoperte relativamente recenti effettuate in Pakistan, hanno contribuito a risolvere molti misteri ed \u00e8 adesso possibile conoscere diversi stadi nella transizione dalla vita terrestre a quella acquatica di questi animali.\nI primi antenati.\nLa teoria tradizionale dell'evoluzione dei cetacei era che questi animali fossero correlati con i Mesonychidae, un ordine estinto di ungulati carnivori, simili a lupi e affini agli artiodattili. Questi animali possedevano degli insoliti denti triangolari, simili a quelli delle balene fossili. Per questo motivo, i ricercatori hanno per lungo tempo creduto che i cetacei si fossero evoluti da un mesonichide.\nDai primi anni novanta analisi molecolari su un grande numero di proteine e sequenze di DNA, ha messo in dubbio questa teoria, asserendo che i cetacei fossero pi\u00f9 strettamente imparentati con gli artiodattili, molto probabilmente con gli ippopotamidi. Questo ha portato molti scienziati alla proposta dell'istituzione del taxon Cetartiodactyla, che racchiude al suo interno sia gli artiodattili sia i Cetacei.\nLa scoperta del \"Pakicetus\", la prima protobalena, supporta i dati molecolari. Lo scheletro del pakiceto dimostra che i cetacei non derivano direttamente dai mesonichidi. Invece, essi sono una forma di artiodattili che tornarono in acqua dopo che questi si separarono dai mesonichidi. In altre parole, le protobalene erano artiodattili primitivi che mantennero degli aspetti dei loro antenati mesonichidi, come i denti triangolari, che invece i moderni artiodattili hanno perso. Un'interessante conseguenza di ci\u00f2 \u00e8 che i primi antenati dei moderni artiodattili erano probabilmente almeno parzialmente carnivori, mentre oggi tutti gli artiodattili sono erbivori. I Cetacei, a causa della maggiore disponibilit\u00e0 di prede animali rispetto ai vegetali in acqua, mantennero la dieta carnivora dei mesonichidi.\nPakicetidi, i primi cetacei.\nI pakicetidi erano ungulati classificati come i primi cetacei. Vissero nell'Eocene, circa 53 milioni di anni fa. Erano simili a cani con zampe dotate di zoccoli e lunghe e spesse code. Sono state collegate ai cetacei per le orecchie: la struttura della bolla timpanica \u00e8 costituita solo dall'osso ectotimpanico che circonda il timpano. La forma della regione auricolare del pakicetus \u00e8 altamente insolita e ricorda solo quella del teschio delle balene, in cui questo carattere \u00e8 diagnostico. Inizialmente si era pensato che le orecchie dei pakicetidi fossero adattate per riuscire ad udire sott'acqua, ma questi animali invece erano in grado di sentire solo sulla terraferma. La capacit\u00e0 di sentire sott'acqua posseduta dai Cetacei si deve quindi essere evoluta successivamente. Secondo il Dr. Thewissen, i denti del pakiceto ricordano quelli delle balene fossili, essendo simili ai denti di uno squalo, con una forma triangolare.\nThewissen ha poi ritrovato la stessa struttura dell'orecchio posseduta dal pakiceto, nei fossili di un piccolo animale simile ad un daino, l\"'Indohyus\", che visse circa 48 milioni di anni fa in Kashmir. Delle dimensioni di un gatto domestico, questo erbivoro condivideva alcune delle caratteristiche dei Cetacei e mostrava segni di adattamento alla vita acquatica, come la presenza di uno spesso e pesante rivestimento attorno alle ossa simile a quello posseduto dalle ossa di alcune creature moderne, come gli ippopotami.\nAmbulocetidi e remingtonocetidi.\nLe pi\u00f9 rimarchevoli delle recenti scoperte in Pakistan riguardano l\"'Ambulocetus\", che somigliava a un coccodrillo mammifero lungo circa 3 metri.\nQuesto animale era chiaramente anfibio, come dimostrano le sue zampe posteriori pi\u00f9 adatte al nuoto che ai movimenti terrestri. In ogni caso, \u00e8 probabile che questo animale nuotasse muovendo la coda verticalmente, come fanno tutti i mammiferi acquatici moderni. \u00c8 stato ipotizzato che gli ambuloceti cacciassero come i coccodrilli, aspettando la preda nascosti sotto l'acqua.\nUn cugino pi\u00f9 piccolo dell'ambuloceto fu il remingtoceto, che era meglio adattato per la vita acquatica e che probabilmente cacciava come le odierne lontre marine.\nProtocetidi.\nI Protocetidae formano una diversa ed eterogenea famiglia che viveva in Asia, Europa, Africa e nord America. Vi appartenevano diversi generi e alcuni di essi, come \"Rodhocetus\", sono molto ben conosciuti. Avevano grandi arti anteriori e posteriori che potevano supportare il peso del corpo sulla terraferma ed \u00e8 probabile che fossero anfibi. Non \u00e8 chiaro ancora se possedessero una pinna caudale simile a quella degli odierni Cetacei.\nBasilosauridi e durontidi, cetacei completamente marini.\n\"Basilosaurus\", scoperto nel 1847 e scambiato per un rettile, e \"Dorudon\" vissero circa 38 milioni di anni fa, avevano una forma del tutto simile a quella di una balena e vivevano interamente negli oceani. Il Basilosaurus era lungo fino a 18 m, mentre il durodonte aveva dimensioni paragonabili a quelle di un moderno delfino, circa 5 m. \nSebbene fossero molto simili ai moderni cetacei, questi animali erano privi del melone, che permette ai cetacei moderni, soprattutto agli Odontoceti, di usare l'ecolocalizzazione. Possedevano due minuscoli arti posteriori usati probabilmente durante l'accoppiamento, anche se non \u00e8 escluso che fossero solo vestigiali.\nComparsa dell'ecolocalizzazione.\nIl cranio di \"Squalodon\" mostra delle evidenze per la prima comparsa dell'ecolocalizzazione. Questi animali vissero dall'Oligocene al Miocene, circa 33-14 milioni di anni fa. Il cranio era ben compresso e il rostro telescopico, dando a questi animali le sembianze dei moderni odontoceti. Ad ogni modo, si pensa sia improbabile che questi animali avessero a che fare con gli antenati dei moderni delfini.\nPrimi Misticeti.\n\u00c8 opinione degli esperti che la culla dei Misticeti sia stato il Sud Pacifico occidentale, dove i fecondi depositi di zooplancton negli strati oligocenici e la presenza di fossili delle prime forme progenitrici suggeriscono una possibile evoluzione del fanone e un adattamento a un'alimentazione imperniata sull'uso di un filtro. Di qui si sarebbe poi avuta un'irradiazione nel Pacifico e nell'Indo-Pacifico lungo linee di elevata produttivit\u00e0 nel tardo Cenozoico, anche se si ha motivo di pensare che l'originaria area di distribuzione delle balenottere fosse incentrata nelle acque calde e temperate del Nord Atlantico.\nLe prime balene comparvero nell'Oligocene inferiore o forse nell'Eocene superiore (tra 39 e 29 milioni di anni fa). Il pi\u00f9 antico cetaceo accostato ai misticeti \u00e8 \"Llanocetus\", i cui resti fossili sono stati ritrovati in Antartide in strati dell'Eocene superiore. Le prime balene possedevano denti veri e propri, eredit\u00e0 dei loro antenati, al contrario dei fanoni presenti nelle specie odierne. La specie oligocenica \"Aetiocetus cotylalveus\" \u00e8 considerata un importante passaggio intermedio tra le balene dotate di denti e le balene dotate di fanoni. Questa specie venne scoperta nel 1964 in Oregon. Nei primi anni '90 in Australia vennero recuperati i fossili di \"Janjucetus hunderi\", poi descritti nel 2006; questo animale possedeva denti acuminati e si suppone che cacciasse pesci e calamari, cos\u00ec come prede pi\u00f9 grandi (forse squali o altri cetacei). Questi fossili indicano che le antiche balene erano predatori, e solo dopo milioni di anni si evolsero in specie prive di denti acuminati simili a quelle che oggi conosciamo.\nUno studio pi\u00f9 recente (Dem\u00e9r\u00e9 et al., 2008) ha identificato fori palatali (impronte di vasi sanguigni nelle ossa, che collegano i fanoni alle mascelle) nel palato di un misticeto dentato, \"Aetiocetus weltoni\". Gli scienziati ritengono che questa antica balena possedesse sia fanoni che denti, ed \u00e8 un esempio di ruolo adattativo intermedio tra i misticeti primitivi (e dentati) e i pi\u00f9 evoluti misticeti senza denti. Un altro animale dotato di denti e fanoni \u00e8 \"Mammalodon\" del Miocene.\nLe prime balene dotate esclusivamente di fanoni apparvero nell'Oligocene superiore (come \"Eomysticetus\" e \"Micromysticetus\"). Probabilmente queste balene non potevano ancora utilizzare l'ecolocazione, poich\u00e9 in nessun fossile di questi animali \u00e8 stata rinvenuta alcuna prova, conservata nei crani e nella regione dell'orecchio, che mostri gli adattamenti associati all'ecolocazione (presenti invece nelle forme attuali).\nTra l'Oligocene e il Miocene i misticeti andarono incontro a una notevole radiazione evolutiva e si separarono in due rami principali: da una parte un clade comprendente le balenottere (Balaenopteridae), dal corpo pi\u00f9 slanciato, e dall'altra un gruppo in cui sono presenti anche le vere balene (Balaenidae), dalla testa enorme e rigonfia. Nel corso del Pliocene le balene continuarono ad accrescere le loro specializzazioni. Tra i generi pi\u00f9 importanti di questo periodo evolutivo si segnalano le balenottere primitive \"Archaebalaenoptera\" ed \"Eobalaenoptera\", la \"minuscola\" balena \"Balaenella\", il primitivo \"Titanocetus\" rinvenuto a San Marino e l'antica balena grigia \"Eschrichtioides\".\nLa famiglia dei cetoteriidi (Cetotheriidae), in passato ritenuta ancestrale a tutti i misticeti, \u00e8 attualmente considerata pi\u00f9 vicina alle balenottere che non alle vere e proprie balene.\nPrimi Odontoceti.\nDurante il Miocene, l'ecolocalizzazione si \u00e8 sviluppata nella sua forma attuale, e in questo periodo comparvero diverse famiglie di animali simili a delfini.\nI primi Odontoceti includono \"Kentriodon\" e \"Hadrodelphis\". Questi possedevano crani simmetrici e probabilmente sono gli antenati delle specie moderne di odontoceti. Vissero dal tardo Oligocene al tardo Miocene. Si nutrivano di piccoli pesci ed altri organismi nectonici. Si pensa usassero l'ecolocalizzazione e che vivessero in branchi.\nEvoluzione dello scheletro.\nOggi gli arti posteriori dei cetacei sono scomparsi e rimangono solo delle ossa vestigiali nascoste all'interno del corpo. Esse sono usate come ancora per i muscoli dei genitali.\nMentre i primi cetacei come il Pakicetus possedevano le aperture nasali all'estremit\u00e0 del muso, nelle specie successive, come il \"Rodhocetus\", le aperture sono \"scivolate\" sulla sommit\u00e0 del capo.\nLe narici dei cetacei moderni si sono modificate in sfiatatoi. Le orecchie cominciarono ad approfondirsi sempre pi\u00f9, e nel basilosauro, l'orecchio medio cominci\u00f2 a ricevere le vibrazioni dalla mandibola. I moderni Odontoceti usano il melone per la produzione dei suoni usati per l'ecolocalizzazione."}
{"id": "1801124", "revid": "1573940", "url": "https://it.wikipedia.org/wiki?curid=1801124", "title": "Georgia Force", "text": "I Georgia Force erano una squadra della Arena Football League con sede a Duluth, Georgia. La squadra \u00e8 stata fondata nel 2002 e ha cessato le operazioni dopo la stagione 2012 citando la mancanza di interesse da parte dell'area di Atlanta"}
{"id": "1801128", "revid": "1005847", "url": "https://it.wikipedia.org/wiki?curid=1801128", "title": "Elezioni parlamentari in Ungheria del 2006", "text": "Le elezioni parlamentari in Ungheria del 2006 si tennero il 9 aprile (primo turno) e il 23 aprile (secondo turno) per il rinnovo dell'Assemblea nazionale. In seguito all'esito elettorale, Ferenc Gyurcs\u00e1ny, espressione del Partito Socialista Ungherese, fu riconfermato Primo ministro; nell'aprile 2009 fu sostituito da Gordon Bajnai, esponente dello stesso partito."}
{"id": "1801129", "revid": "124140113", "url": "https://it.wikipedia.org/wiki?curid=1801129", "title": "Apere", "text": "L'Apere (in spagnolo \"R\u00edo Apere\") \u00e8 un fiume della Bolivia che scorre nel Dipartimento di Beni. Nasce dalla confluenza dei fiumi Cabito e Cuberene e scorre in direzione nord-est per circa 369\u00a0km gettandosi, infine, nel fiume Mamor\u00e9."}
{"id": "1801133", "revid": "1543377", "url": "https://it.wikipedia.org/wiki?curid=1801133", "title": "Kroppen", "text": "Kroppen, in lusaziano \"Kropnja\", \u00e8 un comune di 753 abitanti del Brandeburgo, in Germania.\nAppartiene al circondario dell'Oberspreewald-Lusazia (targa OSL) ed \u00e8 parte della comunit\u00e0 amministrativa (\"Amt\") di Ortrand."}
{"id": "1801135", "revid": "149727", "url": "https://it.wikipedia.org/wiki?curid=1801135", "title": "Kropnja", "text": ""}
{"id": "1801137", "revid": "767487", "url": "https://it.wikipedia.org/wiki?curid=1801137", "title": "Dori (Burkina Faso)", "text": "Dori \u00e8 un dipartimento del Burkina Faso classificato come citt\u00e0, capoluogo della provincia di S\u00e9no, facente parte della Regione del Sahel.\nIl dipartimento si compone del capoluogo e di altri 78 villaggi: Baaga, Bafel\u00e9, Balandagou, Bambofa, Bargare, Beguentigui, Bellare-Djamalel, Bellare-Maga, Beybaye, Binguel, Billy, Boudounguel, Bouloye, Bouloye-Thiouly, Boundou-Woundoudou, Boureye, Boureye-Longondjou, Dangade, Dani, Dantchadi, Debere-Talata, Demni, Djigo, Fetombaga, Fetombale, Foulgou, Gassel-Biankou, Gotogou, Goudoubo, Guid\u00e9, Hogga, Hoggo-Samboel, Kabeika, Kampiti, Katchari, Katchirga, Kiryollo-Ouro-Arsaba, Kodiolaye, Koria, Kouri, Lerbou, Lere-Ibaye, Malbo, Mallere, Mamassiol, M'bamga, Nakou, N'diolloa, Nelba, Nobiol, Oulo, Ourfou, Ouro-Baagabe, Ouro-Longa, Ouro-Torobe, Padala, Pempendiangou, Peoukoye, Petakolle, Sambonaye, Selbo, Soumkoum, Sourtatibe-Touka, Taaka, Thioumbonga, Tigou, Tobidioga, Tohounguel, Touka-Bayel, Touka-Diomga, Touka-Korno, Touka-Ouro-Nala, Touka-Welde, Touka-Wendou, Welde-Katchirga, Yacouta, Yebelba e Yirga."}
{"id": "1801139", "revid": "88740", "url": "https://it.wikipedia.org/wiki?curid=1801139", "title": "Frisiavoni", "text": "I Frisiavoni (Frisiavones, Fris\u00e6vones o Frisiabones) sono una trib\u00f9 germanica solitamente considerata come una suddivisione meridionale dei Frisi, ma citati da Plinio il Vecchio come trib\u00f9 a s\u00e9 stante, semplici vicini dei \"Frisii\".\nEtnonimo.\n\u00c8 impressionante nel lavoro di Plinio la similitudine tra Frisiavones e Frisii. Potrebbe essere dovuto ad una semplice coincidenza, a relazioni tribali o ad una simile etimologia. I Frisoni andrebbero considerati tra gli Ingaevones, citati da Pitea (come \"Guiones\", IV secolo a.C.) come abitanti delle coste del Mare del Nord. Secondo Tacito si tratterebbe dei presunti adoratori del dio Ing; e siccome il dio \"Fro\" (antico nordico \"Freyr\") \u00e8 spesso considerato sinonimo di Ingus, un simile culto di \"Fro\" potrebbe essere all'origine della somiglianza tra i nomi dei popoli.\nStoria.\nSecondo le iscrizioni trovate in Britannia (datate tra il 103 ed il 249 d.C.) i Frisiavoni nell'esercito romano sono sinonimi di Frisoni. Lo storico bizantino Procopio (morto nel 562 d.C.) chiamava i Frisoni \"Phrissones\"\", una trascrizione di \"Frisiavoni\", citandola come una delle tre trib\u00f9 che abitavano la Britannia. Nelle fonti latine i Frisoni vennero semplicemente chiamati \"Frisii\". Nel libro IV del \"Naturalis historia\" Plinio cita la trib\u00f9 in due diverse occasioni, non necessariamente legate tra loro, sollevando il dubbio che i Frisoni fossero l'unico popolo conosciuto come abitante della Frisia. Tutta la conoscenza di questo argomento \u00e8 basata su deduzioni.\nNel suo \"De origine et situ Germanorum\" Tacito cita due diversi gruppi di Frisoni, \"maioribus minoribusque frisii\" (Frisoni maggiori e minori), entrambi insediati lungo il Reno. Si crede che i Frisoni abbiano solo cercato di abitare queste terre ad ovest della foce in seguito alla rivolta batava di Giulio Civile (70 d.C.), quando questa parte del delta venne abbandonato dai Canninefati. Questa ipotesi sembrerebbe in contraddizione con la cronologia del \"Naturalis historia\", presentata a Tito solo nel 77 d.C. Il tempo trascorso era troppo breve per permettere la nascita di un nuovo popolo scorporato dai Frisoni grazie ad una propria migrazione.\nLa loro locazione geografica potrebbe essere tratta da Plinio. I Frisiavoni vengono citati la prima volta al paragrafo 101, in questo ordine: \"Frisii, Chauci, Frisiavones, Sturii\" e \"Marsacii\". In questa lista solo i \"Frisii\" (pronunciati \"Frisians\") ed i \"Chauci\" sono abbastanza conosciuti grazie ad altre fonti. Riguardo ai \"Marsaci\" esistono alcune indicazioni secondo le quali avrebbero abitato la parte sud-occidentale dei Paesi Bassi, probabili parenti stretti dei celtici \"Morini\". L'identificazione degli \"Sturii\" con l'antica citt\u00e0 Frisona di Stavoren \u00e8 solo un'ipotesi. Dal momento che il nome \"Frisiavoni\" appare spesso come sinonimo di Frisoni, gli scrittori moderni preferiscono identificarli come il sottogruppo dei Frisoni citato da Tacito che in seguito migr\u00f2 a sud-ovest, supportando quindi l'ipotesi di Plinio riguardo alla provenienza geografica. Leggendo invece l'elenco da ovest ad est (al contrario di quanto ci si aspetterebbe da Plinio) si posizionerebbero Frisiavoni, Sturgi e Marsaci ad oriente dei Cauci. Andare cos\u00ec ad est significherebbe ritrovarsi sul fiume Elba, dove la conoscenza geografica dei Romani non era precisa. L'intera zona costiera tra l'Elba e la Svezia era abitata da trib\u00f9 il cui posizionamento \u00e8 difficoltoso.\nSolitamente Plinio elenca i popoli che conosce da est ad ovest. Per cui non erano i \"Frisii\", ma i \"Frisiavones\" a dover essere equiparati al popolo noto come Frisoni. Infatti i Frisiavoni vengono citati spesso nelle fonti romane e nelle iscrizioni come sinonimo di Frisoni. La domanda potrebbe essere rovesciata: Chi erano i \"Frisii\"? Come Tacito, anche Plinio si basa solo sulle voci per identificare i popoli che abitavano oltre le frontiere romane, e quelle con cui venivano combattute le guerre. Se anche tutti i popoli con nome simile a \"Frisii\" abitavano fin dall'antichit\u00e0 la regione oltre l'Elba, non si conosce molto di pi\u00f9 riguardo a loro, tranne l'idea generale che all'apice del loro potere i Frisoni si siano molto espansi ad est. Questa cosa fa immaginare che la loro origine sia molto pi\u00f9 ad occidente.\nUna seconda citazione di Plinio sui Frisiavoni, nel paragrafo 106, li descrive in mezzo alle trib\u00f9 celtiche che occupavano l'attuale Belgio. Qui Plinio inizia ad elencare i popoli da ovest ad est, posizionando quindi i Frisiavonii da qualche parte nei pressi dell'attuale Limburgo, tra \"Sunuci\" e \"Baetasi\". Questo nuovo posizionamento \u00e8 incerto, e non si sa se questi Frisiavoni siano lo stesso popolo o piuttosto una piccola parte migrata a sud.\nIn alcuni scritti moderni si tende ad evitare l'uso del termine Frisiavoni, o di altri sinonimi, per distinguerli da altri Frisoni. Pi\u00f9 importante \u00e8 la crescente consapevolezza che i Frisoni condivisero la loro cultura con altri popoli creando una pi\u00f9 larga mescolanza culturale, in cui l'etimologia dei nomi delle trib\u00f9 vicine o imparentate si \u00e8 persa prima di arrivare a noi."}
{"id": "1801143", "revid": "1543377", "url": "https://it.wikipedia.org/wiki?curid=1801143", "title": "Cleveland Gladiators", "text": "I Cleveland Gladiators sono una squadra della Arena Football League con sede a Cleveland, Ohio. La squadra \u00e8 stata fondata nel 1997."}
{"id": "1801144", "revid": "933835", "url": "https://it.wikipedia.org/wiki?curid=1801144", "title": "Lindenau", "text": "Lindenau \u00e8 un comune di 757 abitanti del Brandeburgo, in Germania.\nAppartiene al circondario dell'Oberspreewald-Lusazia (targa OSL) ed \u00e8 parte della comunit\u00e0 amministrativa (\"Amt\") di Ortrand."}
{"id": "1801151", "revid": "287204", "url": "https://it.wikipedia.org/wiki?curid=1801151", "title": "Orthon", "text": "L'Orthon (in spagnolo \"R\u00edo Orthon\") \u00e8 un fiume della Bolivia, situato nel dipartimento di Pando. Nasce dalla spettacolare confluenza dei fiumi Manuripi e Tahuamanu i quali hanno origine in Per\u00f9 nella parte settentrionale della regione di Madre de Dios. Il fiume dopo aver percorso 410\u00a0km si getta nel fiume Beni, circa 20\u00a0km a nord di Riberalta. La sua lunghezza pu\u00f2 variare notevolmente in quanto si tratta di un fiume meandrico.\nIl suo bacino idrografico (Per\u00f9 e Bolivia) \u00e8 di circa 30\u00a0000\u00a0km\u00b2. Situato in una regione con abbondanti precipitazioni, \u00e8 navigabile e fa parte della rete boliviana di vie navigabili interne in Amazzonia.\nIl fiume fu scoperto nel 1880 dallo statunitense Edwin Heath, che lo battezz\u00f2 con il nome del suo collega e connazionale James Orthon. Tuttavia il fiume era gi\u00e0 conosciuto fin dall'antichit\u00e0 da popoli aborigeni, che lo chiamavano Datimanu."}
{"id": "1801154", "revid": "1305772", "url": "https://it.wikipedia.org/wiki?curid=1801154", "title": "Tettau", "text": ""}
{"id": "1801156", "revid": "1310927", "url": "https://it.wikipedia.org/wiki?curid=1801156", "title": "Laredo Heat", "text": "Il Laredo Heat \u00e8 un club calcistico statunitense fondato nel 2004 che milita nella Premier Development League (PDL).\nLo stadio degli Heat \u00e8 il Texas A&amp;M International University di Laredo, in Texas.\nDopo una prima stagione incolore, la squadra di Laredo ha disputato tre eccellenti campionati: nel 2005 \u00e8 arrivata seconda nella regular season, perdendo poi nella finale di Conference; nel 2006 ha chiuso la regular season al primo posto, giungendo sino in finale del campionato di PDL, persa contro i Michigan Bucks; infine, nel 2007, ha chiuso nuovamente la regular season al primo posto ed \u00e8 giunta ancora una volta alla finale del campionato, vinta ai rigori sempre contro i Michigan Bucks."}
{"id": "1801158", "revid": "110157", "url": "https://it.wikipedia.org/wiki?curid=1801158", "title": "Tettau (Brandeburgo)", "text": "Tettau \u00e8 un comune di 857 abitanti del Brandeburgo, in Germania.\nAppartiene al circondario dell'Oberspreewald-Lusazia ed \u00e8 parte dell'Amt Ortrand.\nStoria.\nIl 20 settembre 1993 la frazione di Frauendorf venne distaccata dal comune di Tettau formando un comune autonomo."}
{"id": "1801159", "revid": "736476", "url": "https://it.wikipedia.org/wiki?curid=1801159", "title": "To Drive the Cold Winter Away", "text": "To Drive the Cold Winter Away \u00e8 il secondo album della cantante canadese Loreena McKennitt, pubblicato nel .\nTracce.\nL'album \u00e8 composto da canzoni invernali e natalizie, registrate in diversi luoghi: Annaghmakerrig, nella Contea di Monaghan (Irlanda), nell'abbazia benedettina di Glenstal a Limerick (Irlanda), nella chiesa di Nostra Signora a Guelph, nell'Ontario, in Canada.\nCollegamenti esterni.\nQuinlan Road - To Drive the Cold Winter Away"}
{"id": "1801160", "revid": "767487", "url": "https://it.wikipedia.org/wiki?curid=1801160", "title": "L'incantevole nemica", "text": "L'incantevole nemica \u00e8 un film del 1953 diretto da Claudio Gora.\nTrama.\nAlbertini, un noto industriale di formaggio, ha una paura folle dei comunisti. Credendo che un suo timido impiegato sia il capo di una cellula, lo circonda di attenzioni e lo fa diventare persino suo genero."}
{"id": "1801163", "revid": "729019", "url": "https://it.wikipedia.org/wiki?curid=1801163", "title": "Single Remix Tracks", "text": "Single Remix Tracks una raccolta di remix di celebri brani del gruppo statunitense R&amp;B delle Destiny's Child, pubblicato nel 2002 per la Columbia Records."}
{"id": "1801166", "revid": "1632387", "url": "https://it.wikipedia.org/wiki?curid=1801166", "title": "TruANT", "text": "truANT \u00e8 il terzo album in studio degli Alien Ant Farm. L'album \u00e8 stato pubblicato dalla Dreamworks l'8 agosto 2003.\nIl video della traccia \"These Days\" \u00e8 stato realizzato sulla cima di un edificio sulla strada del Kodak Theater a Los Angeles. Le riprese del video sono avvenute durante i BET Awards 2003 mentre numerosi artisti e produttori discografici del mondo hip hop erano appena arrivati ed erano sul tappeto rosso. Nel video si pu\u00f2 vedere la reazione di molti artisti, tra cui Nelly, Snoop Dogg, e Lil Kim."}
{"id": "1801168", "revid": "767487", "url": "https://it.wikipedia.org/wiki?curid=1801168", "title": "Harry the Footballer", "text": "Harry the Footballer \u00e8 un cortometraggio muto del 1911, diretto da Lewin Fitzhamon. \u00c8 la prima opera di finzione che si conosca mai realizzata sul calcio.\nTrama.\nUna stella del calcio \u00e8 rapita dalla squadra avversaria. Tuttavia, viene liberato dalla sua ragazza, appena in tempo per giocare una partita e segnare il gol della vittoria.\nProduzione.\nIl cortometraggio fu prodotto dalla Hepworth.\nDistribuzione.\nDistribuito dalla Hepworth, il film - un cortometraggio di neanche duecento metri - usc\u00ec nelle sale britanniche nell'aprile 1911. Fu distrutto nel 1924 dallo stesso produttore, Cecil M. Hepworth, che, in gravi difficolt\u00e0 finanziarie, giunse a tanto per poter recuperare il nitrato d'argento della pellicola."}
{"id": "1801169", "revid": "729019", "url": "https://it.wikipedia.org/wiki?curid=1801169", "title": "This Is the Remix (Destiny's Child)", "text": "This Is the Remix \u00e8 un album di remix del gruppo musicale statunitense Destiny's Child, pubblicato l'8 marzo 2002 dalla Columbia Records.\nCon oltre un milione e mezzo di copie vendute, \"This Is the Remix\" \u00e8 uno degli album di remix pi\u00f9 venduti nel mondo."}
{"id": "1801173", "revid": "287204", "url": "https://it.wikipedia.org/wiki?curid=1801173", "title": "Parag\u00faa", "text": "Il Parag\u00faa (in spagnolo \"R\u00edo Parag\u00faa\") \u00e8 un fiume della Bolivia, appartenente al bacino amazzonico, e affluente del fiume Guapor\u00e9. Il fiume, che nasce alla periferia della citt\u00e0 di San Ignacio de Velasco, nella provincia Jose Miguel de Velasco, scorre in direzione nord-ovest, formando il confine occidentale del Parco nazionale Noel Kempff Mercado, dove riceve una serie di piccoli affluenti. Attraversa i Dipartimenti di Santa Cruz (555\u00a0km) e Beni (45\u00a0km). Dopo aver percorso circa 600\u00a0km confluisce nel Guapor\u00e9.\nIl Guapor\u00e9 ha un'ingente portata, dal momento che attraversa zone umide."}
{"id": "1801181", "revid": "123269969", "url": "https://it.wikipedia.org/wiki?curid=1801181", "title": "Takeyuki Nakayama", "text": "Nella sua carriera ha vinto la maratona di Fukuoka (1984 e 1987), la maratona di Seul (1985) e la maratona di Tokyo (1990).\nPalmar\u00e8s.\nHa partecipato a due edizioni dei Giochi Olimpici:"}
{"id": "1801183", "revid": "2153076", "url": "https://it.wikipedia.org/wiki?curid=1801183", "title": "Number 1's (Destiny's Child)", "text": "Descrizione.\nA seguito della pubblicazione del quinto album in studio \"Destiny Fulfilled\", il gruppo ha ulteriormente intrapreso un tour mondiale \"Destiny Fulfilled... and Lovin' It\". Kelly Rowland ha annunciato al pubblico che il tour sarebbe stato ultimo insieme, rivelando il loro scioglimento formale.\nIl 1\u00ba agosto 2005, Rowland ha annunciato l'uscita di un greatest hits album durante un'intervista con la rivista \"Billboard\": \u00abAbbiamo sicuramente intenzione di registrare un'altra canzone per il nostro greatest hits per i nostri fan. Ci stiamo ancora pensando perch\u00e9 vogliamo che significhi qualcosa\u00bb. Nel mese di settembre dello stesso anno, \u00e8 stato rivelato il titolo dell'album, \"#1's\", insieme alla data di uscita, il 25 ottobre 2005. \nIl greatest hits contiene le canzoni di maggior successo nelle classifiche internazionali tratte dai quattro album in studio: \"Destiny's Child\"(1998), \"The Writing's on the Wall\" (1999), \"Survivor\" (2001) e \"Destiny Fulfilled\" (2004) e dal loro album di remix \"This Is the Remix\" (2002). La musica dell'album fu notata per essere contemporary R&amp;B, pop music, soul e new age.\nPromozione.\nUn'edizione DualDisc di \"#1's\" \u00e8 stato anche annunciato con le stesse canzoni dell'edizione standard mixate in suono surround 5.1 su un CD, cos\u00ec come i contenuti bonus su un DVD contenente sette video musicali e un trailer per l'album live \"\". L'album fu anche pubblicato come un set di due pacchetti presso Walmart che includeva il CD originale e un DVD, intitolato Fan Pack II, che conteneva le performance dal vivo di due canzoni, tre video musicali delle canzoni soliste dei membri e filmati bonus. \nSingoli.\n\"Stand Up for Love\" \u00e8 stato pubblicato come primo singolo della compilation il 27 settembre 2005, non ottenendo successo nelle classifiche internazionali. \u00c8 stato definito come inno della \"Giornata Mondiale dei Bambini\" del 2005 e utilizzato per una raccolta fondi mondiale per la Ronald McDonald House Charities e diverse altre organizzazioni umanitarie per i bambini.\nIl secondo singolo estratto dall'album, \"Check on It\" \u00e8 stato pubblicato il 13 dicembre 2005 negli Stati Uniti e il 5 gennaio 2006 nei mercati internazionali, e vede la frontwoman Beyonc\u00e9 come unica artista accreditata. \u00c8 riuscito a raggiungere la vetta della Billboard Hot 100 e il secondo e terzo posto in Irlanda e nel Regno Unito e la top ten in molti altri paesi europei. Il brano \u00e8 stato successivamente inserito nella pubblicazione destinata ai mercati europei del secondo progetto discografico solista di Beynonc\u00e9, \"B'Day\".\nAccoglienza.\nAndy Kellman di \"AllMusic\", sebbene riscontri un fine totalmente commerciale vista la pubblicazione prima del periodo natalizio, conclude la recensione scrivendo che \u00abil disco riafferma che le Destiny's Child hanno pubblicato alcuni dei pi\u00f9 grandi singoli R&amp;B della fine degli anni '90 e dei primi anni 2000\u00bb. Sal Cinquemani diSlant Magazine ha criticato il titolo dell'album in quanto solo quattro dei singoli hanno raggiunto il numero uno della Billboard Hot 100. Tuttavia, ha elogiato \u00abl'impressionante produzione delle Destiny's Child, che include alcuni dei pi\u00f9 riconoscibili successi R&amp;B degli ultimi cinque anni\u00bb.\nLo scrittore della \"BBC\" James Blake ha definito l'album \u00abpi\u00f9 che decente, rispetto a molte altre compilation\u00bb, aggiungendo che il successo del gruppo nell'industria musicale era un motivo notevole per un greatest hits. Jess Harvell di \"Pitchfork\" ha ritenuto che fosse una mossa \u00abintelligente\u00bb non disporre le canzoni sulla compilation in un ordine cronologico e ha ritenuto che \u00abha lo strano effetto a catena di suggerire che la loro eredit\u00e0 potrebbe essere basata su un progetto pi\u00f9 ridimensionato di quello che ci hanno fatto immaginare in questi anni\u00bb. \nTracce.\nDual Disc Edition.\nQuesta edizione \u00e8 un disco a due facce; su una si trova l'album, sull'altra i videoclip dei singoli estratti:"}
{"id": "1801184", "revid": "212348", "url": "https://it.wikipedia.org/wiki?curid=1801184", "title": "CAF Champions League 2004", "text": "La CAF Champions League 2004 fu vinta dall'Enyimba."}
{"id": "1801188", "revid": "1543377", "url": "https://it.wikipedia.org/wiki?curid=1801188", "title": "Fiat R.2", "text": "Il Fiat R.2 era un monomotore da ricognizione biplano biposto sviluppato dall'azienda italiana Fiat Aviazione nei tardi anni dieci del XX secolo.\nSecondo alcune fonti fu il primo velivolo a vedere la luce con il marchio Fiat, mentre altri indicano che la produzione sarebbe avvenuta ancora con la precedente denominazione di Societ\u00e0 Italiana Aviazione; in questo caso la bibliografia indica il velivolo come S.I.A. R-2.\nStoria del progetto.\nNato nel corso del 1918, il progetto del ricogniotre R.2 viene attribuito, ancora una volta secondo fonti diverse, all'ingegner Celestino Rosatelli oppure all'ingegner Miro Gamba. In questo secondo caso, comunque, l'opera di Rosatelli sarebbe stata destinata all'irrobustimento generale della struttura e, pi\u00f9 nello specifico, alla revisione degli impennaggi.\nUlteriormente discordanti tra loro, le notizie reperite indicano che il progetto sarebbe derivato dalla revisione di un precedente modello realizzato dalla SIA: in alcuni casi questo viene identificato nel SIA 7B o, pi\u00f9 in dettaglio, SIA 7B-2, mentre altri indicano che discendesse dal SIA 9.\nTecnica.\nIl Fiat R.2 era un biplano di tipo classico per l'epoca, dotato di un singolo motore all'estrema prua, con doppio abitacolo aperto in disposizione tandem); le ali (secondo alcuni di apertura tra loro diversa) erano tra loro collegate da una doppia coppia di montanti ed impennaggio monoplano controventato inferiormente.\nIl carrello d'atterraggio era fisso, di tipo biciclo, con elementi monoruota tra loro collegati da un assale rigido; posteriormente era integrato con un pattino d'appoggio.\nIl motore installato era il Fiat A.12bis: si trattava di un 6 cilindri in linea, raffreddato a liquido, capace di erogare la potenza di 300 CV; azionava un'elica bipala.\nL'armamento era costituito da due mitragliatrici: una fissa, sul lato destro della fusoliera (sparante mediante sincronizzatore attraverso il disco dell'elica), ed una brandeggiabile a disposizione dell'osservatore.\nImpiego operativo.\nIn Italia il velivolo venne utilizzato dal Servizio Aeronautico del Regio Esercito nelle fasi finali della prima guerra mondiale mentre l'aviazione turca lo impieg\u00f2 nel corso di azioni belliche durante la guerra d'indipendenza.\nLa 114\u00aa Squadriglia ne riceve alcuni nell'ottobre 1918 ed il 30 ottobre un R.2 viene abbattuto a Sacile oltre il Piave dalla contraerea durante un attacco al suolo.\nLa 112\u00aa Squadriglia ne riceve uno nell'ottobre 1918.\nLa 115\u00aa Squadriglia ne riceve uno il 22 ottobre 1918.\nLa 39\u00aa Squadriglia ne collauda uno il 28 ottobre 1918, ne riceve alcuni alla fine del 1919 e dopo l'estate 1921 transita sugli R.2.\nLa 38\u00aa Squadriglia dopo la guerra passa sugli R.2 e dopo essere sciolta il 20 dicembre 1920 nel 1922 rinasce sugli R.2.\nAl 15 gennaio 1919 la 25\u00aa Squadriglia ne aveva 12 esemplari.\nIl Servizio Aeronautico avanz\u00f2 un primo sostanzioso ordine per 500 esemplari del velivolo che venne per\u00f2 ridotto a 129 aerei in seguito alla cessazione delle ostilit\u00e0; la 113\u00aa Squadriglia transita sugli R.2 dal 1922.\nNel corso del 1923 il produttore fu chiamato a realizzare altri nove velivoli per sostituire quelli usurati durante l'impiego nei rispettivi reparti.\nNel settembre 1926 la 36\u00aa Squadriglia va a Mogadiscio sugli R.2 nella Somalia italiana.\nApprezzati sia dagli equipaggi che dagli addetti alla manutenzione, gli R.2 rimasero in servizio nei reparti da ricognizione della Regia Aeronautica fino al 1927 (ancora una volta le fonti sono discordanti tra loro e si trova chi indica la rimozione dal servizio nel corso del 1925). Di sicuro, al 1\u00ba luglio 1927, la relazione sul \"Programma di sviluppo e bilancio relativo a 92 squadriglie e 3 dirigibili per il 1\u00ba luglio 1928\" affermava che fossero due le squadriglie che mantenevano ancora in linea gli R.2 ed a quella data le esistenze, escluse le colonie, riportavano 23 esemplari."}
{"id": "1801190", "revid": "1086846", "url": "https://it.wikipedia.org/wiki?curid=1801190", "title": "Atalanta Bergamasca Calcio 1945-1946", "text": "Questa pagina raccoglie i dati riguardanti l'Atalanta Bergamasca Calcio nelle competizioni ufficiali della stagione 1945-1946.\nStagione.\nNegli ultimi mesi di guerra si dimette il presidente Bertoncini che venne sostituito dal commissario straordinario Guerrino Oprandi. Terminato il conflitto, venne convocata un'assemblea pubblica volta a nominare i nuovi dirigenti. A spuntarla sar\u00e0 Daniele Turani che divenne il nono presidente nella storia della squadra bergamasca.\nPer affrontare il campionato l'Atalanta si affida agli ex milanisti Aldo Boffi e Walter Del Medico, e al giovane portiere Giuseppe Casari (detto \"Bepi\"). Inoltre arriva a Bergamo una leggenda del calcio di allora: Giuseppe Meazza.\nIl campionato 1945-1946 venne diviso in due gironi (quindi non conta per le statistiche): Alta Italia e Centro-Sud. Le prime quattro di ogni raggruppamento disputeranno la fase finale. Non furono previste retrocessioni.\nLa stagione dei nerazzurri non \u00e8 delle migliori, dove si avvicendano ben tre tecnici: Nehadoma, Meazza (come allenatore-giocatore) e Monti (italo-argentino e campione del mondo con l'Italia nel 1934). Da segnalare la vittoria contro il \"Grande Torino\" futuro campione d'Italia al Comunale (venne cancellata l'intitolazione al martire fascista \"Mario Brumana\").\nOrganigramma societario.\nArea direttiva\nArea tecnica\nArea sanitaria"}
{"id": "1801197", "revid": "628767", "url": "https://it.wikipedia.org/wiki?curid=1801197", "title": "Giudizio direttissimo", "text": "Il giudizio direttissimo nell'ordinamento giuridico italiano \u00e8 un procedimento penale speciale, previsto dagli artt. 449 e ss del , caratterizzato dalla mancanza dell'udienza preliminare e della fase predibattimentale nel giudizio ordinario penale.\nL'organo competente \u00e8 generalmente il tribunale monocratico.\nIpotesi di applicazione.\nPer poter ricorrere ad esso sono necessarie la presenza dei requisiti dell'arresto in flagranza o la confessione.\nPu\u00f2 essere instaurato esclusivamente dal pubblico ministero (P.M.) in tre ipotesi previste dal codice di procedura penale.\nLa prima ipotesi si ha quando la persona viene arrestata in stato di flagranza di un reato. In questo caso il P.M. pu\u00f2 presentare l'imputato in stato d'arresto direttamente davanti al giudice del dibattimento per la convalida dell'arresto e il contestuale giudizio, entro quarantotto ore dall'arresto.\nLa seconda ipotesi si ha quando il P.M., dopo aver ottenuto la convalida dell'arresto dal giudice per le indagini preliminari, presenta l'imputato in udienza non oltre il trentesimo giorno dall'arresto. \nLa terza ipotesi si ha quando la persona nel corso dell'interrogatorio abbia reso confessione.\nSe la persona che ha reso confessione si trova in custodia cautelare viene presentata all'udienza entro trenta giorni dalla registrazione della notizia di reato nell'apposito registro. Se la persona \u00e8 libera viene citato a comparire ad una udienza nel medesimo termine.\nI passaggi del procedimento.\nLa legge 110/75 in materia di armi, munizioni e materiali esplodenti, all'art.35, prevede la possibilit\u00e0 di ricorrere al giudizio direttissimo per reati concernenti armi ed esplosivi a meno che non siano necessarie speciali indagini.\nSe a questo reato sono connessi altri reati per i quali mancano le condizioni per procedere con questo rito, si procede separatamente. Se la riunione risulta indispensabile, il rito ordinario prevale.\nPer lo svolgimento del giudizio direttissimo si osservano le disposizioni previste per il dibattimento. La persona offesa e i testimoni possono essere citati anche oralmente da un ufficiale giudiziario e da un agente di polizia giudiziaria. Inoltre, il P.M., l'imputato e la parte civile possono presentare testimoni senza citazione.\nL'imputato viene avvisato della facolt\u00e0 di chiedere il giudizio abbreviato o il patteggiamento e della facolt\u00e0 di chiedere un termine per preparare la difesa non superiore a dieci giorni.\nSe il giudizio direttissimo viene instaurato in assenza dei presupposti richiesti, si ha una nullit\u00e0 assoluta e il giudice con ordinanza dispone la restituzione degli atti al P.M. Se l'imputato chiede il giudizio abbreviato, il giudice, prima che sia aperto il dibattimento, dispone con ordinanza, la prosecuzione del giudizio con rito abbreviato.\nSe, in seguito all'instaurazione del giudizio abbreviato, il giudice revoca l'ordinanza con cui lo aveva disposto, fissa l'udienza per il giudizio direttissimo."}
{"id": "1801198", "revid": "124123", "url": "https://it.wikipedia.org/wiki?curid=1801198", "title": "Ry\u014dji Noyori", "text": "Biografia.\nFiglio di un chimico ricercatore per un'azienda cresce affascinato dal lavoro del padre: la casa \u00e8 sempre piena di riviste scientifiche e di campioni di plastica e fibre. All'et\u00e0 di 12 anni assiste ad una conferenza sul nylon e rimane molto impressionato dal fatto che pu\u00f2 essere prodotto da carbone, aria e acqua.\nNel 1957, con il lancio dello Sputnik, si convince dell'importanza che ha lo sviluppo delle scienze sulla tecnologia applicata. Nello stesso anno entra all'Universit\u00e0 di Kyoto che era considerata un centro d'eccellenza per lo studio dei polimeri, l'argomento che lo ha sempre affascinato.\nSi laurea nel 1961 e, dopo la laurea magistrale (1963), viene nominato istruttore presso il laboratorio del prof. Nozaki. In quegli anni si interessa di chimica fisica organica e, soprattutto, di catalisi enantioselettiva. Nel 1967, dopo aver terminato il dottorato, riceve un'inaspettata proposta per il ruolo di professore associato presso l'Universit\u00e0 di Nagoya; l\u00ec inizia ad interessarsi di chimica metallorganica. Il periodo ad Harvard (1969-70) partorisce il suo nuovo interesse per l'idrogenazione; durante questa prima esperienza all'estero rimane molto impressionato dalla grande differenza tra l'Occidente ed il suo paese. Ritornato in patria nel 1972 viene promosso a professore ordinario a soli 33 anni. Negli anni successivi, occupandosi di sintesi asimmetrica, utilizza il BINAP come legante in sintesi catalitiche. L'utilizzo dei composti BINAP-metallici (Rh e Ru) ha portato a grandi sviluppi nella sintesi di molecole di interesse farmacologico. \u00c8 stato insignito della Laurea ad Honorem in Chimica Industriale all'Universit\u00e0 degli Studi di Bologna.\nNel 2001 viene insignito del Premio Nobel per \"il lavoro sulle reazioni di idrogenazione attivate da catalisi chirale\"."}
{"id": "1801199", "revid": "767487", "url": "https://it.wikipedia.org/wiki?curid=1801199", "title": "Cultura danubiana", "text": "La cultura danubiana \u00e8 una cultura neolitica diffusasi nel bacino del fiume Danubio.\nIl termine \"cultura danubiana\" (\"Danubian culture\") fu coniato dall'archeologo australiano Vere Gordon Childe per descrivere la prima societ\u00e0 agricola dell'Europa centrale ed orientale. Comprende la cultura della ceramica lineare, la cultura della ceramica decorata a punzone e la cultura di R\u00f6ssen.\nL'inizio della cultura della ceramica lineare si data intorno alla met\u00e0 del VI millennio. La cultura sembra essersi diffusa in direzione ovest, lungo la vallata del Danubio e interag\u00ec in seguito con le culture dell'Europa atlantica, in particolare quando raggiunse il bacino parigino.\nLe genti danubiane ripulivano le foreste e coltivavano i fertili suoli con loess in un territorio che andava dai Balcani ai Paesi Bassi. Produssero ceramica con decorazione lineare e addomesticarono mucche, maiali, cani, pecore e capre. Importavano conchiglie dello \"spondylus\" provenienti dal Mediterraneo. Gli insediamenti erano costituiti da edifici allungati.\nL'elemento distintivo di questa cultura (\"fossile guida\") \u00e8 rappresentato dalle lunghe e sottili asce in pietra sagomate, utilizzate per abbattere gli alberi e talvolta come arma, come mostrano i crani rinvenuti a Talheim, in Germania o a Schletz in Austria.\nSecondo una teoria di Eduard Sangmeister, gli insediamenti venivano abbandonati quando il terreno fertile si era esaurito e a volte rioccupati solo quando il periodo di riposo era stato sufficiente a ripristinarli. Peter Modderman and Jens L\u00fcning ritengono invece che gli insediamenti fossero abitati in modo continuativo, con le singole famiglie che adoperavano luoghi definiti.\nUna seconda fase della cultura danubiana vide l'utilizzo della ceramica dipinta, con influssi asiatici e si sovrappose alla prima fase intorno alla met\u00e0 del V millennio a.C., mentre in una terza fase si diffuse la ceramica decorata \"a punzone\".\nTra i siti in cui \u00e8 documentata questa cultura sono Bylany in Boemia e K\u00f6ln-Lindenthal in Germania.\nNel controverso modello proposto da Marija Gimbutas sulla preistoria europea, la cultura danubiana costituisce il nucleo di quello che lei chiama la Vecchia Europa, descritta come una societ\u00e0 matrilineare e \"ginocentrica\" relativamente avanzata e parlante lingue pre-indoeuropee che fu successivamente invasa dai guerrieri nomadi e patriarcali delle steppe (teoria kurganica)."}
{"id": "1801200", "revid": "1534511", "url": "https://it.wikipedia.org/wiki?curid=1801200", "title": "Operatore densit\u00e0", "text": "In meccanica quantistica, l'operatore densit\u00e0 \u00e8 un operatore autoaggiunto che pu\u00f2 essere utilizzato per descrivere un sistema fisico, sia che si trovi in uno stato puro, sia che si trovi in una miscela statistica. Il concetto fu introdotto da John von Neumann nel 1927 e indipendentemente da Lev Landau e Felix Bloch, rispettivamente nel 1927 e 1946. Si pu\u00f2 considerare l'analogo quantistico della distribuzione di probabilit\u00e0 nello spazio delle fasi in meccanica classica.\nDefinizione.\nSupponiamo che il sistema sia in una miscela statistica, ovvero che possa trovarsi in uno degli stati formula_1 con probabilit\u00e0 \"p\"i tali che formula_2. L'operatore densit\u00e0 \u00e8 definito come\nSi tratta quindi della somma, pesata con le probabilit\u00e0, degli \"operatori di proiezione\" sugli stati formula_1. Se invece il sistema \u00e8 in uno stato puro formula_5, la somma si riduce al proiettore formula_6.\nLa matrice densit\u00e0.\nLa matrice densit\u00e0 \u00e8 la matrice che rappresenta l'operatore densit\u00e0 in una certa base ortonormale formula_7. Gli elementi di matrice sono dati dall'espressione\nA rigore, quindi, la matrice densit\u00e0 \u00e8 una rappresentazione dell'operatore densit\u00e0 dipendente dalla base scelta. In pratica, tuttavia, i due concetti sono spesso utilizzati in maniera intercambiabile. Sia ora formula_9 un operatore che rappresenta una grandezza osservabile del sistema. Se il sistema \u00e8 in una miscela statistica, la misura dell'osservabile \"A\" pu\u00f2 dare risultati diversi, a seconda dello stato formula_10 in cui il sistema si trova. Tuttavia, si dimostra che il valore medio di molte misure formula_11 \u00e8 dato dalla traccia del prodotto tra formula_12 e formula_13. Infatti:\nIn altre parole, il valore medio di \"A\" per la miscela statistica \u00e8 la somma dei valori di aspettazione di \"A\" per ogni stato puro formula_10, pesata con le probabilit\u00e0 \"pi\". Si pu\u00f2 inoltre dimostrare che:\nIn particolare, se l'operatore densit\u00e0 \u00e8 idempotente, cio\u00e8 formula_20 o equivalentemente formula_21, esso descrive uno stato puro.\nEsempio: la polarizzazione della luce.\nLa polarizzazione dei fotoni permette di illustrare alcuni esempi di matrice densit\u00e0. I fotoni possono avere due distinti stati di elicit\u00e0, corrispondenti a due stati quantici ortogonali: formula_22 (polarizzazione circolare destra) e formula_23 (polarizzazione circolare sinistra). Questi due stati formano una base ortogonale, ma si possono utilizzare anche due stati di polarizzazione lineare: formula_24 (polarizzazione verticale rispetto ad un asse fissato) e formula_25 (polarizzazione orizzontale).\nUna comune sorgente di luce, come una lampadina, emette luce non polarizzata, che pu\u00f2 essere descritta dalla miscela statistica formula_26. Se si fa passare la luce attraverso un polarizzatore verticale, questo blocca met\u00e0 dei fotoni: quelli con polarizzazione orizzontale rispetto all'asse del polarizzatore. L'altra met\u00e0 dei fotoni, quelli polarizzati verticalmente, pu\u00f2 passare, dimezzando l'intensit\u00e0 del fascio iniziale. La matrice densit\u00e0 della luce non polarizzata \u00e8\nmentre dopo il passaggio dal polarizzatore, tutti i fotoni sono nello stato formula_24. La matrice densit\u00e0 diventa\ne descrive uno stato puro. \u00c8 facile verificare, infatti, che formula_30 mentre formula_31.\nI fotoni possono anche essere preparati in una sovrapposizione dei due stati formula_24 e formula_25, ad esempio formula_34 (la polarizzazione circolare destra di cui sopra). Nella base che stiamo utilizzando, la matrice densit\u00e0 \u00e8\nche corrisponde ad uno stato puro.\nL'equazione di von Neumann.\nL\"'equazione di von Neumann\" descrive l'evoluzione temporale dell'operatore densit\u00e0, analogamente all'equazione di Schr\u00f6dinger per gli stati puri. In effetti, le due equazioni sono equivalenti, poich\u00e9 ognuna pu\u00f2 essere ricavata dall'altra. L'equazione di von Neumann \u00e8\ndove \"H\" \u00e8 l'hamiltoniana del sistema e le parentesi quadre denotano un commutatore. \nSebbene a prima vista possa richiamare l'equazione che descrive l'evoluzione temporale degli operatori in rappresentazione di Heisenberg,\nl'equazione di von Neumann non \u00e8 valida in questa rappresentazione, perch\u00e9 la matrice non dipende dal tempo in quanto \u00e8 definita in termini degli stati formula_1. Pertanto l'equazione di von Neumann \u00e8 valida solo in rappresentazione di Schr\u00f6dinger.\nSe l'Hamiltoniana non dipende dal tempo, l'equazione di von Neumann si risolve facilmente:\nSistemi composti: la matrice densit\u00e0 ridotta.\nSia formula_40 la matrice densit\u00e0 di un sistema composto da due sottosistemi A, B. Ognuno dei due sottosistemi \u00e8 descritto da una \"matrice densit\u00e0 ridotta\", concetto introdotto da Paul Dirac nel 1930. Ad esempio, se formula_41:\ndove formula_43 \u00e8 una base ortonormale di B. formula_44 \u00e8 la \"traccia parziale\" su B.\nConsideriamo ad esempio un sistema composto da due particelle A e B, che si trova in uno stato entangled. Si pu\u00f2 pensare al caso descritto nel paradosso EPR, ovvero due elettroni emessi con spin opposto da una sorgente. Lo spin non \u00e8 in realt\u00e0 definito per i singoli elettroni: piuttosto, il sistema \u00e8 descritto dallo stato puro entangled\nLa matrice densit\u00e0 \u00e8\nSe si vuole descrivere solo l'elettrone A, occorre scrivere la sua matrice densit\u00e0 ridotta. \u00c8 facile calcolare che\nche corrisponde ad una miscela statistica. In altri termini, misurando tante volte lo spin dell'elettrone A, si otterranno entrambi i valori con probabilit\u00e0 del 50%. La matrice vera e propria \u00e8 semplicemente\ne non contiene termini fuori diagonale, che compaiono solo nel caso di stato puro.\nQuesto risultato \u00e8 del tutto generale: la matrice densit\u00e0 ridotta per uno stato puro entangled corrisponde ad una miscela statistica. Quando si analizza un sistema composto da pi\u00f9 particelle entangled, quindi, occorre tenere presente che le singole particelle non si trovano in una sovrapposizione di stati distinti (che \u00e8 un fenomeno puramente quantomeccanico), bens\u00ec in una miscela statistica (che riflette un'incertezza \"classica\" sulla misura).\nUn esempio di questo aspetto \u00e8 il paradosso del gatto di Schr\u00f6dinger, il noto esperimento mentale in cui un gatto risulta entangled con un atomo instabile. In tal caso il gatto, in quanto sottosistema, non \u00e8 \"contemporaneamente vivo e morto\", perch\u00e9 si trova in una miscela statistica."}
{"id": "1801201", "revid": "767487", "url": "https://it.wikipedia.org/wiki?curid=1801201", "title": "Guapor\u00e9 (fiume)", "text": "Il Guapor\u00e9 \u00e8 un fiume che scorre nel Brasile occidentale, lungo il confine con la Bolivia; il suo nome boliviano \u00e8 It\u00e9nez.\nSorge nello Stato brasiliano del Mato Grosso, circa 150\u00a0km a nord-est di Pontes e Lacerda. Da questa citt\u00e0 il fiume devia in direzione ovest per circa 120\u00a0km, dove a Vila Bela da Sant\u00edssima Trindade si unisce al Rio Alegre. Scorre poi in direzione nord per altri 180\u00a0km e da quel momento costituisce la linea di confine tra il Brasile e la Bolivia per confluire infine, dopo aver percorso circa 1530\u00a0km, nel fiume Mamor\u00e9.\nLa sua profondit\u00e0 massima \u00e8 di 19,5 metri, mentre la larghezza varia da un massimo di 570 metri a un minimo di 107. I suoi principali affluenti in territorio boliviano sono l'Itonomas, Blanco, Negro, San Antonio, San Joaquin, Machupo, Curichal, San Sim\u00f3n, Paragu\u00e1, e Paucerna e il Verde."}
{"id": "1801202", "revid": "110157", "url": "https://it.wikipedia.org/wiki?curid=1801202", "title": "Michelsneukirchen", "text": "Michelsneukirchen \u00e8 un comune tedesco di 1.785 abitanti, situato nel land della Baviera."}
{"id": "1801203", "revid": "767487", "url": "https://it.wikipedia.org/wiki?curid=1801203", "title": "Il cavaliere elettrico", "text": "Il cavaliere elettrico (\"The Electric Horseman\") \u00e8 un film \"Western-moderno\" del 1979, diretto da Sydney Pollack ed interpretato da Robert Redford e Jane Fonda.\nTrama.\nSonny Steele \u00e8 un cowboy che, dopo anni di rodeo su cavalli e tori, dopo cadute varie e molte ossa rotte, ha vinto ben cinque volte il titolo di campione del mondo della specialit\u00e0. Come tale, divenuto beniamino del pubblico, \u00e8 stato \"comperato\" dalla AMPCO, una ditta di cereali che, pagandolo profumatamente, lo esibisce in carnevalate dove il bovaro deve reclamizzare il \"Ranch Breakfast\". Ma Sonny, nonostante la bella villa a Malibu Beach e la distratta assistenza degli amici Wendell e Leroy, si sente sempre pi\u00f9 spaesato e arriva agli spettacoli in ritardo, pressoch\u00e9 sbronzo. Un giorno, a Las Vegas, viene incaricato di cavalcare Rising Star, uno splendido campione da 12 milioni di dollari. L'esperto cowboy scopre subito che lo stallone \u00e8 stato imbottito di tranquillanti il cui effetto pu\u00f2 essere anche di renderlo per sempre sterile. Sonny, allora, decide d'impulso di salire sul cavallo prima del tempo stabilito, attraversa il palcoscenico dove si stanno esibendo le ballerine e, dopo essere uscito dall'edificio, fugge in groppa a Rising Star dalla citt\u00e0 in direzione delle praterie pi\u00f9 remote ove lui stesso ha passato la sua libera fanciullezza. Hellie Martin, una presentatrice televisiva famosa e testarda, si mette alle costole di Sonny; si innamora di lui e del suo progetto di dare la libert\u00e0 al cavallo. Il terzetto elude i blocchi stradali della polizia, gli elicotteri e le affannose ricerche degli uomini della AMPCO. Nel frattempo il pubblico si schiera dalla parte dei fuggitivi ma, incoerenze della pubblicit\u00e0, raddoppia il consumo del cereale che sullo scatolone porta l'immagine di Sonny Steele. Quando al cavallo \u00e8 stata data la libert\u00e0 nelle praterie dello Utah, vengono ritirate le denunce; Hellie racconta l'avventura davanti alle telecamere e il cow-boy si allontana in direzione delle regioni non ancora contaminate dal consumismo."}
{"id": "1801205", "revid": "14475", "url": "https://it.wikipedia.org/wiki?curid=1801205", "title": "It\u00e9nez", "text": ""}
{"id": "1801206", "revid": "14475", "url": "https://it.wikipedia.org/wiki?curid=1801206", "title": "Itenez", "text": ""}
{"id": "1801207", "revid": "2373", "url": "https://it.wikipedia.org/wiki?curid=1801207", "title": "Spazio indivisibile", "text": ""}
{"id": "1801211", "revid": "287204", "url": "https://it.wikipedia.org/wiki?curid=1801211", "title": "Cazals (Tarn e Garonna)", "text": "Cazals \u00e8 un comune francese di 249 abitanti situato nel dipartimento del Tarn e Garonna nella regione dell'Occitania."}
{"id": "1801213", "revid": "110157", "url": "https://it.wikipedia.org/wiki?curid=1801213", "title": "Paesaggio con serpente", "text": "Paesaggio con serpente \u00e8 una raccolta del poeta e critico italiano Franco Fortini pubblicata da Einaudi nel 1984.\nL'opera inizia con la prosa \"L'ordine e il disordine\" che \u00e8 l'ultimo componimento della raccolta precedente, \"Questo muro\" ed \u00e8 tratta dall'episodio dell'ottava cantica del \"Purgatorio\" dantesco dove gli angeli scacciano il serpente.\nUna biscia corre di sera al buio e viene attaccata da un animale in volo e sparisce. Cos\u00ec, nel \"Purgatorio\", nella valle dove viene scontata dai principi la superbia passata, degli angeli simili a uccelli celesti, fanno fuggire il serpente, simbolo di tentazione."}
{"id": "1801214", "revid": "599013", "url": "https://it.wikipedia.org/wiki?curid=1801214", "title": "Nicola Mariniello", "text": "Carriera.\nIn Serie A ha vestito la maglia del Lecce in 6 occasioni."}
{"id": "1801217", "revid": "17204", "url": "https://it.wikipedia.org/wiki?curid=1801217", "title": "Tadao Nagahama", "text": "Biografia.\nI suoi contributi pi\u00f9 importanti all'animazione giapponese sono sicuramente quelli legati alla \"trilogia robotica romantica\", composta da \"Combattler V\", \"Vultus 5\", \"General Daimos\" in cui un\u00ec elementi di forte introspezione psicologica all'interno di prodotti che normalmente erano considerati \"leggeri\".\nNella sua carriera ha diretto animazioni di ogni genere: anime sportivi (\"Tommy, la stella dei Giants\"), per bambini (\"Obake no Q-tar\u014d\") e persino sh\u014djo (\"Lady Oscar\").\n\u00c8 morto a causa di un'epatite virale contratta durante un viaggio oltre oceano, che aveva contratto anche la moglie che \u00e8 sopravvissuta."}
{"id": "1801219", "revid": "287204", "url": "https://it.wikipedia.org/wiki?curid=1801219", "title": "National Hockey League 2007-2008", "text": "La stagione 2007-2008 \u00e8 stata la 90\u00aa edizione della National Hockey League, la 91\u00aa considerando la stagione del lockout. La stagione regolare inizi\u00f2 il 29 settembre 2007 per poi concludersi il 6 aprile 2008, mentre i playoff di Stanley Cup terminarono il 19 maggio 2008. Nel quadro degli scontri fra le division delle due Conference la Northeast gioc\u00f2 contro la Pacific, la Pacific contro l'Atlantic, l'Atlantic contro la Northwest, la Northwest contro la Southeast, la Southeast contro la Central e la Central contro la Northeast. Il 29 ed il 30 settembre 2007 si disputarono le prime due partite nella storia della NHL in Europa, presso la The O2 di Londra. Entrambe le partite videro come protagonisti i campioni in carica della Stanley Cup degli Anaheim Ducks, ed i Los Angeles Kings. Il 1\u00ba gennaio si disput\u00f2 la prima edizione dell'NHL Winter Classic fra Buffalo Sabres e Pittsburgh Penguins. Gli Atlanta Thrashers ospitarono l'NHL All-Star Game presso la Philips Arena il 27 gennaio 2008. La finale di Stanley Cup fin\u00ec il 4 giugno con la vittoria dei Detroit Red Wings contro i Pittsburgh Penguins per 4-2.\nPre-season.\nNHL Entry Draft.\nL'Entry Draft si tenne fra il 22 ed il 23 giugno 2007 presso la Nationwide Arena di Columbus, nell'Ohio. I Chicago Blackhawks nominarono come prima scelta assoluta il giocatore statunitense Patrick Kane. Altri giocatori rilevanti all'esordio in NHL furono James van Riemsdyk, Kyle Turris, Thomas Hickey e Logan Couture.\nStagione regolare.\nClassifiche.\nEastern Conference.\nNortheast Division\nAtlantic Division\nSoutheast Division\nWestern Conference.\nNorthwest Division\nCentral Division\nPacific Division\nStatistiche.\nClassifica marcatori.\nLa seguente lista elenca i migliori marcatori al termine della stagione regolare.\nClassifica portieri.\nLa seguente lista elenca i migliori portieri al termine della stagione regolare.\nPlayoff.\nAl termine della stagione regolare le migliori 16 squadre del campionato si sono qualificate per i playoff. I Detroit Red Wings si aggiudicarono il Presidents' Trophy avendo ottenuto il miglior record della lega con 115 punti. I campioni di ciascuna Division conservarono il proprio ranking per l'intera durata dei playoff, mentre le altre squadre furono ricollocate nella graduatoria dopo ciascun turno.\nTabellone playoff.\nIn ciascun turno la squadra con il ranking pi\u00f9 alto si sfid\u00f2 con quella dal posizionamento pi\u00f9 basso, usufruendo anche del vantaggio del fattore campo. Nella finale di Stanley Cup il fattore campo fu determinato dai punti ottenuti in stagione regolare dalle due squadre. Ciascuna serie, al meglio delle sette gare, segu\u00ec il formato 2\u20132\u20131\u20131\u20131: la squadra migliore in stagione regolare avrebbe disputato in casa Gara-1 e 2, (se necessario anche Gara-5 e 7), mentre quella posizionata peggio avrebbe giocato nel proprio palazzetto Gara-3 e 4 (se necessario anche Gara-6).\nStanley Cup.\nLa finale della Stanley Cup 2008 \u00e8 stata una serie al meglio delle sette gare che ha determinato il campione della National Hockey League per la stagione 2007-08. I Detroit Red Wings hanno sconfitto i Pittsburgh Penguins in sei partite e si sono aggiudicati la Stanley Cup per l'undicesima volta della loro storia, secondi soltanto ai Montreal Canadiens e ai Toronto Maple Leafs.\nPremi NHL.\nNHL All-Star Team.\nFirst All-Star Team\nSecond All-Star Team\nNHL All-Rookie Team"}
{"id": "1801223", "revid": "1602064", "url": "https://it.wikipedia.org/wiki?curid=1801223", "title": "Propithecus deckenii coronatus", "text": "Il sifaka coronato (\"Propithecus deckenii coronatus\") \u00e8 un lemure della famiglia degli Indriidae. Come tutti i lemuri, \u00e8 endemico del Madagascar.\nClassificazione.\nLa sottospecie veniva fino a poco tempo fa classificata come sottospecie del sifaka di Verreaux (\"Propithecus verreauxi coronatus\"); dopo l'elevazione a rango di specie a s\u00e9 stante del sifaka di Decken (\"Propithecus deckenii\"), il sifaka coronato \u00e8 stato classificato come sottospecie di quest'ultimo. Alcuni autori, tuttavia, riterrebbero questi animali non una sottospecie di \"P. deckeni\", ma una specie a s\u00e9 stante (\"Propithecus coronatus\").\nDistribuzione.\n\u00c8 diffuso nel Madagascar occidentale, dove colonizza le aree di foresta decidua secca.\nDescrizione.\nDimensioni.\nSono lemuri di taglia medio-grande: hanno una lunghezza media di 87\u2013102\u00a0cm, cui si sommano 47\u201352\u00a0cm di coda.\nAspetto.\nIl pelo \u00e8 uniformemente bianco-crema, con testa, collo e gola bruno scuro e sfumature arancio su petto, spalle e fianchi.\nComportamento.\nSi tratta di animali diurni e arboricoli. \nSono abili arrampicatori e potenti saltatori, capaci di compiere lunghi balzi (anche fino a 6\u00a0m) da un albero all'altro.\nSono animali sociali, organizzati in gruppi da 2 a 8 esemplari (anche se mediamente un gruppo conta 4-5 esemplari), con un maschio e una femmina dominanti.\nAmano crogiolarsi al sole nelle prime ore del mattino, stendendosi sul dorso ed appoggiando le zampe anteriori su quelle posteriori tenute incrociate.\nAlimentazione.\nSono erbivori: si nutrono di foglie, fiori e frutti."}
{"id": "1801227", "revid": "75435", "url": "https://it.wikipedia.org/wiki?curid=1801227", "title": "Scritti", "text": ""}
{"id": "1801233", "revid": "38120", "url": "https://it.wikipedia.org/wiki?curid=1801233", "title": "Il Pipistrello", "text": ""}
{"id": "1801237", "revid": "287204", "url": "https://it.wikipedia.org/wiki?curid=1801237", "title": "Rapulo", "text": ""}
{"id": "1801238", "revid": "767487", "url": "https://it.wikipedia.org/wiki?curid=1801238", "title": "Hukwe Zawose", "text": "Biografia e carriera.\nNacque nel Tanganica, all'epoca colonia britannica (oggi Tanzania). Polistrumentista e cantante, viene ricordato in particolare come maestro dell'ilimba, un lamellofono simile alla m'bira e al piano a pollice (\"thumb piano\"). Negli ultimi anni della sua vita era entrato nel mondo della world music soprattutto attraverso una collaborazione con il musicista britannico Peter Gabriel, la cui etichetta discografica Real World Records ha pubblicato due lavori di Zawose, \"Chibite\" e \"Assembly\"."}
{"id": "1801247", "revid": "453768", "url": "https://it.wikipedia.org/wiki?curid=1801247", "title": "Luigi Mamoli", "text": "Carriera.\nDifensore utilizzato come destro, dotato di grande forza e tenacia, cresce tra le file dell'Ardens Bergamo, da cui passa al Lecco in serie C.\nNella stagione 1939-40 passa all'Atalanta in serie B, con cui vince il campionato.\nDisputa quattro stagioni in serie A con la maglia neroazzurra, nelle quali forma con Alberto Citterio una coppia difensiva dalla grande affidabilit\u00e0.\nChiamato alle armi nella seconda guerra mondiale, viene fatto prigioniero in Grecia, dalla quale \u00e8 costretto a ritornare in patria a piedi. Questo gli causa una lesione muscolare che lo obbliga a terminare la carriera di calciatore a soli 26 anni."}
{"id": "1801252", "revid": "1573940", "url": "https://it.wikipedia.org/wiki?curid=1801252", "title": "Piesmatidae", "text": "Piesmatidae , \u00e8 una piccola famiglia di insetti Pentatomomorfi dell'ordine Rhynchota Heteroptera, superfamiglia Lygaeoidea, comprendente circa 40 specie.\nDescrizione.\nI Piesmatidae sono insetti di piccole dimensioni, con corpo non pi\u00f9 lungo di 5 mm. Hanno capo con antenne e rostro composti da 4 segmenti. Gli ocelli sono presenti nelle forme alate. Il pronoto e le emielitre hanno il tegumento ornato da una reticolatura e una densa punteggiatura, ricordando nell'aspetto i Tingidi. Le zampe sono relativamente brevi ed hanno tarsi composti da due segmenti. L'addome ha stigmi tutti dorsali.\nImportanza e diffusione.\nQuesti insetti sono fitofagi e si nutrono a spese delle foglie, degli steli e dei fiori. Sono presenti in tutte le principali regioni zoogeografiche della Terra, con particolare diffusione nella paleartica, nella neartica e nell'afrotropicale.\nSpecie di interesse agrario, facenti capo al genere \"Piesma\", risultano dannose in quanto potenziali vettori di Virus. Tale comportamento \u00e8 attribuito, ad esempio, alle specie \"Piesma cinereum\", nel Nordamerica, e \"Piesma quadrata\", in Europa. Entrambe le specie, associate alle Chenopodiacee, possono trasmettere virosi alla barbabietola da zucchero. \"P. quadrata\" \u00e8 citato come vettore del virus dell'arricciamento fogliare o accartocciamento risultando particolarmente dannosa nell'Europa centrale.\nSistematica e diffusione.\nLa famiglia comprende 44 specie distribuite in 6 generi. Sistematicamente si suddivide in due sottofamiglie:\nL'inquadramento sistematico di questa famiglia \u00e8 piuttosto incerto. Fu inizialmente messa in relazione con i Tingidi (Rhynchota: Cimicomorpha), ma in seguito, sulla base della presenza di tricobotri addominali, la famiglia fu inserita fra i Pentatomomorpha. Controversa \u00e8 la posizione all'interno dell'infraordine: diverse fonti includono la famiglia in una superfamiglia a parte (Piesmatoidea), altre nella superfamiglia Lygaeoidea, in accordo con l'inquadramento sistematico di (1997) proposto su base filogenetica.\nIncerta \u00e8 anche la suddivisione dei generi, in quanto alcuni sottogeneri di \"Piesma\", il pi\u00f9 rappresentativo, sono elevati da alcune fonti al rango di genere."}
{"id": "1801257", "revid": "599013", "url": "https://it.wikipedia.org/wiki?curid=1801257", "title": "Francesco Paredi", "text": "Caratteristiche tecniche.\nGiocatore alto e forte fisicamente, viene impostato come centromediano per sfruttarne le doti fisiche con cui sopperisce a una tecnica di base limitata.\nCarriera.\nCresciuto nell'Olginatese, nel 1941 passa tra le file dell'Atalanta, con cui disputa il torneo di guerra ed esordisce in Serie A disputando 9 partite nel campionato di Divisione Nazionale 1945-1946. Tuttavia le prestazioni non gli valgono la riconferma, e si trasferisce al . In Emilia rimane per due stagioni, entrambe tra i cadetti, alternandosi a Mario Magotti. In seguito alla retrocessione del Piacenza in Serie C si trasferisce alla SPAL, di nuovo in Serie B, giocando come titolare.\nProsegue la carriera nel Seregno, in Serie C, e con la formazione lombarda ottiene la promozione, vincendo il proprio girone nel campionato di Serie C 1949-1950. Viene riconfermato anche per la stagione successiva, nella quale non evita la retrocessione in terza serie.\nHa totalizzato 9 presenze in Divisione Nazionale e 111 presenze con una rete in Serie B."}
{"id": "1801258", "revid": "1645873", "url": "https://it.wikipedia.org/wiki?curid=1801258", "title": "San Francisco (Heredia)", "text": "San Francisco \u00e8 un distretto della Costa Rica facente parte del cantone di Heredia, nella provincia omonima.\nSan Francisco comprende 16 rioni (\"barrios\"):"}
{"id": "1801263", "revid": "1564499", "url": "https://it.wikipedia.org/wiki?curid=1801263", "title": "Campizze", "text": "Campizze \u00e8 l'unica frazione di Rotondi in provincia di Avellino, nella valle Caudina.\n\u00c8 da ricordare che in questa localit\u00e0, nel gennaio 1799, ebbe luogo la strage di Campizze.\nGeografia fisica.\nLa localit\u00e0 si trova lungo un tratto dell'antica via Appia che si estende nel territorio di cinque comuni al confine tra le province di Avellino e di Benevento, a met\u00e0 strada fra Montesarchio ed Airola, e molto vicina anche ad Arpaia, Paolisi, oltre che Rotondi. Non \u00e8 lontana dal sito delle Forche Caudine, dove i Romani furono sconfitti dai Sanniti.\nEconomia.\nCampizze \u00e8 sede di diversi locali commerciali, ritrovi, ristoranti ed alberghi."}
{"id": "1801267", "revid": "1444345", "url": "https://it.wikipedia.org/wiki?curid=1801267", "title": "What's Your Sign?", "text": "What's Your Sign? \u00e8 un singolo della cantante Des'ree, il secondo estratto dall'album del 1998 \"Supernatural\". Dopo il botto del primo singolo, la canzone ebbe comunque dei discreti passaggi radiofonici, aiutati dal videoclip girato non senza difficolt\u00e0 nella terra degli avi della cantante.\nIl video.\nIl videoclip per \"What's your sing?\" vede Des'ree al porto di una citt\u00e0 cubana. Il video mostra la vita di questa citt\u00e0 e vuole mostrare la differenza delle persone secondo la loro personalit\u00e0 e pure far conoscere le bellezze di Cuba."}
{"id": "1801273", "revid": "964734", "url": "https://it.wikipedia.org/wiki?curid=1801273", "title": "Circonduzione", "text": "La circonduzione \u00e8 un esercizio ginnico che consiste in un movimento rotatorio di un arto attorno alla propria articolazione.\nIn ginnastica il verbo circondurre significa espressamente \"far ruotare\", ad esempio le braccia. Infatti, questo \u00e8 un movimento tipico delle enartrosi, quali, ad esempio, l'articolazione della spalla e dell'anca."}
{"id": "1801281", "revid": "74801", "url": "https://it.wikipedia.org/wiki?curid=1801281", "title": "Valerio Cassani", "text": "Carriera.\nCentrocampista utilizzato come ala, cresce tra le file del Milan, con cui tuttavia non riesce ad esordire in prima squadra. Passa al Padova dove in due stagioni di Serie B riesce a realizzare 29 reti.\nLo acquista l'Atalanta, con cui esordisce in Serie A e disputa il torneo di guerra. Passa quindi al , con cui ottiene un terzo ed un quinto posto nel massimo campionato. L'anno successivo a Livorno non si rivela altrettanto fortunato, con i labronici che retrocedono tra i cadetti. Nemmeno la successiva esperienza a \u00e8 positiva, dato che in due anni i pugliesi passano dalla Serie A alla C.\nGli ultimi anni della carriera lo vedono al Genoa, dove ottiene una promozione nel massimo campionato, mentre nell'anno successivo non riesce a disputare nemmeno una partita. Conclude la carriera in IV Serie alla .\nIn seguito al ritiro dall'attivit\u00e0 di calciatore, continu\u00f2 gli studi di medicina conseguendone la laurea ed esercit\u00f2 quindi la professione medica nel suo paese natale.\nMor\u00ec il 23 febbraio 1995 all'et\u00e0 di 72 anni."}
{"id": "1801287", "revid": "879070", "url": "https://it.wikipedia.org/wiki?curid=1801287", "title": "Avahi cleesei", "text": "L'avahi di Bemaraha (\"Avahi cleesei\") \u00e8 un lemure della famiglia degli Indriidi, endemico del Madagascar.\nLa specie fu scoperta nel 1990, ma classificata come tale solamente nel 2005.\nIl nome di questa specie \u00e8 un omaggio a John Cleese, attore dei Monty Python e grande appassionato di lemuri.\nDistribuzione.\nL'areale della specie \u00e8 limitato alla riserva naturale integrale Tsingy di Bemaraha, nel Madagascar occidentale.\nDescrizione.\nIl nome in lingua malgascia di questi animali \u00e8 \"dadintsifaky\", ossia \"nonno del sifaka\", poich\u00e9 pur avendo dimensioni e peso simili a quelle dei sifaka, sono pi\u00f9 massicci ed hanno il pelo tendente al bruno-grigiastro.\nSi tratta di primati di media taglia, pesanti circa 6\u00a0kg, dal pelo bruno e dall'interno coscia bianco.\nIl muso \u00e8 corto e piatto, gli occhi grandi e le orecchie piccole, al punto che a stento sono visibili nel pelo lanoso.\nComportamento.\n\u00c8 un animale principalmente diurno, a dispetto dei grandi occhi da creatura della notte: vive in piccoli gruppi familiari, guidati da una coppia dominante che solitamente \u00e8 anche genitrice degli altri componenti. Questi animali sono strettamente vegetariani, nutrendosi di foglie, ma anche occasionalmente di fiori e germogli."}
{"id": "1801292", "revid": "767487", "url": "https://it.wikipedia.org/wiki?curid=1801292", "title": "Walter Del Medico", "text": "Carriera.\nAttaccante utilizzato come ala, cresce tra le file del Pordenone, con cui esordisce in Serie C, facendosi notare dall'Udinese che lo acquista, facendolo giocare per due stagioni in Serie B. Con i friulani si mette in vista tanto da passare al Milan, con cui esordisce in Serie A e disputa il torneo di guerra.\nAl termine della seconda guerra mondiale si trasferisce all'Atalanta e poi al , entrambe nel massimo campionato. Con gli emiliani disputa due stagioni con un terzo e un quinto posto, retrocedendo nella terza. Dopo una stagione in Serie B al Brescia, conclude la carriera tra (Serie C) e Volterrana (Promozione Interregionale)."}
{"id": "1801293", "revid": "767487", "url": "https://it.wikipedia.org/wiki?curid=1801293", "title": "Brendan B. Brown", "text": ", Brown \u00e8 la voce guida e chitarrista nella band pop punk dei Wheatus, che lui fond\u00f2 con il fratello Pete Brown nel 1998."}
{"id": "1801301", "revid": "767487", "url": "https://it.wikipedia.org/wiki?curid=1801301", "title": "Adriano G\u00e8", "text": "Giocava nel ruolo di ala.\nCaratteristiche tecniche.\nG\u00e8 era un attaccante che faceva della rapidit\u00e0 il suo punto di forza, caratteristica a cui abbinava freddezza in fase realizzativa e un buon tiro.\nCarriera.\nCresciuto in squadre liguri (Sampierdarenese, Pontedecimo e Liguria), nel 1938 si trasferisce al Sud, ingaggiato per una stagione dal Messina. Tornato in Liguria, milita per due stagioni a Savona, la prima nel e la seguente nell', e per una nel , entrambe in Serie C, e con la maglia dei piemontesi si mette in luce realizzando 25 reti in 23 partite. Questo \"exploit\" gli vale il trasferimento all'Atalanta, con cui debutta in Serie A nella stagione 1942-1943, realizzando 12 reti in massima serie e contribuendo all'agevole salvezza dei bergamaschi.\nDopo l'interruzione guerra, durante la quale ha indossato la maglia del nel Campionato Alta Italia 1944, ha militato nell'Atalanta anche nell'anomalo campionato 1945-1946, nel quale ha offerto un rendimento inferiore a quello delle stagioni precedenti. Nell'estate 1946 viene posto in lista di trasferimento, e scende tra i cadetti con la maglia della Cremonese, dove rimane due stagioni: titolare nella prima, perde il posto in squadra nella seconda, nella quale disputa 3 partite di campionato. In seguito milita nel Cosenza e nella Casertana, in Serie C, prima di chiudere la carriera riavvicinandosi a casa, nella Corniglianese.\nIn carriera ha totalizzato complessivamente 28 presenze e 12 reti nella Serie A a girone unico e 33 presenze e 7 reti in Serie B.\n\u00c8 scomparso nel 1986 all'et\u00e0 di 77 anni."}
{"id": "1801306", "revid": "38120", "url": "https://it.wikipedia.org/wiki?curid=1801306", "title": "Andr\u00e9", "text": ""}
{"id": "1801307", "revid": "88740", "url": "https://it.wikipedia.org/wiki?curid=1801307", "title": "Andrew", "text": ""}
{"id": "1801308", "revid": "6923", "url": "https://it.wikipedia.org/wiki?curid=1801308", "title": "Andreas", "text": ""}
{"id": "1801309", "revid": "47767", "url": "https://it.wikipedia.org/wiki?curid=1801309", "title": "Andrej", "text": ""}
{"id": "1801311", "revid": "599013", "url": "https://it.wikipedia.org/wiki?curid=1801311", "title": "Chiesa di Nostra Signora del Rosario e San Bernardo", "text": "La chiesa di Nostra Signora del Rosario e San Bernardo \u00e8 un luogo di culto cattolico situato nella frazione di Torrazza, in via San Bernardo, nel comune di Sant'Olcese nella citt\u00e0 metropolitana di Genova. La chiesa \u00e8 sede della parrocchia omonima del vicariato di Sant'Olcese-Serra Ricc\u00f2 dell'arcidiocesi di Genova.\nStoria e descrizione.\nLa primitiva cappella fu eretta tra il 1700 e il 1704 per iniziativa di Giovanni Prato ed intitolata a sant'Agata. La costruzione fu totalmente distrutta dall'esercito austriaco nel 1746-1747, ma ben presto ricostruita grazie all'impegno del patrizio Ridolfo Brignole fu Anton Giulio di Genova; la prima celebrazione ufficiale avvenne il 13 ottobre del 1753.\nLa costruzione della chiesa avvenne agli inizi del XX secolo dopo il parere favorevole nel 23 settembre del 1902 di un comitato locale. Dopo la donazione del terreno da parte del concittadino Sebastiano Torre si poterono dare il via libera agli inizi dei lavori, affidando la direzione all'architetto genovese Vittorio Dellepiane nel 1912. Successive donazioni quali un altare marmoreo, un'acquasantiera, un trono e alcuni dipinti raffiguranti sant'Antonio abate e l'apostolo Giacomo arricchirono e corredarono gli interni della chiesa. Il nuovo altare fu consacrato il 20 agosto del 1982 dal cardinale Giuseppe Siri.\nLa chiesa fu eretta al titolo di parrocchiale con apposito decreto arcivescovile datato al 1\u00ba settembre del 1955 e sempre in tale occasione fu aggiunto la seconda intitolazione al santo Bernardo; cinque anni dopo, nel 1960, fu eletta al titolo di Prevostura."}
{"id": "1801312", "revid": "232134", "url": "https://it.wikipedia.org/wiki?curid=1801312", "title": "Ain't Fun", "text": ""}
{"id": "1801313", "revid": "232134", "url": "https://it.wikipedia.org/wiki?curid=1801313", "title": "Aint Fun", "text": ""}
{"id": "1801315", "revid": "16471407", "url": "https://it.wikipedia.org/wiki?curid=1801315", "title": "Coprolalico", "text": ""}
{"id": "1801316", "revid": "767487", "url": "https://it.wikipedia.org/wiki?curid=1801316", "title": "Zonked", "text": "Zonked \u00e8 un album di Dee Dee Ramone (Ain't Fun nella versione europea).\nSono presenti alcuni ex-membri dei Ramones: Marky come batterista e Joey come cantante in una traccia. \u00c8 presente anche la moglie di Dee Dee, Barbara Ramone, in qualit\u00e0 di bassista e cantante."}
{"id": "1801323", "revid": "599013", "url": "https://it.wikipedia.org/wiki?curid=1801323", "title": "Chiesa di Santa Margherita (Sant'Olcese)", "text": "La chiesa di Santa Margherita \u00e8 un luogo di culto cattolico situato nella frazione di Casanova, in piazza Santa Margherita, nel comune di Sant'Olcese nella citt\u00e0 metropolitana di Genova. La chiesa \u00e8 sede della parrocchia omonima del vicariato di Sant'Olcese-Serra Ricc\u00f2 dell'arcidiocesi di Genova.\nStoria e descrizione.\nSecondo alcune testimonianze storiche la prima citazione dell'edificio religioso risalirebbe al 1100, quando il pontefice Alessandro III mise la chiesa sotto la protezione della comunit\u00e0 religiosa; tale documento risulta, per\u00f2, ad oggi perduto o scomparso. La prima vera citazione ufficiale \u00e8 risalente in un atto testamentario, di un certo Simone Doria, datato al 26 gennaio del 1212 dove in tale documento viene lasciato un lascito verso la chiesa. Nel XIII secolo inoltre fu elevata al titolo di parrocchiale.\nI primi lavori di restauro sembrerebbero risalire, cos\u00ec come attesta una lapide, al 1\u00ba settembre del 1336 dove per alcuni storici fu prolungata la struttura della chiesa, per altri fu eseguita l'erezione di una nuova cappella e di un altare. Altri lavori di manutenzione, specie del tetto e delle vetrate, furono eseguiti nel corso del XVII secolo e in parte eseguiti anche agli inizi del Settecento; tali lavori furono finanziati dalla vendita di terre adiacenti e di alberi, vendite che riusciranno a finanziare i necessari lavori di danneggiamento causati dalle violente grandinate.\nL'interno della chiesa, ad un'unica navata, presenta nel totale cinque altari in marmo decorati da stucchi e pregiati dipinti dell'epoca. I primi due altari sono intitolati a sant'Antonio abate, devastato dall'esercito austriaco nel 1747 e successivamente rifatto nel 1766, e alla Madonna del Carmine citato in un antico atto notarile del XVI secolo. Il terzo altare \u00e8 dedicato al Santissimo Crocifisso che, secondo un documento, fu intitolato mercoled\u00ec 14 dicembre del 1644 dal rettore della chiesa; l'odierno altare \u00e8 stato scolpito nel 1714.\nLa statua della \"Madonna del Rosario\" \u00e8 collocata nell'altare a lei dedicato dal 1600, anche se originariamente tale effigie marmorea fu destinata alla basilica di Santa Maria delle Vigne di Genova; la statua fu per\u00f2 ritenuta troppo piccola dai proprietari della chiesa genovese e pertanto si decise di venderla ai parrocchiani di Casanova. Durante l'invasione austriaca del 1747 la statua fu derubata dei pregiati ori e corone e spezzata una mano della Vergine successivamente riattaccata.\nLa struttura religiosa fu inoltre devastata dalla violenza dei fulmini nel corso dei secoli XVIII e XIX, tanto che in un settimanale del 4 maggio 1890 fu lanciato un appello alla comunit\u00e0 religiosa genovese perch\u00e9 contribuisse ai necessari lavori di restauro. Grazie ai fondi pervenuti dalle diverse comunit\u00e0 i lavori furono pertanto avviati, conclusi nel 1892 e il 17 maggio del 1896 il vescovo di Acqui Pietro Balestra pot\u00e9 consacrare la nuova chiesa ai santi Margherita e Lorenzo.\nDichiarata in seguito monumento nazionale fu sconvolta dalla violenta alluvione del 7 e 8 ottobre 1970 che danneggi\u00f2 Genova e altri comuni limitrofi come Sant'Olcese. La furia delle acque provoc\u00f2 il vistoso danneggiamento della struttura rendendo l'edificio non pi\u00f9 agibile e pericolante. Pochi giorni dopo, il 15 ottobre, l'allora sindaco stabil\u00ec la chiusura immediata dello stabile e l'urgente evacuazione della vicina canonica. La richiesta di nuovi lavori, secondo alcuni mai ascoltati, si protrassero per circa cinque anni dopo l'alluvione e persino il quotidiano ligure de \"Il Secolo XIX\" apr\u00ec sottoscrizioni di solidariet\u00e0.\nL'8 ottobre del 1975 si diede inizio alla nuova opera di consolidamento e restauro degli interni ed esterni e, dopo una durata di cinque anni, il 22 giugno del 1980 il cardinale e arcivescovo di Genova Giuseppe Siri pot\u00e9 inaugurare l'edificio. Altri lavori furono eseguiti negli anni a seguire, specie all'interno della chiesa."}
{"id": "1801324", "revid": "108074", "url": "https://it.wikipedia.org/wiki?curid=1801324", "title": "San Francisco (Costa Rica)", "text": ""}
{"id": "1801327", "revid": "232134", "url": "https://it.wikipedia.org/wiki?curid=1801327", "title": "Zonked/Ain't It Fun", "text": ""}
{"id": "1801333", "revid": "228587", "url": "https://it.wikipedia.org/wiki?curid=1801333", "title": "\u00c1rp\u00e1d T\u00f3th", "text": "Biografia.\n\u00c1rp\u00e1d frequent\u00f2 gli studi di ungherese e tedesco presso l'Universit\u00e0 di Budapest (\"E\u00f6tv\u00f6s Lor\u00e1nd Tudom\u00e1nyegyetem\").\nNel 1911 scriver\u00e0 come critico teatrale per il giornale ungherese Debreceni Nagy \u00dajs\u00e1g.\nNel 1913 diventer\u00e0 tutore presso una famiglia benestante, percependo un incomodo, tuttavia vivr\u00e0 in poverta e viene inoltre colpito da tubercolosi e decide di ritirarsi a scopo curativo presso i Monti Tatra.\nDurante il governo rivoluzionario succeduto alla Prima guerra mondiale sar\u00e0 nominato segretario dell'Accademia V\u00f6r\u00f6smarty, ma perder\u00e0 il lavoro dopo la caduta del governo e non avr\u00e0 pi\u00f9 possibilit\u00e0 di trovare lavoro. Condurr\u00e0 il resto della sua vita da povero tubercoloso, uno stato che lo porter\u00e0 a pensare al suicidio come soluzione."}
{"id": "1801337", "revid": "212348", "url": "https://it.wikipedia.org/wiki?curid=1801337", "title": "CAF Champions League 2005", "text": "La CAF Champions League 2005 venne vinta dall'Al Ahly.\nRisultati.\nSemifinali.\n\"24-25 settembre e 15-16 ottobre.\"\nFinale.\n\"28 ottobre e 12 novembre.\""}
{"id": "1801341", "revid": "767487", "url": "https://it.wikipedia.org/wiki?curid=1801341", "title": "All Because of You (Marques Houston)", "text": "All Because of You \u00e8 il primo singolo del cantante R&amp;B statunitense Marques Houston estratto dall'album \"Naked\". \u00c8 stato prodotto dai Tha Cornaboyz e vi ha partecipato il rapper Young Rome, ex membro del gruppo IMx.\nInformazioni.\nLa canzone \u00e8 stata pubblicata solo negli USA, dove ha raggiunto la posizione n.69 nella chart \"Billboard Hot 100\" e la n.14 nella \"Hot R&amp;B/Hip-Hop Songs\".\nIl testo \u00e8 stato scritto dagli stessi Marques Houston e Young Rome, pi\u00f9 dall'altro rapper Rico Love, Dwayne Nesmiths e Pierres Medor.\n\"All Because of You\" non va confusa con \"Because of You\", altro singolo di Marques Houston.\nVideoclip.\nNel videoclip, Marques Houston torna a casa appena in tempo per vedere, piuttosto contrariato, che la sua ragazza si sta trasferendo da un'altra parte. Subito dopo, i due si incontrano nell'atrio e fanno pace, facendosi prendere di nuovo dalla passione amorosa di un tempo."}
{"id": "1801348", "revid": "547034", "url": "https://it.wikipedia.org/wiki?curid=1801348", "title": "Saggistica sui campi di concentramento nazisti", "text": "La Collana \"Amici della Storia\" \u00e8 una raccolta di saggi storici pubblicati a fine anni 1970, in lingua italiana, dalla casa editrice Ferni di Ginevra e riguardanti il tema della deportazione nei campi di concentramento della Germania nazista durante la seconda guerra mondiale.\nLa maggior parte di questi volumi \u00e8 stata pubblicata nel medesimo periodo dalla casa editrice francese \u00c9ditions France-Empire di Parigi. Solo un paio di titoli hanno una data di pubblicazione antecedente o un editore differente.\nCriterio.\nLa collana \u00e8 organizzata secondo un criterio tematico. Buona parte dei titoli \u00e8 dovuta ad un giornalista e storico francese, Christian Bernadac, figlio di un deportato, che ha curato per anni la ricerca di documentazione e testimonianze di reduci dai lager. Altri contributi sono riconducibili a reduci stessi che hanno voluto testimoniare in prima persona la loro esperienza: fra essi vi sono il medico ungherese Mikl\u00f3s Nyiszli, autore del libro \"Un medico a Auschwitz - Memorie di un medico deportato\", e l'attrice francese Fanny Marette, autrice del diario \"Ero il numero 47.177 - Diario di un'attrice deportata\".\nSviluppato secondo un'angolazione che privilegia, per numero di testimonianze, la visione da parte di deportati di nazionalit\u00e0 francese, il copioso materiale documentario comprende, oltre a libri che descrivono minuziosamente la vita nei campi di lavoro forzato e di sterminio, testi che affrontano i diversi aspetti dell'organizzazione del nazismo (con particolare riguardo all'attivit\u00e0 delle SS e della polizia politica Gestapo) e le conseguenze degli esperimenti medici condotti su esseri umani e sull'eugenetica nazista, fino al compimento della soluzione finale della questione ebraica, culminata nel genocidio e nell'Olocausto."}
{"id": "1801354", "revid": "1543377", "url": "https://it.wikipedia.org/wiki?curid=1801354", "title": "Alajuela", "text": "Alajuela \u00e8 un distretto della Costa Rica che sorge a meno di 20\u00a0km dalla capitale San Jos\u00e9, alla cui area metropolitana pu\u00f2 essere ascritta. \u00c8 capoluogo dell'omonima provincia e del cantone che porta lo stesso nome. \u00c8 inoltre sede dell'Aeroporto internazionale Juan Santamar\u00eda, intitolato al noto eroe costarricense cui la citt\u00e0 ha dato i natali nel 1831.\nGeografia fisica.\nAlajuela sorge a 952 metri sul livello del mare nel cuore della Valle Centrale, l'altopiano che attraversa diagonalmente la Costa Rica. Si trova ai piedi del vulcano Po\u00e1s (2704 metri). La citt\u00e0 \u00e8 capoluogo della provincia di Alajuela, una delle pi\u00f9 vaste del Paese, estendendosi dalle porte della capitale fino al confine col Nicaragua. Tra le citt\u00e0 costaricane Alajuela gode della reputazione di essere dotata di un clima particolarmente benevolo. Vista l'altitudine sensibilmente pi\u00f9 bassa rispetto a quella dell'area urbana di San Jos\u00e9 e di tante altre citt\u00e0 della Valle Centrale, \u00e8 una delle citt\u00e0 pi\u00f9 calde della regione.\nStoria.\nIl nome originario del territorio corrispondente alla citt\u00e0 attuale era \"La Lajuela\", comparso per la prima volta in forma scritta nel 1650, quando i primi coloni spagnoli penetrarono in questa zona della Costa Rica.\nPer decenni La Lajuela non costitu\u00ec che un piccolo agglomerato di case di contadini e allevatori, tant'\u00e8 che la fondazione della citt\u00e0 viene fatta corrispondere alla costruzione della prima chiesa, nel 1782. Negli anni a venire l'abitato crebbe discretamente, fino a ottenere il riconoscimento del titolo di citt\u00e0 (1813), per effetto della costituzione varata il maggio precedente dal parlamento spagnolo di Cadice. Dopo la costruzione del palazzo del municipio, sempre nel 1813, il borgo venne nominato \"Villa Hermosa\", per poi mutare nome in \"San Juan Nepomuceno de Alajuela\". Il nome attuale venne invece ufficializzato nel 1824. Alajuela \u00e8 celebre per essere la citt\u00e0 natale di Juan Santamar\u00eda, un ragazzo di umili origini arruolatosi nell'esercito come tamburino e poi diventato eroe nazionale. Il Paese, a quel tempo, era minacciato da un esercito di avventurieri provenienti da nord, guidati da William Walker, un mercenario statunitense che inseguiva il sogno di instaurare un impero personale nel Centro America. Santamar\u00eda, con un atto eroico, favor\u00ec la vittoria dei costaricani, pagando con la vita la riuscita di un'impresa di sabotaggio, che viene ricordata come la battaglia della \"Hacienda Santa Rosa\". L'11 aprile - anniversario della sua uccisione - \u00e8 il \"Giorno di Juan Santamar\u00eda\", in cui si celebra l'eroe nazionale con feste e sfilate.\nLuoghi d'interesse.\nAlajuela, che ospita l'aeroporto principale della Costa Rica, \u00e8 un punto di riferimento per i turisti che intendono compiere escursioni nella regione della Valle Centrale. La citt\u00e0 \u00e8 infatti dotata di buone attrezzature terziarie, e spesso viene preferita alla capitale per la sua atmosfera tranquilla e genuina. Da Alajuela sono facilmente raggiungibili alcuni siti di particolare interesse, come il vulcano Po\u00e1s (2704 metri), un grande allevamento di farfalle e le immense piantagioni di caff\u00e8 \"Doka\", aperte al pubblico in Sabanilla. Un evento che richiama molte persone ad Alajuela \u00e8 l'importante mercato agricolo che si tiene ogni venerd\u00ec sera e sabato mattina, in occasione del quale si possono acquistare opere di artigianato locale o ascoltare la musica tradizionale della Costa Rica."}
{"id": "1801359", "revid": "98020822", "url": "https://it.wikipedia.org/wiki?curid=1801359", "title": "Controfigura", "text": "La controfigura \u00e8 il sostituto di un attore in determinate inquadrature o scene.\nCaratteristiche.\nLa controfigura viene utilizzata in particolare nelle scene pericolose, nel qual caso viene impiegato uno stuntman, di nudo, o nel caso in cui vengano richieste particolari abilit\u00e0 di cui l'attore \u00e8 sprovvisto, come ad esempio nel caso il personaggio sappia destreggiare abilmente le carte da gioco. \nIn altri casi, pu\u00f2 essere un sostituto dell'attore utilizzato per motivi tecnici (\"stand-in\"), come determinare l'illuminazione di una data scena prima di girare."}
{"id": "1801362", "revid": "729019", "url": "https://it.wikipedia.org/wiki?curid=1801362", "title": "Battaglia del convoglio Espero", "text": "La battaglia del Convoglio Espero fu uno dei primissimi scontri navali tra la Royal Navy e la Regia Marina durante la seconda guerra mondiale. Fu uno scontro minore che avvenne il 28 giugno 1940, quando le unit\u00e0 di scorta a tre convogli inglesi diretti ad Alessandria scoprirono un piccolo convoglio italiano, costituito da tre cacciatorpediniere, diretto da Taranto a Tobruk.\nPremesse.\nNelle prime settimane di guerra, scomparso il fronte libico-tunisino per la caduta della Francia, il comando supremo italiano decise di progettare un'offensiva sul fronte libico-egiziano in Cirenaica. Non essendovi in loco tutto il necessario per supportare un'offensiva di quella portata, il comando italiano dovette approntare con rapidit\u00e0 i rifornimenti, che per\u00f2 non potevano essere inviati su rotte relativamente sicure a Tripoli, troppo lontana dal fronte. Fu deciso quindi di inviare materiali e truppe a Tobruk, che per\u00f2 si trovava pericolosamente vicina alla base navale di Alessandria. I convogli l\u00e0 diretti avrebbero dovuto essere adeguatamente programmati e fortemente scortati con relativo allungamento dei tempi di approntamento. Fu quindi scelto di sopperire alle necessit\u00e0 pi\u00f9 urgenti inviando piccole aliquote di materiali e truppe mediante unit\u00e0 da guerra (prevalentemente cacciatorpediniere e sommergibili). Una di queste missioni prevedeva l'invio a Tobruk di due batterie Milmart con dieci cannoni, 120 tonnellate di munizioni e 162 uomini.\nLe forze in campo.\nPer compiere questa missione furono scelti tre cacciatorpediniere della classe Turbine, appartenenti alla II squadriglia: \"Espero\" (caposquadriglia), \"Zeffiro\" e \"Ostro\", che salparono da Taranto alle 22:45 del 27 giugno. Al comando della squadriglia c'era il capitano di vascello Enrico Baroni. Per questa operazione non era ovviamente prevista scorta aerea, ma neppure la ricognizione.\nNel contempo, la Marina britannica aveva in mare tre convogli diretti ad Alessandria: uno, proveniente dalla Grecia, scortato dagli incrociatori leggeri HMS \"Capetown\" e HMS \"Caledon\" con quattro cacciatorpediniere; altri due, provenienti da Malta, scortati dalla 7\u00aa Divisione Incrociatori comandata dal viceammiraglio John C. Tovey (HMS \"Orion\" - ammiraglia, HMS \"Liverpool\", HMAS \"Sydney\", HMS \"Gloucester\" e HMS \"Neptune\" con quattro cacciatorpediniere) appoggiata a distanza dalle corazzate \"Ramilles\" e \"Royal Sovereign\" con la portaerei \"Eagle\" e otto cacciatorpediniere. L'operazione era come sempre appoggiata dalla ricognizione aerea di Malta e di Alessandria.\nLo scontro.\nI cacciatorpediniere italiani furono avvistati verso mezzogiorno del 28 giugno da due Sunderland della ricognizione aerea inglese circa 50 miglia a ovest di Zante. Venuto a conoscenza di ci\u00f2, l'ammiraglio Tovey ordin\u00f2 agli incrociatori della 7\u00aa Divisione di intercettare le navi italiane. Gli incrociatori inglesi, ben informati sui movimenti della navi italiane dalla propria ricognizione aerea, manovrarono in modo da prendere la formazione italiana tra due fuochi, con la 1\u00aa Sezione (\"Orion\", \"Neptune\" e \"Sydney\") a nord e la 2\u00aa Sezione (\"Gloucester\" e\n\"Liverpool\") a sud.\nAlle 18:30 nella zona di mare a circa 75 miglia a ovest-sud-ovest di Capo Matapan il \"Liverpool\" avvist\u00f2 le navi italiane. Alle 18:59 i cinque incrociatori inglesi, dalla distanza di circa 16.000 metri, centrarono la prima salva dei loro cannoni da 152 mm sull'ignaro convoglio italiano. Il comandante Baroni sull\"Espero\", rendendosi subito conto che la maggior velocit\u00e0 delle sue navi non li avrebbe salvati dalla preponderante potenza di fuoco del nemico, decise di coprire con la propria nave le altre due unit\u00e0 mediante cortine fumogene, ordinando loro di disimpegnarsi a tutta velocit\u00e0 verso sud-ovest. Essendo costretto a procedere a zig-zag per distendere la cortina fumogena, l\"Espero\" rest\u00f2 attardato, mentre le distanze con gli incrociatori nemici si accorciavano. Le manovre diversive di Baroni furono comunque efficaci, perch\u00e9 fu solo alle 19:30 che la prima bordata inglese fece centro, quando la distanza si era ormai ridotta a 12.800 metri e nel frattempo Tovey aveva rinunciato ad inseguire le altre due unit\u00e0 italiane. L\"Espero\", bench\u00e9 danneggiato, continu\u00f2 a combattere, sparando e lanciando siluri che non colpirono il bersaglio, ma contribuirono a tenere a distanza gli incrociatori inglesi. Fu solo alle 20:40 che il \"Sydney\" riusc\u00ec ad affondare con un'ultima bordata il semidistrutto \"Espero\", mentre questo ancora si difendeva sparando colpi di cannone, nel punto 35\u00b018'N 20\u00b012'E.\nGli incrociatori della 7\u00aa Divisione dovettero sparare circa 5000 colpi prima di riuscire ad affondare l\"Espero\", dopo due ore e quaranta minuti di feroce combattimento. Da parte sua, l\"Espero\" riusc\u00ec a colpire il \"Liverpool\" con un colpo da 120, causando per\u00f2 solo danni minori.\nLo scontro fin\u00ec con un tale consumo di munizioni da parte inglese, che gli altri convogli in preparazione da Malta furono rinviati di due settimane. Il \"Sydney\" recuper\u00f2 47 naufraghi dell\"Espero\" e lasci\u00f2 sul posto una scialuppa con acqua e viveri. Ci\u00f2 consent\u00ec ad altri sei naufraghi di sopravvivere ed essere ritrovati 14 giorni dopo dal sommergibile italiano \"Topazio\". Il capitano di vascello Baroni affond\u00f2 con la sua nave e fu insignito della Medaglia d'oro al valor militare alla memoria. Lo \"Zeffiro\" e l\"Ostro\" raggiunsero indenni Bengasi il giorno seguente e proseguirono per Tobruk: i due terzi del convoglio erano salvi.\nConsiderazioni finali.\nDue furono gli insegnamenti principali che le parti in causa poterono trarre da questo scontro. Gli inglesi impararono che un'azione navale diurna da lunga distanza contro unit\u00e0 molto pi\u00f9 veloci aveva poche probabilit\u00e0 di dare risultati decisivi. Per gli italiani fu una dolorosa anticipazione di quanto fosse importante una sorveglianza aerea ben coordinata: se ricognitori italiani avessero avvistato le forze navali nemiche in mare, o almeno gli incrociatori alleati prima che questi raggiungessero la distanza utile al tiro, i tre cacciatorpediniere avrebbero potuto disimpegnarsi senza subire alcun danno."}
{"id": "1801364", "revid": "36426", "url": "https://it.wikipedia.org/wiki?curid=1801364", "title": "Mura di Porrona", "text": "Le mura di Porrona costituiscono il sistema difensivo dell'omonimo borgo castellano situato nel territorio comunale di Cinigiano.\nStoria.\nLa cinta muraria fu costruita dai Senesi quasi certamente tra il XII e il XIII secolo a difesa dell'insediamento castellano da essi controllato, che proprio in quel periodo andava sviluppandosi presso la pieve dedicata a san Donato.\nAll'angolo occidentale del perimetro della cerchia venne costruito il castello di Porrona, abitato da famiglie nobili senesi.\nNel complesso, il sistema murario difensivo si \u00e8 mantenuto pressoch\u00e9 intatto nel corso dei secoli, seppur venendosi a trovare in larghissima parte addossato alle pareti esterne delle abitazioni del borgo.\nDescrizione.\nLe mura di Porrona si sviluppano articolandosi lungo un perimetro romboidale, delimitando interamente il piccolo borgo castellano.\nCompletamente rivestita in pietra, la cerchia muraria corrisponde in larga parte alle pareti esterni degli edifici abitativi che costituiscono il centro, a cui si pu\u00f2 accedere attraverso l'unica porta che si apre lungo il lato nord-orientale, denominata porta Senese.\nLa porta, risalente al periodo duecentesco si apre ad arco tondo lungo un brevissimo tratto di cortina muraria che si presenta vista."}
{"id": "1801365", "revid": "110157", "url": "https://it.wikipedia.org/wiki?curid=1801365", "title": "Funky Man", "text": "Funky Man \u00e8 stato il primo singolo da solista di Dee Dee Ramone, uscito sotto lo pseudonimo \"Dee Dee King\".\nStoria.\nLa canzone fa riferimento ad alcuni aspetti della vita di Dee Dee e di sua moglie, Barbara Zampini (Barbara Ramone).\nDalle parole risulta ben chiaro come per Dee Dee questa parentesi rap alla fine sia stata solo una sbandata:"}
{"id": "1801368", "revid": "1662206", "url": "https://it.wikipedia.org/wiki?curid=1801368", "title": "Here We Stand (The Fratellis)", "text": "Here We Stand \u00e8 il secondo album in studio dei The Fratellis, uscito il 9 giugno 2008."}
{"id": "1801377", "revid": "113466351", "url": "https://it.wikipedia.org/wiki?curid=1801377", "title": "Eiji Yoshikawa", "text": "Divenne presto uno dei pi\u00f9 famosi autori del genere del romanzo storico.\nHa ricevuto in premio l'Ordine della Cultura, nel 1960, poi l'Ordine del Sacro Tesoro e il premio per le arti del Mainichi, poco prima della morte avvenuta nel 1962.\nFu autore di numerosi libri di cui i pi\u00f9 importanti sono \"Il bushido\", \"La via del samurai\", \"La via della vita e della morte\" e \"Musashi\".\nBiografia.\nEiji Yoshikawa nacque nella prefettura di Kanagawa, che oggi fa parte di Yokohama.\nA causa del fallimento finanziario del padre, dovette lasciare la scuola per lavorare gi\u00e0 dall'et\u00e0 di 11 anni. All'et\u00e0 di 18 anni, dopo aver subito un brutto incidente mentre lavorava presso il porto di Yokohama, si trasfer\u00ec a Tokyo e divenne apprendista in un laboratorio di lacche dorate. Durante questo periodo crebbe in lui l'interesse verso l'haiku, una forma poetica squisitamente giapponese. Entr\u00f2 quindi in un gruppo di poesia e cominci\u00f2 a scrivere versi haiku utilizzando lo pseudonimo di \u201cKijiro\u201d.\nNel 1914 vinse il primo premio in una gara di scrittura di romanzi, con \"Il racconto di Enoshima\".\nNel 1921 venne assunto dal quotidiano Maiyu Shimbun e durante quell'anno cominci\u00f2 a scrivere pubblicazioni a puntate, come \"Vita di Shinran\".\nNel 1923 spos\u00f2 Yasu Akazawa. Lo stesso anno ci fu un grande terremoto nel Kant\u014d, cosa che fece accrescere in Yoshikawa la determinazione nell'intraprendere la carriera di scrittore. Negli anni successivi pubblic\u00f2 delle storie su vari periodici appartenenti all'editore K\u014ddansha, che lo riteneva il suo scrittore numero uno.\nEiji Yoshikawa, prima di utilizzare tale nome, utilizz\u00f2 19 diversi pseudonimi di scrittore. Egli us\u00f2 per la prima volta il nome \"Eiji Yoshikawa\" nelle pubblicazioni in serie di \"Pericolo di spada, pericolo di donna\". Il suo nome divenne importante dopo \"Il documento segreto di Naruto\", che venne pubblicato in serie sull'Osaka Mainichi Shimbun. La sua sete di scrittura divenne insaziabile.\nAgli inizi degli anni '30 del Novecento, il suo stile divenne pi\u00f9 introspettivo e riflessivo. \nNel 1935, con la pubblicazione in serie sull'Asahi Shimbun di \"Musashi\", un'opera basata sulla storia del famoso spadaccino Miyamoto Musashi. Quest'opera convinse Yoshikawa a continuare a scrivere sulla linea del romanzo storico d'avventura.\nNel 1937 scoppi\u00f2 la guerra con la Cina e l'Asahi Shimbun mand\u00f2 Yoshikawa sul campo di guerra, come corrispondente speciale del quotidiano. Successivamente divorzi\u00f2 da sua moglie, Yasu Akazawa, e spos\u00f2 Fumiko Ikedo.\nContinu\u00f2 a scrivere romanzi persino durante il periodo di guerra, e in tali opere si pu\u00f2 rintracciare anche l'influenza della cultura Cinese. Tra le opere di tale periodo, vi sono \"Taiko\" e la nuova edizione de \"Il romanzo dei tre regni\".\nAlla fine della guerra Yoshikawa smise di scrivere, e si ritir\u00f2 presso Yoshino (l'odierna Oumeshi), nella periferia di Tokyo. Ricominci\u00f2 per\u00f2 a scrivere nel 1947.\nTra le opere del periodo post-bellico bisogna ricordare il nuovo \"Racconto di Heike\", pubblicato nel 1950 sull'Asashi Weekly, e \"Un documento privato della guerra del Pacifico\" pubblicato nel 1958.\nNel 1962 mor\u00ec a causa di un cancro."}
{"id": "1801378", "revid": "770634", "url": "https://it.wikipedia.org/wiki?curid=1801378", "title": "Distretto di Angul", "text": "Il distretto di Angul \u00e8 un distretto dell'Orissa, in India, di 1.139.341 abitanti. Il suo capoluogo \u00e8 Angul.\nAmministrazioni.\nIl distretto di Angul \u00e8 articolato in un certo numero di suddivisioni, blocchi di sviluppo e comuni (denominati \"tehsil\"). Le suddivisioni sono quattro e precisamente Angul, Talcher, Athamalik e Pallahara; i comuni sono Angul, Athamalik, Talcher, Pallahara e Chhendipada; i blocchi di sviluppo sono Angul Sadar, Athamalik Sadar, Chhendipada, Talcher Sadar, Pallahada Sadar, Banarpal, Kishorenagar e Kanhia."}
{"id": "1801380", "revid": "770634", "url": "https://it.wikipedia.org/wiki?curid=1801380", "title": "Distretto di Balangir", "text": "Il distretto di Balangir \u00e8 un distretto dell'Orissa, in India, di 1.335.760 abitanti. Il suo capoluogo \u00e8 Balangir."}
{"id": "1801381", "revid": "61051", "url": "https://it.wikipedia.org/wiki?curid=1801381", "title": "Rolls-Royce Viper", "text": ""}
{"id": "1801382", "revid": "770634", "url": "https://it.wikipedia.org/wiki?curid=1801382", "title": "Distretto di Bhadrak", "text": "Il distretto di Bhadrak \u00e8 un distretto dell'Orissa, in India, di 1.332.249 abitanti. Il suo capoluogo \u00e8 Bhadrak."}
{"id": "1801383", "revid": "729019", "url": "https://it.wikipedia.org/wiki?curid=1801383", "title": "Armstrong Siddeley Viper", "text": "L'Armstrong Siddeley Viper, poi Bristol Siddeley Viper e Rolls-Royce Viper era un motore aeronautico turbogetto sviluppato e prodotto dall'azienda britannica Armstrong Siddeley e successivamente dalle aziende che le successero, la Bristol Siddeley e la Rolls-Royce Limited.\nSviluppo e tecnica.\nEntrato in servizio nel 1953, il Viper era uno sviluppo in scala ridotta dotato di un compressore assiale a 7 stadi del precedente Armstrong Siddeley Sapphire, destinato inizialmente a motorizzare un drone bersaglio, l'australiano GAF Jindivik, e prodotto a questo scopo con materiali di qualit\u00e0 inferiore a quelli normalmente utilizzati in quanto destinato a non essere recuperato e revisionato. Questa scelta si rivel\u00f2 troppo conservativa costringendo l'azienda a riutilizzare materiali di elevata qualit\u00e0. A questo punto il motore poteva essere offerto per motorizzare addestratori avanzati quali il BAC Jet Provost ed il suo derivato da attacco al suolo BAC 167 Strikemaster. L'operazione si rivel\u00f2 positiva tanto da continuare ad offrire il Viper ad un mercato internazionale.\nIn Italia venne utilizzato come propulsore ad uno dei pi\u00f9 famosi addestratori dell'Aeronautica Militare, l'Aermacchi MB-326.\nIl Viper venne inoltre prodotto su licenza nella ex-Jugoslavia"}
{"id": "1801384", "revid": "770634", "url": "https://it.wikipedia.org/wiki?curid=1801384", "title": "Distretto di Balasore", "text": "Il distretto di Balasore \u00e8 un distretto dell'Orissa, in India, di 2.023.056 abitanti. Il suo capoluogo \u00e8 Balasore."}
{"id": "1801386", "revid": "585241", "url": "https://it.wikipedia.org/wiki?curid=1801386", "title": "Giorgio di Suelli", "text": "Biografia.\nNacque a Cagliari nell'XI secolo da Lucifero e Vivenzia, servi della gleba di una nobildonna, chiamata Greca, che in seguito avrebbe concesso la libert\u00e0 a Giorgio per consentirgli di intraprendere la strada per il sacerdozio. Questi, a 22 anni, venne nominato vescovo di Suelli (sede vescovile documentata dall'XI al XV secolo, quando venne inglobata nell'arcidiocesi di Cagliari). Mor\u00ec il 23 aprile 1117. Secondo la tradizione fu un uomo molto pio, un pastore sollecito e un taumaturgo. A lui si attribuiscono infatti diversi miracoli: tra gli altri, avrebbe liberato la mensa del giudice di Cagliari Torchitorio da insetti molesti, \nSempre secondo la tradizione, san Giorgio sarebbe stato sepolto presso la sua cattedrale a Suelli, l'attuale parrocchiale di San Pietro. Presso questo tempio si trova un piccolo santuario, dedicato a san Giorgio, dove i fedeli venerano il luogo in cui si crede si trovi il sepolcro del vescovo.\nCulto.\n\u00c8 particolarmente venerato in Sardegna, dove gli sono state dedicate diverse chiese, ed \u00e8 patrono della diocesi d'Ogliastra. La sua festa si celebra il 23 aprile.\nIl culto di san Giorgio di Suelli venne definitivamente confermato nel 1609 da papa Paolo V."}
{"id": "1801387", "revid": "76963", "url": "https://it.wikipedia.org/wiki?curid=1801387", "title": "Don Knotts", "text": "\u00c8 conosciuto soprattutto per l'interpretazione del personaggio di Barney Fife nella \"sitcom\" \"The Andy Griffith Show\" (ruolo che gli valse cinque Emmy) e per il ruolo di Ralph Furley nella \"sitcom\" \"Tre cuori in affitto\". Fu inoltre protagonista di decine di pellicole cinematografiche a sfondo comico.\nBiografia.\nDon Knotts era figlio di Elsie L. Moore e William Jesse Knotts. La famiglia paterna si era stabilita negli Stati Uniti sin dal XVIII secolo e aveva preso originariamente residenza nella Queen Anne's County, nel Maryland. Il padre svolgeva la professione di agricoltore, ma sub\u00ec un tracollo finanziario che gli fece perdere la propria fattoria. La famiglia (inclusi Don e i suoi due fratelli) vennero supportati dalla madre, che gestiva un bar nel paese. Il padre di Knotts inoltre soffriva di schizofrenia e alcolismo e mor\u00ec quando Don aveva appena 13 anni.\nDopo il diploma alla Morgantown High School, all'et\u00e0 di 19 anni, Knotts entr\u00f2 nell'esercito e prest\u00f2 servizio durante la seconda guerra mondiale come infermiere e come attore nel Pacific Theater. Non prest\u00f2 servizio nel corpo della marina militare come escavatore, come vorrebbe una certa leggenda urbana, motivata forse dall'uscita di un suo film, \"L'ammiraglio \u00e8 uno strano pesce\", ispirato proprio alla marina americana. Dopo la guerra, si laure\u00f2 all'Universit\u00e0 della Virginia Occidentale nel 1948.\nDopo aver svolto diversi ruoli da attore (incluso quello di ventriloquo con un pupazzo chiamato Hooch Matador), Knotts fece la prima apparizione televisiva nella \"soap opera\" \"Aspettando il domani\", dove fu presenza stabile dal 1953 al 1955. La sua fama aument\u00f2 notevolmente dal 1956 quando entr\u00f2 a far parte della compagnia di Steve Allen. Nel 1958, Knotts apparve nel film \"Tempi brutti per i sergenti\", tratto dall'omonima novella di Mac Hyman, dove recit\u00f2 accanto ad Andy Griffith, con il quale inizi\u00f2 una proficua collaborazione artistica che dur\u00f2 decenni.\nNel 1960, quando Griffith inizi\u00f2 a condurre una \"sitcom\" che da lui prese appunto il nome di \"The Andy Griffith Show\" (1960-1968), Knotts ebbe il ruolo di Barney Fife, sottoposto e originariamente cugino dello sceriffo Andy Taylor (interpretato da Griffith stesso). Knotts interpret\u00f2 il ruolo di Fife per cinque stagioni e la sua interpretazione gli valse la conquista di cinque Emmy per il migliore attore-spalla in una commedia televisiva. Knotts abbandon\u00f2 lo show nel 1965 e, forte del successo fino allora ottenuto, sigl\u00f2 cinque contratti di lavoro con la Universal Studios, distinguendosi in commedie cinematografiche come \"L'ammiraglio \u00e8 uno strano pesce\" (1964), \"7 giorni di fifa\" (1966), \"The Reluctant Astronaut\" (1967), \"The Shakiest Gun in the West\" (1968), \"The Love God?\" (1969) e \"How to Frame a Figg\" (1971). Knotts torn\u00f2 comunque ad impersonare Barney Fife negli anni sessanta, facendo apparizioni a \"The Andy Griffith Show\" e guadagnandosi altri due Emmy.\nDopo la realizzazione di \"How to Frame a Figg\", il contratto di Knotts con l'Universal termin\u00f2 ed egli continu\u00f2 a lavorare in campo televisivo ottenendo successi notevoli con un proprio show, intitolato appunto \"The Don Knotts Show\", che veniva trasmesso il gioved\u00ec sera ma che ebbe vita breve. Altre apparizioni da ricordare, quelle al \"The Bill Cosby Show\" e al \"Here's Lucy\". Nel 1970 fece una nuova apparizione come Barney Fife in \"The New Andy Griffith Show\". Nel 1972, Knotts diede nuovamente la propria voce al cinema in due episodi di \"The New Scooby Doo Movies\".\nAll'inizio del 1975, Knotts si impegn\u00f2 con Tim Conway e con la Disney nella realizzazione di film comici per bambini, come \"La banda delle frittelle di mele\" (1975) e il suo seguito \"La banda delle frittelle di mele colpisce ancora\" (1979). I due produssero anche due film commedia indipendenti, \"The Prize Fighter\" (1979) e \"The Private Eyes\" (1981). Knotts partecip\u00f2 anche ad altri film della Disney, incluso \"Gus - Uno strano campione di football\" (1976), \"Herbie al rally di Montecarlo\" (1977) e \"Teste calde e tanta fifa\" (1978).\nNel 1979, Knotts ritorn\u00f2 alle serie televisive interpretando il ruolo di Ralph Furley, l'amministratore di condominio del telefilm \"Tre cuori in affitto\", sul set del quale incontr\u00f2 l'attrice Audra Lindley e l'attore Norman Fell, che collaborarono con lui in una breve serie TV, \"I Roper\". Nel 1986, Don Knotts torn\u00f2 ad unirsi a Andy Griffith nel film per la televisione \"Return to Mayberry\", dove interpret\u00f2 ancora una volta il ruolo di Barney Fife. Dal 1988 lavor\u00f2 nuovamente con Griffith, interpretando il personaggio di Les Calhoun, nel telefilm \"Matlock\", in 17 episodi sino al 1992.\nDopo il termine della serie \"Matlock\" nel 1992, i ruoli di Knotts divennero sempre pi\u00f9 sporadici (incluso un cameo nel flop del 1996 \"Il grande bullo\", dove interpretava il ruolo di un preside di liceo). Nel 1998, Knotts ebbe una piccola ma intensa parte in \"Pleasantville\" con Reese Witherspoon. In quello stesso anno, il suo paese di origine Morgantown, cambi\u00f2 il nome della strada che portava all'universit\u00e0 in \"Don Knotts Boulevard\" e istitu\u00ec il \"Don Knotts Day\". In quello stesso giorno, Knotts venne inoltre nominato vice-sceriffo onorario del dipartimento della Contea di Monongalia, negli Stati Uniti.\nNel 2000 appose le proprie impronte e la propria firma sull'Hollywood Walk of Fame. Anche se continu\u00f2 ad essere presente sui set televisivi, dal 2000 lavor\u00f2 quasi sempre in ruoli in cui prestava solo la propria voce, come nel videogame della serie \"Scooby-Doo\" dal titolo \"\" (2002) o nella serie per bambini \"Hermie &amp; Friends\" (2003), ideata da Tim Conway e che continu\u00f2 anche dopo la sua morte. Nel 2005 diede la voce del Sindaco Rino Tacchino nel film \"Chicken Little - Amici per le penne\", suo ultimo film dal 1979.\nIl 12 settembre 2003, Knotts si trovava a Kansas City per la realizzazione del film \"On Golden Pond\" quando ricevette la notizia della scomparsa dell'amico John Ritter che aveva recitato con lui in \"Tre cuori in affitto\". In questo periodo una cataratta ad entrambi gli occhi and\u00f2 degenerando rendendolo quasi cieco, ma non impedendogli di apparire ancora in TV. Nel 2005 fece la sua ultima apparizione televisiva interpretando una parodia del suo personaggio di Ralph Furley per una serie di \"Desperate Housewives\" e poco dopo fu presente in un episodio del \"That '70s Show\" (\"Stone Cold Crazy\").\nDon Knotts mor\u00ec il 24 febbraio 2006, allo UCLA Medical Center di Los Angeles, all'et\u00e0 di 81 anni, per una serie di complicazioni respiratorie da ricondursi al cancro di cui da tempo soffriva e per il quale si era sottoposto senza successo a diverse cure. Uno degli ultimi amici a incontrarlo al capezzale prima della morte fu Andy Griffith. La figlia fu con lui sino alla fine. Venne sepolto nel Westwood Village Memorial Park Cemetery di Los Angeles. Successivamente, la sua citt\u00e0 natale di Morgantown gli dedic\u00f2 una statua.\nVita privata.\nDon Knotts spos\u00f2 nel 1947 la sua compagna di college Kathryn Metz, dalla quale divorzi\u00f2 nel 1964. Si rispos\u00f2 nel 1974 con Loralee Czuchna, da cui divorzi\u00f2 nel 1983. Si spos\u00f2 la terza volta nel 2002 con l'attrice Frances Yarborough. Ebbe due figli, entrambi dal primo matrimonio."}
{"id": "1801388", "revid": "767487", "url": "https://it.wikipedia.org/wiki?curid=1801388", "title": "Distretto di Boudh", "text": "Il distretto di Boudh \u00e8 un distretto dell'Orissa, in India, di 373.038 abitanti. Il suo capoluogo \u00e8 Boudh."}
{"id": "1801390", "revid": "767487", "url": "https://it.wikipedia.org/wiki?curid=1801390", "title": "Distretto di Cuttack", "text": "Il distretto di Cuttack \u00e8 un distretto dell'Orissa, in India, di 2.340.686 abitanti. Il suo capoluogo \u00e8 Cuttack."}
{"id": "1801391", "revid": "767487", "url": "https://it.wikipedia.org/wiki?curid=1801391", "title": "Distretto di Deogarh", "text": "Il distretto di Deogarh \u00e8 un distretto dell'Orissa, in India, di 274.095 abitanti. Il suo capoluogo \u00e8 Deogarh."}
{"id": "1801392", "revid": "767487", "url": "https://it.wikipedia.org/wiki?curid=1801392", "title": "Distretto di Dhenkanal", "text": "Il distretto di Dhenkanal \u00e8 un distretto dell'Orissa, in India, di 1.065.983 abitanti. Il suo capoluogo \u00e8 Dhenkanal."}
{"id": "1801393", "revid": "61051", "url": "https://it.wikipedia.org/wiki?curid=1801393", "title": "Bristol Siddeley Viper", "text": ""}
{"id": "1801394", "revid": "92723", "url": "https://it.wikipedia.org/wiki?curid=1801394", "title": "Campionato mondiale di scherma 1977", "text": "Il Campionato mondiale di scherma del 1977 si \u00e8 svolto a Buenos Aires in Argentina.\nSono stati assegnati 2 titoli femminili e 6 titoli maschili:"}
{"id": "1801395", "revid": "767487", "url": "https://it.wikipedia.org/wiki?curid=1801395", "title": "Distretto di Gajapati", "text": "Il distretto di Gajapati \u00e8 un distretto dell'Orissa, in India, di 518.448 abitanti. Il suo capoluogo \u00e8 Paralakhemundi."}
{"id": "1801397", "revid": "289247", "url": "https://it.wikipedia.org/wiki?curid=1801397", "title": "San Giorgio (vescovo)", "text": ""}
{"id": "1801398", "revid": "767487", "url": "https://it.wikipedia.org/wiki?curid=1801398", "title": "Distretto di Ganjam", "text": "Il distretto di Ganjam \u00e8 un distretto dell'Orissa, in India, di 3.136.937 abitanti. Il suo capoluogo \u00e8 Chhatrapur."}
{"id": "1801400", "revid": "767487", "url": "https://it.wikipedia.org/wiki?curid=1801400", "title": "Distretto di Jagatsinghpur", "text": "Il distretto di Jagatsinghpur (in lingua oriya \u0b1c\u0b17\u0b24\u0b38\u0b3f\u0b02\u0b39\u0b2a\u0b41\u0b30 \u0b1c\u0b3f\u0b32\u0b3e) \u00e8 un distretto dell'Orissa, in India, di 1.056.556 abitanti. Il suo capoluogo \u00e8 Jagatsinghpur."}
{"id": "1801401", "revid": "767487", "url": "https://it.wikipedia.org/wiki?curid=1801401", "title": "Distretto di Jajpur", "text": "Il distretto di Jajpur \u00e8 un distretto dell'Orissa, in India, di 1.622.868 abitanti. Il suo capoluogo \u00e8 Jajpur."}
{"id": "1801409", "revid": "1516566", "url": "https://it.wikipedia.org/wiki?curid=1801409", "title": "Falco pescatore (araldica)", "text": "In araldica il falco pescatore compare raramente, per lo pi\u00f9 in alcuni stemmi di araldica civica."}
{"id": "1801411", "revid": "2519", "url": "https://it.wikipedia.org/wiki?curid=1801411", "title": "Distretto municipale di Builsa Nord", "text": "Il distretto municipale di Builsa Nord (ufficialmente Builsa North Municipal District, in inglese) \u00e8 un distretto della Regione Orientale Superiore del Ghana."}
{"id": "1801415", "revid": "486946", "url": "https://it.wikipedia.org/wiki?curid=1801415", "title": "Builsa District", "text": ""}
{"id": "1801417", "revid": "61051", "url": "https://it.wikipedia.org/wiki?curid=1801417", "title": "SOKO G2 Galeb", "text": ""}
{"id": "1801418", "revid": "92723", "url": "https://it.wikipedia.org/wiki?curid=1801418", "title": "Campionato mondiale di scherma 1978", "text": "Il Campionato mondiale di scherma del 1978 si \u00e8 svolto ad Amburgo, nell'allora Germania Ovest.\nSono stati assegnati 2 titoli femminili e 6 titoli maschili:"}
{"id": "1801419", "revid": "729019", "url": "https://it.wikipedia.org/wiki?curid=1801419", "title": "Soko J-21 Jastreb", "text": "Il Soko J-21 Jastreb (\"Falco\") \u00e8 un monomotore a getto multiruolo ad ala dritta progettato e realizzato dall'azienda jugoslava SOKO all'inizio degli anni sessanta.\nSviluppato sulla base del progetto del precedente G-2 Galeb vennero utilizzati inizialmente come addestratori nelle scuole di volo della Jugoslovensko ratno vazduhoplovstvo i protivvazdu\u0161na odbrana e nell'allora pattuglia acrobatica nazionale Lete\u0107e zvezde.\nStoria del progetto.\nIl Soko J-21 Jastreb \u00e8 un aereo da addestramento/attacco/ricognizione progettato e realizzato in Jugoslavia all'inizio degli anni sessanta sulla base del progetto del G-2 Galeb.\nQuesti aerei, progettati per addestramento ma con la possibilit\u00e0 di essere adattati per azioni di attacco, sono stati prodotti dalla Soko a Mostar, in Bosnia ed Erzegovina fino agli anni ottanta e vennero anche usati per la ricognizione. Alcuni aerei vennero venduti anche alla Libia e sono ancora operativi.\nLa versione da addestramento \u00e8 bi-posto, mentre quella di attacco/ricognizione \u00e8 monoposto.\nDal 1984 al 1990 i \"J-21 Jastreb\" hanno fatto parte delle Lete\u0107e zvezde (Stelle volanti), la pattuglia acrobatica dell'aviazione jugoslava e per la loro caratteristica colorazione gialla venivano soprannominati Kanarinci.\nCon la dissoluzione della Jugoslavia questi aerei vennero utilizzati intensamente tra il 1991 e il 1995 dalle Forze aeree della Federazione Jugoslava e della Republika Srpska durante la guerra. Con gli accordi di Dayton e l'accordo SALT (Trattato sulla limitazioni della armi strategiche) 66 esemplari vennero ritirati dal servizio dalla Federazione Jugoslava. Oltre che quelli in forza alla Libia alcuni esemplari sono ancora in servizio come aerei da trasporto nella Repubblica Serba di Bosnia ed Erzegovina."}
{"id": "1801426", "revid": "36426", "url": "https://it.wikipedia.org/wiki?curid=1801426", "title": "Mura di Montorio", "text": "Le mura di Montorio costituiscono il sistema difensivo dell'omonimo borgo di origini medievali situato nel territorio comunale di Sorano.\nStoria.\nLa cinta muraria fu costruita in epoca medievale dagli Aldobrandeschi, proprio nel periodo in cui veniva costruita la rocca. L'intera struttura difensiva venne completata quasi certamente tra la fine del XII e gli inizi del XIII secolo.\nCon il passaggio di Sorano alla dinastia di signori locali, tutte le strutture fortificate che caratterizzavano il borgo furono mantenute pressoch\u00e9 intatte, fatta eccezione per alcuni lavori di ristrutturazione che hanno portato alla realizzazione di torri a sezione circolare durante il periodo rinascimentale.\nIl passaggio dell'area nel Granducato di Toscana avvenuto nel 1616, determin\u00f2 le condizioni per la trasformazione del castello in fattoria fortificata, con un conseguente parziale smantellamento di alcuni tratti dell'originaria cinta muraria. Va per\u00f2 precisato che Montorio di Sorano non pass\u00f2 direttamente al Granducato ma rimase nel pieno e solo dominio degli Ottieri. Il riferimento al 1616 riguarda Castell'Ottieri, capitale della contea, e San Giovanni delle Contee, ceduto a Cosimo II de' Medici per la cifra di piastre.\nDescrizione.\nLe mura di Montorio delimitano quasi parzialmente il piccolo borgo castellano di origini medievali, sviluppandosi lungo un perimetro quadrangolare.\nLa cinta muraria presenta nel suo complesso un basamento a scarpa e si caratterizza per alcuni tratti a vista e per alti in cui \u00e8 addossata a pareti di edifici; risulta interamente rivestita in conci di tufo, che ben si adattano al contesto geologico che caratterizza l'intera zona.\nL'ingresso al borgo \u00e8 possibile attraverso la porta di Montorio, una pregevole porta di accesso ad arco tondo con merlatura sommitale che si apre sul lato meridionale della cerchia muraria, preceduta da un profondo fossato che viene superato da un ponte che ha sostituito quello originario di tipo levatoio.\nAll'angolo sud-orientale del perimetro delle mura si eleva una robusta torre a sezione circolare, che costituisce il vertice della pianta ad L del Castello, che si articola proprio su questo angolo. L'angolo nord-orientale della cerchia muraria si caratterizza per la presenza di un'altra torre cilindrica.\nIl borgo \u00e8 rimasto privato delle strutture murarie difensive lungo il lato occidentale, dove \u00e8 situata anche la cappella di Santa Maria, e su buona parte di quello settentrionale."}
{"id": "1801428", "revid": "3831", "url": "https://it.wikipedia.org/wiki?curid=1801428", "title": "Lodovico Zambeletti (industriale)", "text": ""}
{"id": "1801429", "revid": "1086846", "url": "https://it.wikipedia.org/wiki?curid=1801429", "title": "Bologna Football Club 1980-1981", "text": "Questa voce raccoglie le informazioni riguardanti il Bologna Football Club nelle competizioni ufficiali della stagione 1980-1981.\nStagione.\nIl Bologna nel campionato di Serie A 1980-1981 si \u00e8 classificato al settimo posto, malgrado i 5 punti di penalizzazione inflitti per lo scandalo delle scommesse. Con un buon inizio di stagione, la squadra allenata da Luigi Radice ha annullato in breve la penalizzazione, mantenendosi sempre a distanza di sicurezza dalle zone calde. Senza la penalizzazione il Bologna si sarebbe classificato al quinto posto. Scudetto per la 19\u00aa volta alla Juventus con 44 punti, seconda la Roma con 42 punti.\nIn Coppa Italia il Bologna ha fatto ancora meglio, prima del campionato disputa il quinto girone di qualificazione, lo vince per miglior differenza reti rispetto al Napoli, entrambe a 7 punti, nei Quarti supera la Lazio nel doppio confronto, poi in Semifinale viene estromessa dal Torino."}
{"id": "1801430", "revid": "110157", "url": "https://it.wikipedia.org/wiki?curid=1801430", "title": "Progetto Pegasus", "text": "Progetto P.E.G.A.S.U.S. (\"Project P.E.G.A.S.U.S.\", acronimo di Potential Energy Groups / Alternate Sources / United States), \u00e8 una base scientifica immaginaria dell'universo Marvel, creata da Mark Gruenwald e Ralph Macchio (testi) in \"Marvel Two-in-One\" n. 42 (agosto 1978). Situata sulle Monti Adirondack nello Stato New York, \u00e8 stata fondata per studiare forme di energia alternativa, \u00e8 stata anche utilizzata occasionalmente come prigione per personaggi dotati di superpoteri.\nLa base viene ricordata soprattutto per la \"Saga del Progetto Pegasus\" in \"Marvel Two-in-One\" n. 53-n. 58 (poi raccolta in volume e arricchita dalle illustrazioni di John Byrne e George P\u00e9rez) e per i molti supereroi che si sono alternati fra gli addetti alla sicurezza, fra cui la Cosa e Quasar. \u00c8 stata anche utilizzata per breve tempo come base delle operazioni dello Squadrone Supremo.\nTrama.\nBen Grimm si dirige nel cuore dello Stato di New York alla base del Progetto Pegasus. Passato il controllo di sicurezza, si trova di fronte Quasar. Ben cerca di attaccarlo confondendolo con Bob Grayson, che aveva indossato i panni di Marvel Boy ed era un nemico dei Fantastici Quattro. Imprigionato in una gabbia di energia, Ben \u00e8 costretto a dare ascolto alle spiegazioni di Quasar, Wendell Vaughn, nuovo capo della sicurezza del Progetto Pegasus. Ben incontra anche il dott.Lightner, che si allontana velocemente e informa dell'arrivo della Cosa un personaggio misterioso, che gli ordina di dare avvio all'operazione Furia.\nNel Lower East di Manhattan, Thundra difende da un piccolo criminale un nano nero che organizza incontri di lotta. Alla base intanto la Cosa e Quasar vanno a visitare Wundarr, che \u00e8 entrato in coma dopo aver ricevuto una superdose di energia cosmica. Le condizioni del ragazzo non stanno migliorando e, sebbene privo di sensi, Wundarr continua ad assorbire tutta l'energia che lo circonda. Mentre Ben si prepara per la cena, il dott. Lightner stordisce le guardie e disattiva temporaneamente il perimetro difensivo. In questo modo Deathlok riesce a penetrare nel centro senza farsi notare. Nel frattempo la Cosa, terribilmente annoiato, decide di fare una passeggiata e viene aggredito da Deathlok. Il colpo di pistola di Deathlok lo ferisce soltanto ma il nemico riesce comunque a fuggire, fondendo il portale. Quasar riesce a bloccarlo con una barriera fotonica, la Cosa distrugge la pistola e le guardie lo fanno a pezzi.\nNell'East Side di Manhattan Thundra sconfigge quattro lottatrici: Titania (Davida DeVito), Mimi Spaventia, Letha e Giunonia (inglese: Poundcakes). Alla base il dott.Lightner riceve ordine di iniziare l'operazione cancellazione perch\u00e9 il proiettore \u201cN\u201d non deve essere trovato. Il dottore libera quindi Nuklo (il figlio di Robert Frank alias Trottola I). Scatta l'allarme e Quasar e la Cosa insieme a Bill Foster, appena arrivato alla base, si separano. I due entrano in un montacarichi che si blocca, mentre il pavimento comincia ad alzarsi. La Cosa \u00e8 in difficolt\u00e0 per il braccio ferito, ma Bill Foster si trasforma in Giant Man II, con gran sorpresa di Ben. Giant Man riesce a fare pressione sul pavimento, che era spinto da uno stantuffo azionato da Nuklo. Capendo di non poter pi\u00f9 portare a termine l'azione, Nuklo fugge e si reca nella cupola magnetogravitazionale. Solo l'intervento di Quasar, che sintonizza i suoi bracciali sulle radiazioni dei reattori, riesce a salvare la base. Intanto su un ring nel Sud di Manhattan, Thundra sta nuovamente sfidando Titania, la quale nasconde una siringa contenente un liquido stordente. Grazie a questo espediente Titania vince l'incontro.\nLa Cosa e Giant Man individuano Nuklo dietro al generatore sperimentale di gravit\u00e0 zero. Per proteggere Giant Man dalle radiazioni, la Cosa gli fascia le mani con del piombo, in modo che possa colpire Nuklo. Dopo un violento scontro i due eroi riescono ad avere la meglio e la Cosa scaglia Nuklo contro il generatore, che si attiva a causa delle radiazioni emesse dal mostro, imprigionandolo.\nMentre Wundarr, che ha riacquistato la memoria, decide di fingersi ancora privo di sensi, anche Thundra, Titania, Mimi Spaventia, Poundcakes (Giunonia) e Letha arrivano alla base Pegasus: infatti, dopo essere stata colpita dal dardo avvelenato durante l'incontro con Titania, Thundra, insieme alle altre lottatrici, \u00e8 stata ingaggiata da una organizzazione segreta internazionale per collocare un aggeggio misterioso in un punto preciso della base.\nDopo essere stata lasciata sola dalle compagne, che dichiarano di avere una seconda missione che non possono rivelarle, Thundra si scontra con la Cosa.\nMentre Quasar e Giant Man stanno sistemando i danni causati dal combattimento con Nuklo, scatta l'allarme. Quasar trova le lottatrici e viene bloccato dal grido di Mimi Spaventia, che lo fa quasi impazzire. Quasar riesce a farsi forza e a colpire due nemiche, mentre le altre vengono neutralizzate da Giant Man con le onde di energia che si sprigionano dai suoi bracciali e in ginocchio. Il combattimento fra la Cosa e Thundra viene interrotto dall'arrivo di Quasar, Wendell e le prigioniere.\nNel frattempo il dottor Lightner trova l'apparecchio nascosto dalle lottatrici, che si rivela essere l'ultimo componente mancante del proiettore ennedimensionale che lo scienziato sta assemblando per distruggere il progetto Pegasus.\nIl consiglio di sicurezza Pegaso, analizzando gli avvenimenti degli ultimi giorni, denuncia la presenza di una spia e forma delle squadre per indagare.\nNon hanno ancora scoperto, per\u00f2, che Wundarr ha finalmente lasciato la sua stanza e si sta spostando assorbendo tutta l'energia intorno. Come conseguenza la porta della cella di Solarr si disattiva e il prigioniero riesce a fuggire e a liberare anche Klaw. Il tradimento del dottor Lightner viene scoperto. Il dottore ha assemblato il proiettore ennedimensionale, con cui intende proiettare la base Pegasus in un'altra dimensione, dopo essersi ripreso l'energia che possedeva nei panni di \"Blacksun\".\nMentre Wundarr arriva alla sala del Cubo Cosmico, Quasar, la Cosa e Giant Man cercano di fermare Solarr e Klaw, ma proprio quando pensano di aver vinto, Klaw li tramortisce con una potentissima scarica. Il criminale \u00e8 sul punto di infliggere il colpo di grazia ma il suo artiglio sonico non risponde pi\u00f9 ai comandi e Klaw ne viene risucchiato: \u00e8 stato Acquario, ossia Wundarr che \u00e8 entrato nel cubo cosmico e ne \u00e8 uscito rinato; il suo corpo, la sua mente e il suo costume sono completamente cambiati. Inoltre, sprigiona sempre un campo annullatore che indebolisce tutti coloro che gli sono intorno. Un temibile nemico si fa per\u00f2 avanti: il dottor Lightner, che, utilizzando il suo proiettore su s\u00e9 stesso, si trasformato in un vortice interdimensionale che attira cose ed energia, ingrandendo a dismisura il proprio potere. Lo scontro fra Acquario e Lightner assorbe tutta l'energia di Pegasus e Acquario \u00e8 costretto a fermarsi per non far morire tutti gli abitanti della base. Quando ogni speranza sembra perduta, sapendo di essere gi\u00e0 condannato dalle radiazioni contratte tempo prima da Atom-Smasher, Giant Man decide di sacrificarsi gettandosi nell'uomo ennedimensionale e allargandosi dentro di lui. Gli amici non vogliono per\u00f2 abbandonare Wendell al suo destino: Quasar, La Cosa, Thundra e Wundarr formano una catena vitale e anche Wundarr entra nell'uomo ennedimensionale. Ritrovato Giant Man, Acquario annulla l'energia di Lightner, che viene strappato dalla realt\u00e0 dalla sua stessa forza e svanisce.\nLa Cosa fa quindi ritorno a New York con i Fantastici Quattro, mentre Thundra rimane alla base Pegasus e Acquario si appresta ad intraprendere la sua missione e portare ovunque la pace. Ma non tutto \u00e8 risolto: la Roxxon Oil Corporation continuer\u00e0 nel suo piano per acquisire il monopolio energetico del mondo."}
{"id": "1801434", "revid": "466539", "url": "https://it.wikipedia.org/wiki?curid=1801434", "title": "Lesley Ann Warren", "text": "Attrice di teatro, cinema e televisione, Lesley venne candidata nel 1983 all'Oscar alla miglior attrice non protagonista per il film \"Victor Victoria\".\nBiografia.\nLesley Ann Warren nasce in una famiglia ebraica il cui cognome originariamente era Woronoff; suo padre, William, era un agente immobiliare mentre sua madre, Margot, era una cantante. Il suo matrimonio del 1967 con il produttore Jon Peters \u00e8 finito con un divorzio nel 1975. I due hanno avuto un figlio, Christopher, nato nel 1968, anche lui attore. Dal 1977 al 1985 \u00e8 stata legata al coreografo Jeffrey Hornaday e dal 2000 \u00e8 sposata con il dirigente pubblicitario Ron Taft.\nCarriera.\nCominci\u00f2 la sua carriera da ballerina, studiando alla School of American Ballet. Entr\u00f2 all'Actors Studio a 17 anni, la pi\u00f9 giovane allieva accettata dallo studio. Il suo debutto a Broadway avvenne nel 1963 nel musical \"110 in the Shade\". Vinse il Theatre World Award nel 1965 per il musical \"Drat! The Cat!\". Nel 1973 fu la protagonista Scarlett O'Hara a Los Angeles nel musical \"Scarlett\". Non essendo stata scelta per interpretare \"Tutti insieme appassionatamente\", ebbe l'occasione di diventare la protagonista di \"Rodgers and Hammerstein\", un successo televisivo che la fece conoscere al grande pubblico.\nOltre alla candidatura all'Oscar alla miglior attrice non protagonista, ha avuto cinque \"nomination\" al Golden Globe, che vinse nel 1977 per la miniserie \"Harold Robbins' 79 Park Avenue\". Venne inoltre candidata anche agli Emmy, per il film televisivo \"Family of Spies\" (1991).\nDoppiatrici italiane.\nNelle versioni in italiano dei suoi film, Lesley Ann Warren \u00e8 stata doppiata da:"}
{"id": "1801438", "revid": "773636", "url": "https://it.wikipedia.org/wiki?curid=1801438", "title": "CAF Champions League 2006", "text": "La CAF Champions League 2006 venne vinta dall'Al-Ahly.\nRisultati.\nTurno Preliminare.\nWallidan, CIVO United e El Ahmedi ritirate. CAPS squalificato.\nPrimo turno.\nCAPS United squalificato dopo andata per aver inviato false informazioni su 2 giocatori Malawiani che non potevano essere schierati in campo nella gara contro l'InterStar; l'InterStar venne riammesso.\nLa gara di ritorno Hearts of Oak v Saint-George SA venne abbandonata sul 2-0 quando il Saint-George si ritir\u00f2 dal campo in segno di protesta per l'arbitraggio a loro sfavorevole. Hearts of Oak pass\u00f2 il turno.\nFase a Gironi.\nSemifinali.\n\"29 settembre-1\u00ba ottobre e 14-15 ottobre.\"\nFinale.\n\"29 ottobre e 11 novembre.\""}
{"id": "1801439", "revid": "92723", "url": "https://it.wikipedia.org/wiki?curid=1801439", "title": "Campionato mondiale di scherma 1979", "text": "Il Campionato mondiale di scherma del 1979 si \u00e8 svolto a Melbourne in Australia.\nSono stati assegnati 2 titoli femminili e 6 titoli maschili:"}
{"id": "1801442", "revid": "287204", "url": "https://it.wikipedia.org/wiki?curid=1801442", "title": "Too Tough to Die Live", "text": "Too Tough to Die Live \u00e8 un album live, postumo di Dee Dee Ramone, registrato durante un concerto svoltosi al club \"The Spa\" di New York.\nIl titolo di questo album deriva dall'ottavo album dei Ramones, \"Too Tough to Die\"."}
{"id": "1801444", "revid": "76963", "url": "https://it.wikipedia.org/wiki?curid=1801444", "title": "Jean Chalopin", "text": "Nel 1971 Jean Chalopin crea la \"DIC Audivisuel\", che diverr\u00e0 poi la DIC Entertainment; ha diretto e prodotto numerosi cartoni animati, spesso in coproduzioni internazionali. \u00c8 sposato con la ex modella sino-singaporeana Ethel Chalopin, con la quale ha avuto due figli."}
{"id": "1801447", "revid": "1543377", "url": "https://it.wikipedia.org/wiki?curid=1801447", "title": "Falagountou", "text": "Falagountou \u00e8 un dipartimento del Burkina Faso classificato come comune, situato nella provincia di S\u00e9no, facente parte della Regione del Sahel.\nIl dipartimento si compone del capoluogo e di altri 12 villaggi: Belgou, Ekeou, Fetobarabe, Gomo, Goulgountou, Gourara, Ha\u00efni, Kargono, Sella, Wiboria, Zargaloutan e Zeydrabe."}
{"id": "1801448", "revid": "232134", "url": "https://it.wikipedia.org/wiki?curid=1801448", "title": "Aint fun", "text": ""}
{"id": "1801452", "revid": "1543377", "url": "https://it.wikipedia.org/wiki?curid=1801452", "title": "Gorgadji", "text": "Gorgadji \u00e8 un dipartimento del Burkina Faso classificato come comune, situato nella provincia di S\u00e9no, facente parte della Regione del Sahel.\nIl dipartimento si compone del capoluogo e di altri 15 villaggi: Bangataka, Bangataka-Lere, Bouloye-Siguidi, Boundougnoudji, Demniol, Diobbou, Gorouol-Galole, Guide, Lelly, Lere, Oulfou-Alfa, Peteguerse, Tadjo, Tiekaledji e Tonga."}
{"id": "1801454", "revid": "767487", "url": "https://it.wikipedia.org/wiki?curid=1801454", "title": "Gaetano Boschi", "text": "Professore di clinica neurologica nelle universit\u00e0 di Padova, Bologna, Roma, Torino, Ferrara e Modena (universit\u00e0 di cui fu anche rettore), fu uno dei principali innovatori della medicina di guerra, con l'opera \"La nevrosi traumatica in guerra\" pubblicata nel 1915.\nMassone, fu membro della Loggia \"Propaganda\" n. 2 di Roma, e 33\u00ba ed ultimo grado del Rito scozzese antico ed accettato.\nBiografia.\nGaetano Boschi nacque a Padova il 19 maggio 1882, da Vitaliano Augusto e Pia Caterina Garbi. Trascorse a Padova la sua giovinezza e raggiunta la maturit\u00e0 si iscrisse alla facolt\u00e0 di medicina e chirurgia dove fu allievo di Achille De Giovanni, Luigi Lucatello e Giovanni Mingazzini e si laure\u00f2 nel 1906. \nMostr\u00f2 subito interesse per gli studi neuropsichiatrici e ottenne nel 1913 la libera docenza in clinica psichiatrica nell'universit\u00e0 di Roma e successivamente quella in neuropatologia nell'universit\u00e0 di Torino.\nCarriera universitaria e ospedaliera.\nSi dedic\u00f2 fin da subito alla carriera ospedaliera oltre che alla docenza nella clinica universitaria. \nNel 1909 vinse il concorso e fu designato primario dell'ospedale psichiatrico di Sondrio. Svilupp\u00f2 gran parte della sua carriera e attivit\u00e0 clinica e scientifica nell'ospedale psichiatrico di Ferrara diventandone il direttore nel 1930. Decise, quindi, di consolidare l'immagine dell'istituto attraverso la copiosa produzione di contributi suoi personali e dei suoi allievi nella ricerca.\nNel 1915 allo scoppio della prima guerra mondiale dovette sospendere il suo impiego a Ferrara per poi riprenderlo alla fine del conflitto. Partecip\u00f2 quindi all'organizzazione sanitaria militare dedicandosi al centro neurologico militare di Bari, al dipartimento marittimo di Taranto e all'ospedale speciale militare per malati nervosi di Villa del Seminario presso Ferrara e guadagn\u00f2 il grado di tenente colonnello. \nNel 1930 con Maria Cori scrisse il trattato \"Compressioni Midollari\" considerato prezioso per gli innumerevoli casi trattati e per il contributo semeiotico. \nNel 1931 fond\u00f2 il \"Giornale di psichiatria e neuropatologia\"; per il progetto di questa rivista si circond\u00f2 di validi collaboratori, tra i principali neuropsichiatri dell'epoca, e riusc\u00ec a collocare il suo periodico tra quelli pi\u00f9 apprezzati in campo nazionale. \nFu anche direttore della divisione neuropatologica dell'Arcispedale Sant'Anna di Ferrara. \nNel 1942 ottenne la cattedra di clinica delle malattie nervose e mentali all'universit\u00e0 di Modena e ne fu magnifico rettore dal 1947 al 1950. Fu nello stesso anno al congresso internazionale di psichiatria a Parigi presentando una modalit\u00e0 speciale di cura chiamato pneumoterapia cerebrale. Dal 1951 al 1957 ricevette il presidio della scuola di specializzazione in clinica neuropsichiatrica.\nFu presidente dell'Accademia delle scienze di Ferrara, presidente dell'ordine dei medici di Ferrara e uno dei fondatori della Societ\u00e0 radio-neuro-chirurgica italiana.\nPersonalit\u00e0 e ultimi anni.\nEgli raggiunse un'ampia notoriet\u00e0 grazie alla sua vivace e originale personalit\u00e0 e al suo grande contributo scientifico realizzando una stimata scuola di neuropsichiatria che istru\u00ec molti specialisti di eccellente valore. Il suo modo di esprimersi semplice e genuino rende la sua mente pratica, in grado di apprendere ed elaborare concetti distaccandosi da quelli dei suoi mentori. Boschi fu sicuramente un personaggio di rilievo nella neuropsichiatria della sua epoca ricercando sempre l'integrazione con altre scienze mediche simili. Alcune delle sue teorie non trovarono unanime consenso negli ambienti specialistici ma comunque fu un personaggio di rilevante spessore in ambito scientifico. \nBoschi mor\u00ec a Bologna il 19 marzo 1969.\nLa nevrosi traumatica in guerra.\nGaetano Boschi durante il primo conflitto mondiale studi\u00f2 la sintomatologia della nevrosi traumatica causata dalla guerra distinguendola dalla nevrosi traumatica generica. Con il termine nevrosi si indicano tutte le malattie organiche traumatiche del sistema nervoso, in conseguenza di un trauma fisico o dell'avvertimento di questo. La nevrosi traumatica pu\u00f2 anche scaturire dall'esaltazione di alcune doti predisponenti quali: l'emotivit\u00e0, la suggestione, l'aprosessia, l'abulia; \nda ci\u00f2 ne deriva che la guerra pu\u00f2 costituire un fattore causale molto notevole.\nLe nevrosi traumatiche da guerra non derivano solo dal trauma fisico ma soprattutto dell'effetto conturbante che questo scaturisce nel soldato,\nla mancata sintomatologia locale \u00e8 dovuta all'insieme di altre circostanze che distolgono l'attenzione del soldato e attutiscono la sua impressionabilit\u00e0 alla lesione fisica. Quindi i predisposti alla nevrosi traumatica manifestano la malattia gi\u00e0 prima di avvertire il trauma fisico.\nIl soldato soffre di allucinazioni, turbe sensoriali, immagini affini a quelle del sogno che compaiono nel dormiveglia quando l'attenzione del malato \u00e8 affievolita oppure sono dovute ad una confusione mentale. \nAltri sintomi ricorrenti sono: depressione, abbattimento ed eccitamento del sistema nervoso, insonnia e angoscia degenerate nell'idea del suicidio, apatia, impressionabilit\u00e0 esagerata, tremore ed iperestesia diffusa. Frequenti anche episodi di sonnambulismo.\nAltre circostanze importanti nel manifestarsi della nevrosi sono rappresentate da malattie quali l'arteriosclerosi e la sifilide, l'alcoolismo e il tabagismo.\nSi parla di sommazione degli stimoli psichici poich\u00e9 una catena di traumi complementari aggrava la nevrosi iniziale. \nPer diagnosticare la nevrosi traumatica da guerra \u00e8 utile cogliere i segnali premonitori per riuscire ad analizzare precocemente la malattia.\nNell'esercito \u00e8 facilitato il riconoscimento di questi sintomi in quanto l'individuo ne era precedentemente indenne ma gli studiosi si sono ugualmente imposti la ricerca di mezzi per rilevare eventuali avvisaglie.\nNei casi pi\u00f9 limpidi il decorso della nevrosi traumatica da guerra \u00e8 breve e la prognosi favorevole: la cura pi\u00f9 ottimale per il paziente consiste nel rimpatrio.\nInnovazioni in campo neuropsichiatrico.\nLiquido cefalorachidiano.\nRinomate sono le ricerche che egli svolse sul liquido cefalorachidiano. Studiando in modo approfondito i liquor not\u00f2 che la loro formazione avveniva non solo nei plessi corioidei ma in tutte le zone dei nevrasse. Da questi studi e seguendo il metodo diacefalorachidiano fond\u00f2 la sua cura consistente nella puntura lombare; questa si basava sul concetto di drenaggio neuromeningeo avente funzione di trasporto di elementi di ricambio e di prodotti tossici. Con la puntura lombare, introducendo sostanze eterogenee, si provocava una reattivit\u00e0 neuromeningea poich\u00e9 veniva alterato l'ambiente liquorale. Questa terapia prevedeva anche il ripristino del liquido perso causando un lavaggio neuromeningeo. \nGrazie alla puntura lombare inizia la somministrazione dei preparati terapeutici come i vaccinici e chemioterapici.\nRegione mesocefalica.\nBoschi studi\u00f2 in modo approfondito la configurazione fisiologica e fisiopatologica della regione mesocefalica, evidenziandone la struttura complessa in quanto sede della vita psichica, istintiva e affettiva. Scorse centri prima ignoti quali quello del metabolismo osseo, quello della correlazione linfatica, degli spazi sierosi e della conservazione individuale. Egli considerava il mesocefalo come \"asse biologico della specie\" ma anche come punto debole per l'individuo perch\u00e9 soggetto a danni nel corso delle generazioni. Da qui arriv\u00f2 ai concetti di \"mesocefalosi\" e di \"ipomesocefalia\"; con il termine \"mesocefalosi\" egli indicava tutte le malattie inerenti al campo della psiconevrosi mentre con la definizione \"ipomesocefalia\" specificava una certa instabilit\u00e0 mesocefalica. Boschi basandosi sulla sua teoria del liquor cefalorachidiano e volendo esprimere la torbidezza della circolazione liquorale coni\u00f2 il termine \"linfatismo neuromeningeo\"; propose inoltre la definizione di \"anafilassi neuropsichica\" come la risposta emotiva a traumi psichici.\nContributi scientifici.\nBoschi partecip\u00f2 anche in altre scoperte scientifiche: pubblic\u00f2 studi sulla patogenesi e la psicogenesi dell'isterismo considerata come un adinamismo della \"sintesi personale psiche-psicosensomotoria\", nel 1912 discusse una atassia cerebellare con paramioclono-epilessia, descrisse la sindrome di Dercum e coni\u00f2 il termine di anafilassi neuropsicologica.\nFu il primo a notare l'effetto benefico della radioterapia sull'encefalo rilevando un'interruzione di disturbi emicranici con una sola applicazione sulla regione tubero-ipofisaria attribuendo questo fenomeno ad un'azione direttamente esercitata sul nevrasse; ci\u00f2 era in contraddizione al pensiero dei medici del tempo che attribuivano questo effetto all'allentarsi della tensione endocranica.\nBoschi fu innovativo anche nel campo delle tecniche terapeutiche ideando le applicazioni diatermiche nelle paralisi ischemiche, la cura delle causalgie con correnti ad alta frequenza, la cura di alcune forme di diabete mellito con la radioterapia della ipofisi, la terapia delle algie tabetiche e della nevralgia del trigemino.\nAffront\u00f2 anche il problema della paralisi reumatica del facciale proponendo come terapia la somministrazione degli antiluetici utili per disciplinare le difese dell'organismo.\nModific\u00f2 l'approccio nei confronti della meningite sierosa ribelle e nelle ipertensioni endocraniche inserendo come trattamento la craniotomia posteriore ed occipitale inferiore.\nIl Boschi poeta.\nLa sua geniale personalit\u00e0 lo fece emergere anche nel campo letterario. Pubblic\u00f2 un saggio sulla diagnosi della pazzia di Orlando\nintitolato \"Diagnostica della pazzia di Orlando\": \nPubblic\u00f2 inoltre un'interessante interpretazione della Divina Commedia: "}
{"id": "1801456", "revid": "1543377", "url": "https://it.wikipedia.org/wiki?curid=1801456", "title": "Sampelga", "text": "Sampelga \u00e8 un dipartimento del Burkina Faso classificato come comune, situato nella Provincia di S\u00e9no, facente parte della Regione del Sahel.\nIl dipartimento si compone del capoluogo e di altri 8 villaggi: Aligaga I, Aligaga II, Bandiedaga, Damdegou, Niagassi, Waboti I, Waboti II e Woulmassoutou."}
{"id": "1801458", "revid": "765341", "url": "https://it.wikipedia.org/wiki?curid=1801458", "title": "CONCACAF Champions' Cup 1998", "text": "La CONCACAF Champions' Cup 1998 venne vinta dal DC United.\nRisultati.\nFinale 3\u00ba-4\u00ba posto.\n\"16 agosto 1998, Washington D.C.\""}
{"id": "1801459", "revid": "219110", "url": "https://it.wikipedia.org/wiki?curid=1801459", "title": "Spistonamento", "text": "Lo spistonamento \u00e8 un termine che sta ad indicare un grave danno alle parti mobili di un motore ed \u00e8 rivolto principalmente alla deformazione o rottura dei supporti del pistone.\nDefinizione.\nNascita di laschi (sfregamento di due materiali fino a farli consumare) biella/bronzina, soprattutto tra lo spinotto e la relativa sede sul pistone, favorendo cos\u00ec l'aumento di giochi tra le parti le quali iniziano un processo di usura accelerata (essendo consumate sfregano sempre di pi\u00f9 e favoriscono sempre di pi\u00f9 l'usura delle parti) fino a cedere totalmente, portando a una vera demolizione/rottura del pistone o a una rottura sulla giunzione tra biella e pistone, nei casi pi\u00f9 gravi si ha una demolizione dell'intero pistone.\nCause dello spistonamento.\nLe cause principali che possono provocare lo spistonamento son le seguenti:\nLo spistonamento pu\u00f2 verificarsi in diversi modi, tutti pi\u00f9 o meno, direttamente riconducibili alla discrezione dell'utilizzatore dell'apparato motore.\nUn rumore di \"ferraglia\" proveniente dal motore \u00e8 il preludio che qualcosa nelle parti mobili del sistema non funziona a dovere; se il guasto non viene subito individuato e l'utilizzatore del motore non ne presta attenzione, lo spistonamento pu\u00f2 provocare la rottura della biella, delle valvole e delle puntine \nNei motori di nuova concezione o comunque in quelli pi\u00f9 moderni, sono molto meno frequenti le rotture che si verificano a causa di difetti dei materiali, per la precisione con cui sono fabbricati. \nCaratteristiche del danno.\nUn danno come lo spistonamento si pu\u00f2 presentare con:\nPrevenzione.\nPer poter prevenire tale danno, oltre ad un corretto utilizzo del motore, \u00e8 importante anche la scelta dell'olio, dove \u00e8 sempre utile seguire le indicazioni date dalla casa costruttrice e la periodica sostituzione di olio ogni qualvolta ve ne sia la necessit\u00e0; gli oli infatti possono perdere le loro caratteristiche, quindi se si possiede un motore che ha lavorato per quattromila o ottomila ore, sempre con un tipo di olio, non sostituirlo pu\u00f2 diventare deleterio soprattutto per le parti mobili, a partire dalla pompa dell'olio che deve garantire sempre una determinata pressione.\nAnche l'utilizzo dell'olio deve essere tenuto da conto perch\u00e9 pu\u00f2 realmente provocare lo spistonamento."}
{"id": "1801460", "revid": "1543377", "url": "https://it.wikipedia.org/wiki?curid=1801460", "title": "Seytenga", "text": "Seytenga \u00e8 un dipartimento del Burkina Faso classificato come comune, situato nella Provincia di S\u00e9no, facente parte della Regione del Sahel.\nIl dipartimento si compone del capoluogo e di altri 26 villaggi: Badourl\u00e9b\u00e9, Bambary, Bandiedaga-Gourmantche, Bandiedaga-Lerel, Banguel-Daou, Banguel-Daou-Didiole, Bellar\u00e9, Foufou, Hakoundel, Inagabou, Keindab\u00e9, Kourakou, Lamana, Ouro-Ahidjo, Ouro-Daka, Ouro-Foni, Oussaltan-Banguel-Daou, Oussaltan-Dongob\u00e9, Petel-Hab\u00e9, Petel-Karkall\u00e9, Seno-Tiondi, Sidibebe, Soffokel, Tandakoye, Tao e Yattakou."}
{"id": "1801461", "revid": "124846778", "url": "https://it.wikipedia.org/wiki?curid=1801461", "title": "Dante Maffia", "text": "Biografia.\n\u00c8 nato in Calabria e vive a Roma. Ha scritto opere in lingua italiana e in vernacolo calabrese tradotte in Numerose lingue.\nEsordisce nel 1974 pubblicando la raccolta di versi, \"Il leone non mangia l'erba\", con la prefazione di Aldo Palazzeschi. Le sue successive prove poetiche gli hanno portato la stima di grandi nomi, come Mario Luzi, Giorgio Caproni, Giacinto Spagnoletti, Natalia Ginzburg e Dario Bellezza (suo intimo amico). A lungo si \u00e8 dedicato alla ricerca e all'insegnamento nell'ambito della cattedra di letteratura italiana del prof. Luigi Reina, presso l'Universit\u00e0 di Salerno.\nHa fondato riviste letterarie di prestigio come \"Il Policordo\", e diretto \"Polimnia\". Come critico letterario ha collaborato inoltre col quotidiano \"Paese Sera\".\nIl suo lavoro pi\u00f9 importante \u00e8 \"Il romanzo di Tommaso Campanella\", del 1996 Premio Stresa 1997, Il suo ultimo romanzo si intitola \"Il poeta e lo spazzino\", edito da Mursia e prefato da Walter Veltroni.\nDal 2013 \u00e8 Presidente del Premio Vittoriano Esposito di Celano (Aq). Presiede anche altri concorsi letterari, come il premio dedicato a Giosu\u00e8 Carducci e intitolato Dal Tirreno allo Jonio.\nNel 2004 Carlo Azeglio Ciampi lo ha insignito della medaglia d'oro alla cultura della Presidenza della Repubblica.\nLo scrittore \u00e8 stato candidato al Premio Nobel dalla Regione Calabria.\nNel 2021 presso la sala Zuccari del Palazzo Giustiniani di Roma una delle sedi del Senaro in qualit\u00e0 di presidente delle giurie del Premio Tulliola Renato Filippelli XXVII edizione e del \"Premio per la legalit\u00e0 contro le mafie\" VIII edizione ha premiato con Carmen Moscariello con la medaglia concessa dal Presedente della Camera dei Deputati Roberto Fico. \nOnorificenze.\nIl 10 dicembre 2010 presso Palazzo Chigi a Roma, Dante Maffia viene insignito da Gianni Letta del Premio Giacomo Matteotti per la Letteratura Italiana."}
{"id": "1801463", "revid": "1543377", "url": "https://it.wikipedia.org/wiki?curid=1801463", "title": "Djibo", "text": "Djibo \u00e8 un dipartimento del Burkina Faso classificato come citt\u00e0, capoluogo della provincia di Soum, facente parte della Regione del Sahel.\nIl dipartimento si compone del capoluogo e di altri 22 villaggi: Bani, Banikani, Borguend\u00e9, Digatao-Mossi, Digatao-Rima\u00efb\u00e9, F\u00e9tekoba, F\u00e9tonada, Ingani, Kermagou, Koubel-Alpha, Koumbataka, Mond\u00e9-S\u00f4, Nganoua, P\u00e9teltioud\u00e9, Piladi, S\u00e8, Seno-Bani, Silgueye, S\u00f4, Som, Tondiata e Yat\u00e9."}
{"id": "1801466", "revid": "1494169", "url": "https://it.wikipedia.org/wiki?curid=1801466", "title": "Too Tough to Die (disambigua)", "text": "Per Too Tough to Die si pu\u00f2 intendere:"}
{"id": "1801467", "revid": "2033069", "url": "https://it.wikipedia.org/wiki?curid=1801467", "title": "Beiersdorf", "text": "Beiersdorf AG \u00e8 una multinazionale tedesca che produce prodotti per la cura della persona. \u00c8 quotata presso la Borsa di Francoforte. Produce beni di consumo ed ha sede a Amburgo (Bezirk Eimsb\u00fcttel). La societ\u00e0 e controllata da Maxingvest AG, una holding della famiglia di G\u00fcnter Herz. Alcuni marchi noti sono Nivea, Tesa, Labello, Eucerin e Hansaplast.\nStoria.\n1882\u20131932.\nBeiersdorf fu fondata a Amburgo come laboratorio chimico, gestito da Paul Carl Beiersdorf (1836-1896). Beiersdorf brevett\u00f2 il 28 marzo 1882 un nuovo metodo di fabbricazione di cerotti medicali. Da qui nasce la Beiersdorf. Nel 1890 fu comprata dall'imprenditore Oskar Troplowitz che svilupp\u00f2 notevolmente il giro di affari, con acquisizioni e con nuove linee di prodotti, come nuovi tipi di cerotti e bande adesive che pi\u00f9 tardi presero il nome Tesa. Nel 1922 avviene la commercializzazione dei cerotti Hansaplast. Poi Nivea, Leukoplast, Labello dal 1909. Cos\u00ec come Paul Beiersdorf, Troplowitz lavor\u00f2 in stretta collaborazione con il dermatologo Paul Gerson Unna (1850\u20131929). Grazie a questi, Troplowitz assunse Isaak Lifsch\u00fctz, scopritore dell'agente emulsificante Eucerit (=\"das sch\u00f6ne Wachs\", Wasser-in-\u00d6l-emulsione), principale ingrediente della crema Nivea, commercializzata nel dicembre 1911.\nL'azienda crebbe velocemente: Se nel 1890 vi furono undici collaboratori, nel 1918 arrivarono a 500. Nel 1892 Troplowitz compr\u00f2 un lotto di terra per la nuova sede; Beiersdorf si spost\u00f2 a Amburgo-Eimsb\u00fcttel. Presto l'azienda divenne nota in tutto il mondo con un notevole numero di prodotti. Nel 1914 furono raggiunti tutti i continenti.\nOscar Troplowitz e il suo socio Otto Hanns Mankiewicz morirono nel 1918. La Beiersdorf cambi\u00f2 regione sociale il 1\u00ba giugno 1922 come societ\u00e0 per azioni \"P. Beiersdorf &amp; Co. AG\". In quegli anni fu introdotto Hansaplast. Nel 1925 la crema Nivea fu messa sul mercato con la classica confezione circolare blu con scritte bianche.\nNel 1929 la Beiersdorf viene quotata in Borsa. All'epoca vi erano venti sedi nel mondo. Nel 1936 viene introdotto il marchio tesa, sinonimo di nastro adesivo.\nNel 50\u00ba anniversario del 1932 Beiersdorf occupava 1.400 collaboratori.\n1933\u20131951.\nNel 1933 l'azienda viene messa sotto il nazionalsocialismo, cos\u00ec alcuni dirigenti di origini ebraiche come Willy Jacobsohn presidente dal 1922 furono estromessi. Con l'introduzioni delle leggi razziali inizi\u00f2 la campagna (St\u00fcrmer) contro l'azienda: 'Kauft keine Judencreme' (non comprate crema dei giudei). Jacobsohn guid\u00f2 la sede olandese di Amsterdam, emigrando nel 1938 negli USA. Fu messo alla presidenza Carl Claussen. La pubblicit\u00e0 Nivea fu bloccata. Beiersdorf ingaggi\u00f2 Elly Heuss-Knapp, pi\u00f9 tardi First Lady della Bundesrepublik, per una pubblicit\u00e0.\nAlla fine della seconda guerra mondiale la sede di Amburgo fu bombardata, i marchi sotto il controllo degli Alleati. Dopo la guerra i diritti dei marchi ritornarono, comprati.\nNel 1949 il fatturato Beiersdorf fu di oltre 30 milioni di DM.\nNel 1951 Beiersdorf fabbrica il primo prodotto che divenne poi 8x4: \"desodorierende Toiletten- und Badeseife\u201c. Fu la base per i deodoranti successivi 8x4 come Deopuder, Aerosolspray, Deoroller e Deostift.\n1972\u20131990.\nNel 1972 si raggiungono i 10.000 dipendenti. Nel 1974 Beiersdorf struttura l'azienda in quattro pilastri \"cosmed\", \"medical\", \"pharma\" e \"tesa\". Max Herz con la \"Tchibo\" detiene il 25% delle azioni.\nNel 1981 si raggiungono i 2 miliardi di DM di fatturato. Nel 1984 viene partecipata la fabbrica di sapone Seifenfabrik Hirtler di Heitersheim, comprata nel 2006/2007..\nNel 1989, la strategia aziendale si orienta verso cura dei capelli, adesivi e cura delle ferite. Si rafforza anche la cosmetica.\nNegli anni 1990 Beiersdorf rientra in possesso dei diritti dei marchi in GB, Australia e Sudafrica. L'ultima acquisizione fu in Polonia per la Beiersdorf-Lechia S.A. a Pozna\u0144 (NIVEA Polska sp. z o.o.).\nAnni 2000.\nIl 1\u00ba aprile 2001 la \"tesa AG\" viene fondata. All'epoca vengono prodotti 6.500 articoli diversi.\nIl 1\u00ba aprile 2001 viene anche fondata la BSN medical ad Amburgo. Come joint-venture Beiersdorf e Smith &amp; Nephew di Londra, la BSN medical produce articoli per cura delle ferite, ortopedia e flebologia. BSN Medical occupava nel 2004 in Germania 350 persone e 3.400 nel mondo. Fatturato di 504 milionidi Euro e risultato operativo di 70 milioni di Euro. Nel 2006 la BSN medical viene acquisita per 1,03 miliardi di Euro da Montagu Private Equity.\nNel 2003 viene fondata la \"Beiersdorf Shared Services GmbH\" (BSS) outsourcing di IT e contabilit\u00e0. La BSS fa anche da partner interno del gruppo Beiersdorf. Nella sede di Amburgo lavorano 300 persone.\nIn questi anni avviene una lotta di potere. La concorrente Procter &amp; Gamble fa causa. Un consorzio sotto la guida di Tchibo Holding AG (ora maxingvest ag) compra dalla Allianz SE il 19,6% delle azioni e raggiunge il 49,9%, e Allianz 3,6%. La amburghese HGV Hamburger Gesellschaft f\u00fcr Verm\u00f6gens- und Beteiligungsmanagement mbH detiene il 10% di Allianz e rivende queste azioni nel giro di tre anni. Il 7,4% Beiersdorf ricompra le azioni, 3% della Beiersdorf-Pensionskasse (Troma Alters- e Hinterbliebenenstiftung). La politica di Amburgo era di temere la cessione dei marchi alla Procter &amp; Gamble con il 75% di quote anche ottenute con la vendita della parte Allianz. Nel giugno 2009 Allianz cede le quote dal 7,2% al 2,88%.\nIl 22 dicembre 2008 la Beiersdorf AG \u00e8 quotata al Deutschen Aktienindex (DAX).\nNel 2008 la concorrente Unilever presso il Deutsches Patent- und Markenamt fa causa per il colore di fabbrica blu Nivea. Beiersdorf fa ricorso nel 2013 al Bundespatentgericht. Beiersdorf ricorre alla Bundesgerichtshof (BGH). Nel luglio 2015 la BGH ha riaperto il caso verso il Bundespatentgericht per troppa rigidit\u00e0 nel trattamento del diritto di marchio.\nStruttura societaria.\nLa Beiersdorf AG con i marchi \"Consumer\" e \"tesa\" (dal 2001 Tesa (azienda)) ha una famiglia di prodotti a marchio Nivea, Labello, Hansaplast, Eucerin, Florena, 8x4, atrix, La Prairie, SLEK (mercato cinese) o tesa.\nNel dicembre 2010 viene seguita una nuova strategia industriale con Juvena e Marlies M\u00f6ller. Precedentemente tenuta da Troll Cosmetics.\nLa sede \u00e8 a Amburgo, oltre a Berlino e Waldheim. La sede di Vienna \u00e8 la centrale per l'est Europa."}
{"id": "1801470", "revid": "533647", "url": "https://it.wikipedia.org/wiki?curid=1801470", "title": "Arbinda", "text": "Arbinda o Aribinda \u00e8 un dipartimento del Burkina Faso classificato come comune, situato nella provincia di Soum, facente parte della regione del Sahel.\nIl dipartimento si compone del capoluogo e di altri 42 villaggi: Aladjou, Arba-D\u00e9b\u00e9r\u00e9, Arra, Bamguel-Baguel, Belgou, Belhouro, Bossey, Boulikessi, Dalla, Damp\u00e9la, Dandio, Demtou, Djamkolga, Djika, Ga\u00efk-Goata, Gaselnaye, Gasseliki, Gorel, Gorguel, Foub\u00e9, Irakoulga, Katt\u00e9, Kiok\u00e9, Kougri-Koulga, Kouilpagr\u00e9, Liki, Lilgomd\u00e9, Madoudji, Niafo, Ouald\u00e9gu\u00e9d\u00e9, Ouilao, Oulf-Alpha, Palal-Sambo, Pelhout\u00e9, Pem, Peteldir\u00e9, Petelkotia, Sanga, Sikir\u00e9, Sirgn\u00e9, Werapoli e Yalanga."}
{"id": "1801471", "revid": "86343", "url": "https://it.wikipedia.org/wiki?curid=1801471", "title": "Aribinda", "text": ""}
{"id": "1801474", "revid": "188116", "url": "https://it.wikipedia.org/wiki?curid=1801474", "title": "Citt\u00e0 del Duce", "text": ""}
{"id": "1801480", "revid": "179316", "url": "https://it.wikipedia.org/wiki?curid=1801480", "title": "My People Were Fair and Had Sky in Their Hair...But Now They're Content to Wear Stars on Their Brows", "text": ""}
{"id": "1801481", "revid": "219355", "url": "https://it.wikipedia.org/wiki?curid=1801481", "title": "Benzoapirene", "text": ""}
{"id": "1801482", "revid": "729019", "url": "https://it.wikipedia.org/wiki?curid=1801482", "title": "Sindrome del tunnel cubitale", "text": "Per sindrome del tunnel cubitale in campo medico, si intende un insieme di manifestazioni che riguardano il nervo ulnare del gomito, scaturita da una compressione del nervo o da una trazione dello stesso, la sua incidenza \u00e8 pi\u00f9 rara rispetto alla sindrome del tunnel carpale.\nEziologia.\nSi manifesta per movimenti ripetitivi e anomali del gomito, come il continuo appoggiarsi sui gomiti o continue stimolazioni (eccessive flessioni). Per quanto riguarda le patologie che possono influire vi \u00e8 la presenza di cisti gangliare, arteriti ma l'eziologia pu\u00f2 essere anche di tipo traumatica, autoimmune o genetica.\nSintomatologia.\nI sintomi prevedono parestesia nel territorio di innervazione del nervo ulnare come ad esempio il quinto dito e parte del quarto, torpore al gomito, con dolore diffuso. Con l'andare del tempo si evidenziano casi di ipostenia di diversi muscoli della mano che ne impediscono il corretto funzionamento, ad esempio si rende difficoltosa la stretta di mano.\nTerapia.\nIl trattamento prevede l'immobilizzazione attraverso l'uso di tutori che vengono utilizzati durante il sonno (vengono bloccati in posizione piegate a 45 gradi), mentre durante la fase di veglia si poggiano i gomiti su superfici soffici come cuscini. Solo occasionalmente nei casi peggiori si utilizza la chirurgia (decompressione)."}
{"id": "1801485", "revid": "204012", "url": "https://it.wikipedia.org/wiki?curid=1801485", "title": "Neuropatia ulnare", "text": ""}
{"id": "1801486", "revid": "204012", "url": "https://it.wikipedia.org/wiki?curid=1801486", "title": "Sindrome del tunnel ulnare", "text": ""}
{"id": "1801487", "revid": "1926649", "url": "https://it.wikipedia.org/wiki?curid=1801487", "title": "Associazione Calcio ChievoVerona 2006-2007", "text": "Questa voce contiene le informazioni sul Chievo nelle competizioni ufficiali della stagione 2006-2007.\nStagione.\nL'esito delle sentenze di Calciopoli promosse il Chievo, che aveva terminato in settima posizione il campionato 2005-06, al quarto posto con qualificazione per i preliminari di Champions League: per i veronesi si tratt\u00f2 della seconda apparizione in Europa, dopo l'esperienza in Coppa UEFA di 4 anni prima. Abbinati ai bulgari del Levski Sofia, gli scaligeri persero 2-0 all'andata; nel ritorno pareggiarono invece 2-2, venendo eliminati e ripescati in Uefa. In quest'ultima competizione, i gialloblu furono sconfitti dai portoghesi dello Sporting Braga: battuti con due gol di scarto in trasferta, sul proprio campo recuperarono lo svantaggio ma una rete nei supplementari pose fine ai sogni europei.\nIn campionato, una crisi di risultati cost\u00f2 il posto a Pillon: al suo posto la dirigenza richiam\u00f2 Luigi Delneri, che ottenne le prime vittorie soltanto a fine autunno. Il Chievo termin\u00f2 il girone di andata rendendo la salvezza un obiettivo possibile, con risultati altalenanti nella seconda fase. La permanenza in A rimase comunque tangibile fino alle ultime domeniche, ma il quartultimo posto era legato al duello contro il Catania. I veneti si presentarono alla giornata conclusiva con due punti di vantaggio sugli etnei, ma la sconfitta nello scontro diretto premi\u00f2 gli stessi siciliani. La vittoria del Siena contro la Lazio condann\u00f2 infatti il Chievo alla retrocessione, dopo 6 anni consecutivi in massima serie.\nRisultati.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "1801488", "revid": "767487", "url": "https://it.wikipedia.org/wiki?curid=1801488", "title": "Sib Hashian", "text": "\u00c8 famoso per essere stato il batterista dei Boston. Rimpiazz\u00f2 Jim Masdea dopo che il gruppo ottenne il contratto con la Epic Records, per volere di quest'ultima. Successivamente lavor\u00f2 con Barry Goudreau, poi si dedic\u00f2 ad altri progetti al di fuori della musica.\n\u00c8 scomparso nel 2017 all'et\u00e0 di 67 anni, a causa di un malore occorsogli durante una crociera."}
{"id": "1801491", "revid": "76963", "url": "https://it.wikipedia.org/wiki?curid=1801491", "title": "Fran Sheehan", "text": "\u00c8 famoso per essere stato il bassista dei Boston."}
{"id": "1801493", "revid": "122903217", "url": "https://it.wikipedia.org/wiki?curid=1801493", "title": "Paria di Scozia", "text": "I pari di Scozia sono titoli nobiliari appartenenti alla par\u00eca del Regno Unito e creati nel Regno di Scozia prima del 1707 anno in cui l'atto di Unione sanc\u00ec l'incorporazione del Regno di Scozia e del Regno d'Inghilterra nel Regno di Gran Bretagna, dando origine alla par\u00eca di Gran Bretagna . \nDopo l'unione i pari di Scozia elessero 16 pari che li rappresentassero nella Camera dei lord, il Peerage Act 1963 permise a tutti i pari di Scozia l'accesso alla camera alta del Parlamento ma questo diritto fu revocato nel 1999 con l'entrata in vigore del nuovo regolamento parlamentare (\"House of Lords Act 1999\"). A differenza di molti altri titoli di pari gran parte dei titoli scozzesi seguono anche la linea femminile e in caso di sole eredi femmine passano alla primogenita e non vengono quindi sospesi (\"abeyance\") come ad esempio nel caso dei pari d'Inghilterra.\nI titoli nobiliari nei pari di Scozia sono duca, marchese, conte, visconte e \"lord of Parliament\". In Scozia il titolo di visconte, al contrario di quanto accade nei suoi equivalenti britannici, \u00e8 accompagnato dalla particella \"of\", cos\u00ec come nel caso del visconte di Oxfuird, ciononostante la particella viene spesso tralasciata. I pari di Scozia avevano il diritto di accedere al parlamento di Scozia, i baroni scozzesi hanno un livello inferiore rispetto ai lords of Parliament e, bench\u00e9 nobili, non sono considerati parte del \"peerage\". \nNella tabella seguente sono riportati i pari di Scozia allo stato attuale, con indicazione dell'eventuale titolo pi\u00f9 elevato delle altre par\u00ece."}
{"id": "1801502", "revid": "2121138", "url": "https://it.wikipedia.org/wiki?curid=1801502", "title": "Representational state transfer", "text": "Representational state transfer (REST) \u00e8 uno stile architetturale per sistemi distribuiti. L'espressione \"representational state transfer\" e il suo acronimo, REST, fu introdotto nel 2000 nella tesi di dottorato di Roy Fielding, uno dei principali autori delle specifiche dell'HyperText Transfer Protocol (HTTP), e vennero rapidamente adottati dalla comunit\u00e0 di sviluppatori Internet.\nIl termine REST rappresenta un sistema di trasmissione di dati su HTTP senza ulteriori livelli, quali ad esempio SOAP. I sistemi REST non prevedono il concetto di sessione, ovvero sono \"stateless\", come approfondito successivamente. \nL'architettura REST si basa su HTTP. Il funzionamento prevede una struttura degli URL ben definita che identifica univocamente una risorsa o un insieme di risorse e l'utilizzo dei metodi HTTP specifici per il recupero di informazioni (GET), per la modifica (POST, PUT, PATCH, DELETE) e per altri scopi (OPTIONS, ecc.). Questo particolare aspetto \u00e8 approfondito nella sezione \"Relazione tra gli URL e i metodi HTTP\".\nPrincipi.\nREST prevede che la scalabilit\u00e0 del Web e la crescita siano risultati di pochi principi chiave di progettazione:\nFielding descrive l'effetto dell'architettura REST sulla scalabilit\u00e0 in questo modo:\nVincoli.\nL'approccio architetturale REST \u00e8 definito dai seguenti sei vincoli applicati ad un'architettura, mentre lascia libera l'implementazione dei singoli componenti.\nClient\u2013server. Un insieme di interfacce uniformi separa i \"client\" dai \"server\". Questa separazione di ruoli e compiti significa che, per esempio, il client non si deve preoccupare del salvataggio delle informazioni, che rimangono all'interno dei singoli server. In questo modo la portabilit\u00e0 del codice del client ne trae vantaggio. I server non si devono fare carico dell'interfaccia grafica o dello stato dell'utente, in questo modo l'hardware pu\u00f2 essere pi\u00f9 semplice e maggiormente scalabile. Server e client possono essere sostituiti e sviluppati indipendentemente fintanto che l'interfaccia non viene modificata.\nStateless. La comunicazione client\u2013server \u00e8 vincolata in modo che nessun contesto client venga memorizzato sul server tra le richieste. Ciascuna richiesta dai vari client contiene tutte le informazioni necessarie per richiedere il servizio e lo stato della sessione \u00e8 contenuto nel client. Lo stato della sessione pu\u00f2 anche essere trasferito al server attraverso un altro servizio di memorizzazione persistente, per esempio un database.\nCacheable. Come nel World Wide Web, i client possono mettere in cache le risposte. Queste devono in ogni modo definirsi implicitamente o esplicitamente \"cacheable\" o no, in modo da prevenire che i client possano riutilizzare stati vecchi e dati errati. Una corretta gestione della cache pu\u00f2 ridurre o parzialmente eliminare le comunicazioni client-server migliorando scalabilit\u00e0 e prestazioni.\nLayered system. La struttura del sistema \"a strati\" (letteralmente dall'inglese) rende possibile per esempio pubblicare le API in un server, memorizzare i dati in un secondo server e gestire l'autenticazione delle richieste in un terzo server. Questo comporta che un client non pu\u00f2 sapere se \u00e8 connesso direttamente a un server finale oppure a uno della catena. \nCode on demand. (opzionale) I server possono temporaneamente estendere o personalizzare le funzionalit\u00e0 del client trasferendo del codice eseguibile. Per esempio questo pu\u00f2 includere componenti compilati come Applet Java o linguaggi di scripting lato \"client\" come per esempio JavaScript. Il concetto di \"Code on demand\" \u00e8 l'unico vincolo opzionale per la definizione di un'architettura REST.\nUniform interface. Un'interfaccia di comunicazione omogenea tra client e server permette di semplificare e disaccoppiare l'architettura, per poterla modificare separatamente a blocchi.\nIl principio fondamentale di REST: le risorse.\nUn concetto importante in REST \u00e8 l'esistenza di risorse (fonti di informazioni), a cui si pu\u00f2 accedere tramite un identificatore globale (un URI).\nPer utilizzare le risorse, le \"componenti\" di una rete (componenti client e server) comunicano attraverso un'interfaccia standard (per esempio HTTP) per scambiare \"rappresentazioni\" di queste risorse, ovvero il documento che trasmette le informazioni. Per esempio, una risorsa cerchio potrebbe accettare e restituire una rappresentazione che specifica un punto per il centro e il raggio in formato SVG, ma potrebbe anche accettare e restituire una rappresentazione che specifica tre punti distinti qualsiasi lungo la circonferenza nel formato CSV.\nUn numero qualsiasi di \"connettori\" (client, server, cache, tunnel ecc.) pu\u00f2 mediare la richiesta, ma ogni connettore interviene senza conoscere la \u201cstoria passata\u201d delle altre richieste; proprio per questo motivo l'architettura REST si definisce \"stateless,\" in opposizione ad altre architetture o protocolli \"stateful.\" Di conseguenza un'applicazione pu\u00f2 interagire con una risorsa conoscendo due cose: l'identificatore della risorsa e l'azione richiesta. Non serve sapere se ci sono proxy, gateway, firewall, tunnel o altri meccanismi intermedi tra essa e il server in cui \u00e8 presente l'informazione necessaria.\nL'applicazione comunque deve conoscere il formato dell'informazione restituita, ovvero la sua \"rappresentazione.\" Tipicamente \u00e8 un documento HTML, XML o JSON, ma possono essere anche immagini o altri contenuti.\nLa relazione tra gli URL e i metodi HTTP.\nLa tabella seguente mostra come i metodi HTTP sono tipicamente usati in una API RESTful:\nIl metodo GET \u00e8 un metodo sicuro, ovvero un safe method o nullipotente, il che significa che la sua invocazione non produce alcun effetto collaterale: recuperare o accedere un record non lo modifica.\nI metodi PUT e DELETE sono idempotenti, ossia lo stato del sistema rimane invariato indipendentemente dal numero di volte che la stessa richiesta viene ripetuta.\nA differenza dei web services basati su SOAP, non esiste alcuno standard ufficiale per le API web RESTful. Questo perch\u00e9 REST \u00e8 un insieme di linee guida per un'architettura, mentre SOAP \u00e8 un protocollo.\nREST non \u00e8 uno standard di per s\u00e9, ma le implementazioni RESTful utilizzano degli standard, come ad esempio HTTP, URI, JSON e XML.\nMolti sviluppatori inoltre descrivono le proprie API come RESTful, anche se queste API non soddisfano tutti i vincoli architetturali descritti sopra (in particolare l'interfaccia uniforme)."}
{"id": "1801503", "revid": "149485", "url": "https://it.wikipedia.org/wiki?curid=1801503", "title": "Campionato mondiale di calcio Under-20 1979", "text": "Il Campionato mondiale di calcio Under-20 1979 \u00e8 stata la 2\u00aa edizione del Campionato mondiale di calcio Under-20, organizzato dalla FIFA.\nSi \u00e8 svolto dal 25 agosto al 7 settembre in Giappone ed \u00e8 stato vinto dall'."}
{"id": "1801509", "revid": "88740", "url": "https://it.wikipedia.org/wiki?curid=1801509", "title": "D\u00e0o'\u0101n", "text": "Fu un monaco buddhista cinese e traduttore di testi dal sanscrito al cinese. Maestro di Hu\u00ecyuan (\u6167\u9060, 334-416), il fondatore del monastero di D\u014dngl\u00edn (\u6771\u6797) sul Monte L\u00fa (\u5eec\u5c71).\nD\u00e0o'\u0101n nacque in una famiglia confuciana e, nonostante questo, entr\u00f2 in un monastero buddhista all'et\u00e0 di dodici anni.\nNel 335 si trasfer\u00ec a Y\u00e8 (\u9134, oggi Linzhang, provincia di Hebei), capitale della dinastia Zhao Posteriori studiando sotto la guida di F\u00f3t\u00fach\u00e9ng (\u4f5b\u5716\u6f84, giapp. Buttoch\u014d, nome di origine forse Buddhasi\u1e41ha) il monaco-taumaturgo, di origine kushan, probabilmente di scuola sarv\u0101stiv\u0101da, consigliere, tra gli altri, dell'imperatore Sh\u00ed H\u01d4 (\u77f3\u864e, anche Ta\u00ec Z\u01d4, \u592a\u7956, della dinastia degli Zhao Posteriori di etnia \"Ji\u00e9\", \u7faf regno: 333-49).\nAlla morte di Sh\u00ed H\u01d4, D\u00e0o'\u0101n lasci\u00f2 Y\u00e8 avviandosi verso la vita di monaco itinerante lungo tutta la Cina settentrionale fino al 365, quando le guerre civili lo costrinsero a spostarsi verso Sud, a Xiangyang (oggi Xiangfan, provincia di Hubei), dove raccolse intorno a s\u00e9 dei discepoli con cui pratic\u00f2 la venerazione nei confronti del buddha del futuro, Maitreya (\u5f4c\u52d2, M\u00edl\u00e8), e la pratica del \"dhy\u0101na\" cos\u00ec come indicata dalle scuole \"h\u012bnay\u0101na\", soprattutto sarv\u0101stiv\u0101da, insegnamenti gi\u00e0 trasferiti dal monaco persiano \u0100n Sh\u00ecg\u0101o.\nA Xiangyang D\u00e0o'\u0101n mut\u00f2 progressivamente i suoi interessi verso la letteratura canonica mah\u0101y\u0101na dei \"praj\u00f1\u0101p\u0101ramit\u0101s\u016btra\" dedicandogli ben sei commentari. In particolar modo si interess\u00f2 al \"Pa\u00f1cavi\u1e43\u015bati-s\u0101hasrik\u0101-praj\u00f1\u0101-p\u0101ramit\u0101s\u016btra\" (\u5149\u8b9a\u822c\u82e5\u6ce2\u7f85\u871c\u7d93, pinyin: \"Gu\u0101ngz\u00e0n b\u0101nru\u00f2 b\u014dlu\u00f3m\u00ec j\u012bng\", Sutra perfezione della saggezza in venticinquemila stanze).\nSempre a Xiangyang, D\u00e0o'\u0101n compil\u00f2, nel 374, il primo trattato cinese sulla letteratura buddhista giunta fino a quel momento in Cina, lo \"Z\u014dngl\u01d0zh\u00f2ngj\u012bng m\u00f9l\u00f9\" (\u7d9c\u7406\u8846\u7d93\u76ee\u9304, Catalogo delle scritture, conosciuto pi\u00f9 diffusamente come \u5b89\u9304 \"Anlu\", T.D. 2149.55.251a2) esaminando pi\u00f9 di seicento opere e producendo per ognuna di queste delle sintesi.\nQuando l'imperatore F\u00fa Ji\u0101n (\u82fb\u5805, conosciuto anche come \u4e16\u7956, Sh\u00ec Z\u01d4, regno: 357-385) della dinastia Qin Anteriori (di etnia \"Di\" \u6c10) occup\u00f2 Xiangyang, nel 379, D\u00e0o'\u0101n si trasfer\u00ec a Chang'an che grazie proprio a F\u00fa Ji\u0101n torn\u00f2 presto ad essere un crocevia internazionale e centro della comunit\u00e0 centro asiatica (soprattutto kashmira) di monaci sarv\u0101stiv\u0101da.\nPur non conoscendo direttamente il sanscrito, D\u00e0o'\u0101n supervision\u00f2 la comunit\u00e0 di monaci-traduttori che avviarono la traduzione dell\"'Abhidharma J\u00f1\u0101naprasth\u0101na \u015b\u0101stra\" (\u963f\u6bd8\u9054\u78e8\u767c\u667a\u8ad6, pinyin: \"\u0100p\u00edd\u00e1m\u00f3 f\u0101zh\u00ec l\u00f9n\", testo centrale dell'Abhidharma sarv\u0101stiv\u0101da), del \"Da\u015ba-bh\u0101\u1e47av\u0101ra-vinaya\" (\u5341\u8aa6\u5f8b, pinyin: \"Sh\u00eds\u00f2ng l\u01dc\", Dieci suddivisioni delle regole monastiche, \"vinaya\" della scuola sarv\u0101stiv\u0101da) e del \"M\u0101dhyam\u0101gama\" (\u4e2d\u963f\u542b\u7d93 \"Zh\u014dng \u0101h\u00e1n j\u012bng\", giapp. \"Ch\u016b agonky\u014d\", \"\u0101gama\" della scuola sarv\u0101stiv\u0101da), redigendone la prefazione.\nD\u00e0o'\u0101n mor\u00ec nel 385 a Chang'an, dopo aver preparato una comunit\u00e0 monastica di traduttori pronta ad accogliere Kum\u0101raj\u012bva."}
{"id": "1801520", "revid": "31886", "url": "https://it.wikipedia.org/wiki?curid=1801520", "title": "Triggianello", "text": "Triggianello \u00e8 una frazione di 708 abitanti suddivisa tra i comuni di Conversano e Polignano a Mare, in provincia di Bari, da cui dista rispettivamente 7\u00a0km e 9\u00a0km. \u00c8 poco distante anche dai comuni di Castellana Grotte e Monopoli.\nStoria.\nIl centro \u00e8 sorto a partire dal 1878, quando un possidente locale, Saverio De Bellis (Castellana Grotte, 1833\u20111918), acquist\u00f2 un vasto appezzamento terriero in localit\u00e0 \"Pozzo Triggiano\" e vi avvi\u00f2 lo sviluppo di uno stabilimento vinicolo, che inizi\u00f2 le attivit\u00e0 nel 1880.\nSecondo un modello imprenditoriale che negli stessi anni trovava applicazione in alcune realt\u00e0 dell'Italia settentrionale De Bellis costru\u00ec nei pressi dello stabilimento diverse case coloniche in pietra per l'alloggio delle famiglie di operai, dando loro la possibilit\u00e0 di riscattarne la propriet\u00e0 mediante trattenute sul salario. \nNacque cos\u00ec una borgata dotata di tutti i servizi, che prese il nome di \"Villanova De Bellis\".\nI vini prodotti nello stabilimento, commercializzati in Europa e nelle Americhe con il nome di \"Villanova\", riscossero un notevole successo. Ci\u00f2 determin\u00f2 la crescita del villaggio, nel quale fu avviata la costruzione di una chiesa intitolata alla Madonna Addolorata.\nLo sviluppo della frazione sub\u00ec comunque una battuta d'arresto all'inizio del Novecento quando, lungo il tracciato della ferrovia locale allora in costruzione, non fu prevista la stazione che la famiglia De Bellis riteneva indispensabile per favorire l'esportazione dei vini. Il dissidio con le autorit\u00e0 si sciolse pochi anni dopo, solo in seguito al trasferimento dello stabilimento a Castellana Grotte.\nNegli anni trenta, le autorit\u00e0 fasciste del comune di Conversano rinominarono la localit\u00e0 con il nome attuale di Triggianello, che riprendeva quello di Pozzo Triggiano con il quale era stata a lungo definita la contrada.\nNel corso della seconda guerra mondiale Triggianello ospit\u00f2 il comando inglese, insediato nella villa \u201cBelvedere\u201d di stile neoclassico.\nMonumenti e luoghi d'interesse.\nBench\u00e9 le ville unifamiliari edificate negli ultimi decenni abbiano alterato il tessuto urbanistico della frazione, Triggianello conserva ancora l'impianto originale di villaggio operaio. Lungo le sue strade rettilinee si affiancano semplici costruzioni in pietra a un piano, che hanno in gran parte mantenuto l'uniformit\u00e0 delle facciate ottocentesche.\nNella piazza si erge la \"chiesa della Madonna Addolorata\", completata nel 1916 e istituita in parrocchia nel 1939. L'edificio appare oggi fuori scala rispetto alle modeste dimensioni della frazione proprio perch\u00e9 fu progettata per servire un abitato che nelle intenzioni avrebbe dovuto essere molto pi\u00f9 vasto. Lo stile riprende i modelli architettonici del romanico pugliese: la facciata a capanna, a due ordini, si caratterizza per l'unico ampio portale e per la torre campanaria munita di un orologio.\nEconomia.\nAlla spiccata caratterizzazione agricola delle origini, Triggianello affianca oggi una promettente vocazione gastronomica: le numerose macellerie locali sono specializzate nell'elaborazione di carni di pregiata qualit\u00e0, che possono essere consumate alla brace nelle trattorie del posto secondo la formula del \"fornello pronto\".\nCinema.\nIl regista Lucio Giordano nel 2005 ha girato nella frazione di Triggianello il film \"Le bande\", con Massimo Giordano e Federica Gomma."}
{"id": "1801525", "revid": "1543377", "url": "https://it.wikipedia.org/wiki?curid=1801525", "title": "Sindrome del tunnel radiale", "text": "La sindrome del tunnel radiale \u00e8 causata da una maggiorata pressione sul nervo radiale nel suo percorso dalla parte superiore del braccio (il plesso brachiale) alla mano e al polso.\nSintomi.\nLa sindrome del tunnel radiale provoca dolore al gomito posterolaterale simile al gomito del tennista e talvolta pu\u00f2 verificarsi in combinazione con tale condizione. I pazienti possono in genere presentare debolezza dell'estensione al polso. Il dolore \u00e8 spesso riprodotto in seguito a supinazione resistita dell'avambraccio e in seguito a iperestensione del polso.\nCausa.\nLa teoria \u00e8 che il nervo radiale si irritata e/o infiamma dall'attrito causato dalla compressione dei muscoli dell'avambraccio .\nAlcuni ipotizzano che la sindrome del tunnel radiale sia un tipo di lesione da sforzo ripetitivo (RSI), ma non esiste una fisiopatologia rilevabile e persino l'esistenza di questo disturbo \u00e8 messa in discussione.\nIl termine \"sindrome del tunnel radiale\" viene utilizzato per la compressione del nervo interosseo posteriore, una divisione del nervo radiale, nel setto intermuscolare laterale del braccio, mentre la \"sindrome del supinatore\" viene utilizzata per la compressione presso il portico di Frohse .\nIl \"tunnel radiale\" \u00e8 la regione dall'articolazione omeroradiale oltre l'origine prossimale del muscolo supinatore. Alcuni scienziati ritengono che il tunnel radiale si estenda fino al bordo distale del supinatore. Il nervo radiale \u00e8 comunemente compresso in 5\u00a0cm vicino al gomito, ma pu\u00f2 essere compressaoovunque lungo l'avambraccio se la sindrome \u00e8 causata da una lesione (ad es. una frattura che esercita una pressione sul nervo radiale). Il nervo radiale fornisce sensazione alla pelle del braccio posteriore, dell'avambraccio e del polso posteriori e laterali e delle articolazioni del gomito, del polso e della mano. Il nervo fornisce anche rami sensoriali che viaggiano verso il periostio dell'epicondilo laterale, l'articolazione radioumerale anteriore e il legamento anulare. Fornisce la funzione motoria attraverso l'innervazione della maggior parte dei muscoli estensori del braccio posteriore e dell'avambraccio. Pertanto, \u00e8 estremamente importante nel movimento degli arti superiori e pu\u00f2 causare dolore significativo ai pazienti colpiti dalla sindrome. A differenza della sindrome del tunnel carpale, la sindrome del tunnel radiale non presenta formicolio o intorpidimento, poich\u00e9 il nervo interosseo posteriore influisce principalmente sulla funzione motoria.\nDiagnosi.\nLa diagnosi si basa esclusivamente su sintomi e segni e ci si aspetta che i test oggettivi siano normali. Questa sindrome pu\u00f2 essere clinicamente testata flettendo il dito medio del paziente mentre il paziente estende il polso e le dita. Il dolore \u00e8 una sintomo che indica la presenza della sindrome.\nLa principale lamentela di questa malattia \u00e8 di solito il dolore nella parte dorsale dell'avambraccio superiore e qualsiasi debolezza descritta \u00e8 secondaria al dolore. La tenerezza alla palpazione si verifica sull'area del collo radiale. Inoltre, la malattia pu\u00f2 essere diagnosticata da un \"test del dito medio\" positivo, in cui l'estensione del dito medio produce dolore. La valutazione radiografica del gomito deve essere eseguita per escludere altre diagnosi.\nTrattamento.\nIl trattamento non chirurgico della sindrome del tunnel radiale comprende riposo, FANS, fisioterapia, modifica del lavoro, modifica ergonomica, iniezioni se associata a epicondilite laterale.\nI pazienti le cui condizioni sono pi\u00f9 adattate all'intervento chirurgico sono quelli che non rispondono al trattamento conservativo prolungato. Il paziente deve avere dolore con supinazione resistita, test del dito medio positivo, risultati elettrodiagnostici positivi e sollievo dal dolore dopo iniezione anestetica nel tunnel radiale. Sulla base dei dati del 2002, la decompressione chirurgica porta a risultati buoni o eccellenti nel 60-70% dei casi."}
{"id": "1801526", "revid": "204012", "url": "https://it.wikipedia.org/wiki?curid=1801526", "title": "Sindrome del nervo posteriore interosseo", "text": ""}
{"id": "1801527", "revid": "767487", "url": "https://it.wikipedia.org/wiki?curid=1801527", "title": "Agricantus", "text": "Agricantus (dal latino: \"il canto del campo di grano\") \u00e8 un gruppo musicale siciliano di genere folk-ambient nato a Palermo nel 1979 dall'incontro tra (in ordine alfabetico) Tonj Acquaviva (voce, tamburi, sequencer e percussioni), Mario Crispi (fiati), Danila Laguardia (voce), Massimo Laguardia (voce e percussioni), Pippo Pollina (voce e chitarra), Mario Rivera (basso elettrico), Salvo Siciliano (chitarra e tastiere).\nVarie formazioni si sono succedute nel tempo, nel 2010 Tonj Acquaviva e Rosie Wiederkehr riprendono il nome Agricantus con il suffisso \"By Tonj Acquaviva\". Nel 2012 Mario Rivera, Mario Crispi e Paolo Dossena, riprendono il nome Agricantus con il suffisso \"Reunion\".\nStoria.\nGli Agricantus hanno rappresentato, un esempio di commistione di stili musicali, lingue e dialetti, sonorit\u00e0 moderne e strumenti musicali arcaici, attraversando tre decenni di musica con la maturazione artistica raggiunta a partire dalla seconda parte degli anni novanta e a seguito di un periodo particolarmente felice per la world music prodotta in Italia. Ad oggi, la loro storia si pu\u00f2 quindi dividere nei seguenti momenti fondamentali.\nAnni 80.\nIl loro percorso artistico \u00e8 stato ispirato inizialmente alla riproposizione della musica andina e della cultura popolare sudamericana indicata dalla Nueva Canci\u00f3n Chilena\nNei primi anni ottanta il gruppo ha frequentato l'ambiente folk popolare siciliano (Rosa Balistreri, Ignazio Buttitta, Ciccio Busacca, Taberna Mylaensis, Alfio Antico e altri artisti) traendone stimolo e ispirazione per proseguire il proprio percorso ed impegnandosi attivamente alla promozione della musica popolare in Sicilia \nNel 1984 il gruppo musicale fonda a Palermo l'omonima cooperativa con cui realizza numerosi concerti in tutta Europa ed in prestigiose occasioni come festival internazionali di musica folk e world music. \nContemporaneamente all'attivit\u00e0 artistica il gruppo musicale/cooperativa svolge in Sicilia, dal 1984 al 1990, un'importante attivit\u00e0 culturale rivolta alle scuole,\nallo stimolo della realt\u00e0 artistica \ne a campagne di solidariet\u00e0, attivit\u00e0 spesso contrastate dalla difficile realt\u00e0 siciliana.\nAnni 90.\nL'esordio discografico di Agricantus \u00e8 del 1993 con l'album Gnanz\u00f9!, registrato a Klagenfurt una coproduzione tra \"Tabbali\" (l'associazione che ha da sempre gestito Agricantus e il suo marchio, come scritto sull'album) con l'austriaca Austromechana. \nIl lavoro dedicato alle musiche del Mezzogiorno italiano, frutto di una ricerca approfondita dei materiali della tradizione orale registrati sul campo e riproposti attraverso l'uso di nuove tecnologie affiancate ai suoni arcaici. Questa nuova fase coincide anche con l'ingresso in organico della cantante svizzera Rosie Wiederkehr che rappresenta, da quel momento e fino al 2008, l'impronta vocale del gruppo\nDal 1995, a seguito del contratto discografico con Compagnia Nuove Indye \ne con la produzione curata da Paolo Dossena \nla band avvia una prolifica produzione di dischi tematici (concept album) nei quali miscela spesso l'uso di lingue europee ed extra europee affiancandole alla lingua siciliana \nutilizzando strumenti musicali elettronici ed etnici provenienti da varie parti del mondo.\nTuareg, del 1996, pu\u00f2 essere considerato l'album pi\u00f9 rappresentativo, con il quale gli Agricantus hanno ottenuto vari riconoscimenti nazionali \nIn questa fase la band ha sviluppato anche collaborazioni con il mondo del cinema \ne ha partecipato a compilation musicali internazionali \nCi\u00f2 ha consentito agli Agricantus di affacciarsi nel panorama della world music oltre i confini italiani con la pubblicazione negli USA della raccolta The Best of Agricantus \nNel 1997 viene pubblicato Hale-Bopp Souvenir, un mini CD che testimonia l'incontro con la cantante tuareg Fadimata Walet Oumar \nNel 1998 viene pubblicato Kaleidos, secondo concept album, basato sulla commistione con la musica classica \nAnni 2000/2008.\nNel 2000 gli Agricantus firmano la colonna sonora del film Placido Rizzotto di Pasquale Scimeca di cui viene pubblicato l'omonimo CD.\nNel 2001 viene pubblicato Ethnosphere terzo concept album dedicato al mondo e la spiritualit\u00e0 del Tibet. Il disco, prende spunto da alcuni testi e musiche composte da Tonj Acquaviva e Rosie Wiederkehr nell'ambito del progetto multimediale Welt Labyrinth, promosso a sostegno della battaglia per l'indipendenza del Tibet \nNel 2002 il brano Amatevi (scritto insieme a Pivio ed Aldo De Scalzi) \nviene inserito nella compilation Buddha Bar IV.\nNel 2005, contemporaneamente all'interruzione delle produzioni con la casa discografica, e la contemporanea espulsione di Mario Rivera, che negli anni a venire consolider\u00e0 varie collaborazioni tra cui Piccola Banda Ikona, avviene la pubblicazione dell'album \"Habibi\", che viene disconosciuto dai membri del gruppo di quegli anni. \nL'attivit\u00e0 artistica si protrae quindi con la collaborazione live con DJ Ravin \n, con la realizzazione della colonna sonora Il figlio della Luna di Gianfranco Albano e con la pubblicazione di Luna Khina, edito da Raitrade, ultimo album che sancir\u00e0 anche la fine della collaborazione tra Acquaviva e Wiederkehr con Crispi, avvenuta alla fine del 2008\nI progetti individuali.\nNel 2008 Mario Crispi viene espulso dal gruppo, dando vita alla formazione \u201cArenaria\u201d e \u201cInsulae\u201d. Sempre nello stesso anno Tonj Acquaviva con Rosie Wiederkehr, pubblicano l'album \"Millennium klima\" a nome \u201cAcquaviva\u201c. Lavoro spesso associato al proseguimento musicale di Agricantus da parte di fan e critica.\nAnni 2010.\nNel 2010 Tonj Acquaviva e Rosie Wiederkehr riprendono il nome Agricantus. Nel 2011 gli Agricantus ricevono il premio per la cultura mediterranea Bodini, che il gruppo dedicher\u00e0 ad Amnesty International, presente ai loro live per il cinquantenario della fondazione, tenendo una serie di concerti e trasmissioni Tv..\nA maggio del 2012 gli Agricantus suonano a Barcellona in sostegno delle radio libere, verr\u00e0 pubblicato un cd con brani di tutti i partecipanti al festival. Il 7 agosto del 2012 su Rai Uno Tonj Acquaviva annuncia l'uscita del nuovo concept album Kuntarimari, un lavoro tematico ispirato ai racconti del mare con svariate collaborazioni di musicisti internazionali. Ed il 10 agosto in un'intervista su Ecoradio, manda in anteprima il brano omonimo dell'album \u201cKuntarimari\u201d. \nA ottobre 2012 gli Agricantus presentano il Cd Kuntarimari a Barcelona nella sede della SGAE (Societa spagnola autori editori). A novembre l'album verr\u00e0 presentato alla casa degli italiani con una proiezione del documentario \"Agricantus by Tonj Acquaviva\" dedicato al maggiore compositore della band. Il concerto di presentazione verr\u00e0 fatto al Tradicionarius, il teatro pi\u00f9 rappresentativo per la world music a Barcelona, all'interno del festival \u201cCose di Amilcare\u201d, in collaborazione con lo storico festival Catalano \u201cBarnasants\u201d. Ideatore del festival Sergio Secondiano Sacchi \u201canima culturale\u201d del Club Tenco, (il festival che nel 1996 assegn\u00f2 la Targa Tenco al gruppo Agricantus) della rassegna verr\u00e0 fatto un cd \"Cose di Amilcare\" con brani di tutti i partecipanti al festival.\nA fine 2012 Crispi, Rivera e Dossena si incontrano e decidono di riprendere la produzione di Agricantus attraverso il progetto \"reunion\", invitando tutti gli artisti che nel passato avevano contribuito al livello creativo a vario titolo, compresi, Acquaviva e Wiederkehr. Questi ultimi, rispondono negativamente all'invito, in quanto in piena attivit\u00e0 con Agricantus. Subito dopo, all'insaputa di Acquaviva e Wiederkehr, Paolo Dossena, Mario Rivera e Mario Crispi registrano il marchio Agricantus rivendicando di essere gli unici detentori del diritto a rappresentare la continuit\u00e0 con il progetto originario.\nSempre nello stesso anno, Rivera, Crispi e Dossena creano la formazione \"Agricantus Reunion\" coinvolgendo la musicista Federica Zammarchi, come voce femminile, e Giovanni Lo Cascio alla batteria. Con questa formazione la band fa alcuni concerti e partecipa al video/singolo \"Uommene/Omini\" prodotto da Blob, Amnesty International e Legambiente.\nAd agosto del 2013 Tonj Acquaviva e Rosie Wiederkehr pubblicano l'album Kuntarimari con Discmedi/edizioni Warner Music Espa\u00f1a ricevendo un'ottima accoglienza di pubblico e critica. Nel 2014 gli Agricantus Reunion pubblicano \"Turnari\", anticipato dall'uscita del singolo \"Nsunnai\" e del relativo video, nonch\u00e9 dal Concerto del Primo Maggio 2014 tenuto a Piazza San Giovanni a Roma, dove Federica Zammarchi viene considerata come la nuova voce di \"Agricantus Reunion\".\nA seguito della diatriba innescata dall'uso contemporaneo dello stesso nome tra il nucleo Crispi, Rivera, Dossena da un lato, e Acquaviva e Wiederkehr dall'altro, le due parti, nel confermare i due percorsi differenti,\n testimoniano l'aspro conflitto legale tuttora in corso.\nProduzioni musicali.\nAgricantus.\nColonne sonore.\na firma Agricantus\nospiti di Trancendental/Pivio &amp; Aldo De Scalzi\nPremi.\nDopo la divisione, esistono attualmente due gruppi distinti: Agricantus by Acquaviva e Agricantus Reunion:"}
{"id": "1801536", "revid": "287204", "url": "https://it.wikipedia.org/wiki?curid=1801536", "title": "Karin Knapp", "text": "Destrorsa e con rovescio bimane, ha nel dritto il suo colpo migliore e la sua superficie di gioco preferita \u00e8 il cemento. In carriera ha vinto due tornei WTA, a Tashkent e a Norimberga, raggiungendo la 33\u00aa posizione in classifica mondiale nell'agosto del 2015. Nei tornei del Grande Slam vanta come miglior risultato gli ottavi di finale, raggiunti a Wimbledon nel 2013, anno in cui ha vinto la Fed Cup con l'Italia. Nell'agosto del 2016 partecipa per la prima volta alle Olimpiadi a Rio de Janeiro, fermandosi per\u00f2 al primo turno.\nVive e si allena ad Anzio, in provincia di Roma, presso la Polisportiva Tennis Anzio, sotto la guida di Alessandro e Francesco Piccari; con quest'ultimo \u00e8 sposata dal 1\u00ba aprile 2017.\nIl 12 maggio 2018 Karin annuncia il prematuro ritiro dal tennis a causa del ginocchio operato per cinque volte.\nCarriera.\n2007.\nHa debuttato nel 2007, quando nei tornei del Grande Slam, al Roland Garros, ha raggiunto il terzo turno battendo la testa di serie numero 22 Al'ona Bondarenko e cedendo alla numero 14 Patty Schnyder per 6-1 4-6 7-5.\nHa esordito anche a Wimbledon, dove ha subito impegnato Nicole Vaidi\u0161ov\u00e1 (7-6 6-2), e all'US Open dove ha raggiunto il secondo turno. Questi risultati le hanno consentito di chiudere l'annata al numero 50 in classifica mondiale.\n2008.\nNel 2008 ha raggiunto la sua prima finale ad Anversa, perdendo 6-3 6-3 contro Justine Henin, e ha bissato il terzo turno dell'anno precedente al Roland Garros arrendendosi a Marija \u0160arapova per 7-6 6-0. Un problema al cuore l'ha costretta a non partecipare alle Olimpiadi di Pechino, arrestando la sua scalata alle posizioni che contano della classifica mondiale.\n2009 - 2010.\nNel 2009 \u00e8 stata rallentata da diversi problemi fisici: primo fra tutti il cuore, come gi\u00e0 nell'anno precedente, poi una fastidiosa infiammazione al ginocchio che la ferma per quasi tutta l'estate; in seguito a tutto ci\u00f2 nel 2010 \u00e8 costretta a ripartire dai tornei di seconda fascia, quelli classificati come ITF e che danno montepremi variabili tra e dollari.\n2011.\nNel giugno del 2011 inanella una serie di tre ottimi risultati, conquistando due vittorie e una finale nei tornei ITF da venticinquemila dollari di Campobasso, Padova e Roma (presso il Reale Circolo Canottieri Tevere Remo), che la proiettano attorno alla duecentesima posizione del ranking WTA. Nello stesso mese le viene concessa la wild card per il torneo ITF di Cuneo, con un montepremi centomila dollari, che le permette l'accesso diretto al tabellone principale.\nIn agosto ottiene l'accesso al main draw dell'ultimo Slam della stagione in terra statunitense, gli US Open, dopo avere superato tre turni di qualificazioni. La sua avventura americana si conclude al primo turno del tabellone contro la iberica Anabel Medina Garrigues, testa di serie numero 30 del torneo, che si impone per 6-7 6-4 6-3 al termine di un intenso e combattuto match.\n2012.\nInizia l'anno giocando le qualificazioni nei tornei australiani di Brisbane, Hobart e Australian Open senza successo. Raggiunge i quarti di finale di un torneo Wta dopo quasi quattro anni a Bogot\u00e0 perdendo contro Aleksandra Panova. Raggiunge partendo dalle qualificazioni le semifinali al torneo Wta dell'Estoril, ma viene sconfitta dalla Su\u00e0rez Navarro nettamente per 6-4 6-0. Grazie a una wild card gioca il torneo di Roma e riesce a superare il primo turno, in un derby tutto italiano, contro Roberta Vinci per 6-4 2-6 6-2. Viene eliminata al secondo turno dalla slovacca Dominika Cibulkov\u00e1 6-3 4-6 6-1. Non supera le qualificazioni al Roland Garros uscendo al primo turno. Entra direttamente in tabellone al Torneo di Wimbledon, ma una botta di lieve (ma fastidiosa) entit\u00e0 la condiziona nel match perduto contro Elena Baltacha per 4-6 6-4 6-0. Per fortuna dell'altoatesina il problema non \u00e8 nulla di comparabile ai guai del biennio 2008-2009, tant'\u00e8 vero che a Palermo \u00e8 di nuovo in campo pur perdendo subito contro Vinci in uno strano remake del match di Roma.\n2013.\nDopo due eliminazioni nelle qualificazioni dei tornei di Brisbane e Sydney riesce ad accedere al tabellone principale degli Australian Open, dove non sfrutta l'occasione di giocare contro un'altra qualificata, la portoghese Maria Jo\u00e3o Koehler, da cui viene sconfitta in rimonta per 3-6 6-3 6-3. Riesce invece a migliorare la prestazione del 2012 a Bogot\u00e0 raggiungendo la semifinale e lottando alla pari con Jelena Jankovi\u0107: la serba riesce infatti a sconfiggerla solo al tie-break del terzo set. La settimana successiva raggiunge i quarti al torneo di Acapulco, dove viene sconfitta da S\u00edlvia Soler Espinosa con un duplice 6-2. Grazie a questi due risultati positivi torna tra le prime cento tenniste del ranking WTA. Superate le qualificazioni raggiunge il secondo turno al torneo WTA di Marrakech per poi tornare a disputare una finale del circuito ITF a Trnava dove viene battuta dalla ceca Barbora Str\u00fdcov\u00e1.\nAnche nel 2013 usufruisce di una wild card per gli Internazionali di Roma, ma viene subito eliminata per 6-4 6-2 dalla statunitense Christina McHale. Anche al Roland Garros \u00e8 una statunitense a eliminarla al primo turno: viene infatti battuta per 6-2 7-5 da Sloane Stephens. Successivamente a Norimberga batte al primo turno la wildcard Dinah Pfizenmaier per 2-6 7-65 7-5 ma viene eliminata per mano dell'altra tedesca Annika Beck che la sconfigge 6-4 6-2.\nViene in seguito sconfitta al primo turno di qualificazioni sull'erba di Eastbourne da Melanie Oudin.\nAl Torneo di Wimbledon batte Lucie Hradeck\u00e1, Lucie \u0160af\u00e1\u0159ov\u00e1, Michelle Larcher de Brito. Al quarto turno viene battuta da Marion Bartoli in due set: il quarto turno raggiunto in questo torneo \u00e8 la migliore prestazione di Karin in uno Slam in carriera.\n2014: primo titolo WTA.\nIl nuovo anno si apre con il torneo di Auckland dove esce al primo turno contro Julia Goerges. Esce al primo turno anche a Hobart, sconfitta in due set dalla qualificata Cabeza Candela. Nel primo grande Slam dell'anno elimina all'esordio l'argentina Ormaechea, ma viene sconfitta poi dalla numero 3 del seeding Marija \u0160arapova in una partita lottatissima finita 3-6 6-4 8-10. Partecipa al torneo indoor di Parigi, dove estromette all'esordio la qualificata Arruabarrena, ma perde nel secondo incontro il derby con Sara Errani con lo score di 6-4 6-3. A Doha esce al secondo turno battuta da Jelena Jankovi\u0107, numero 5 del tabellone. Si ferma anche a Dubai nelle qualificazioni. A Indian Wells l'altoatesina viene eliminata al primo turno, a sorpresa, dalla wild card Townsend per 6-7 1-6. Partecipa al torneo di Norimberga dove raggiunge il primo buon risultato della stagione: la semifinale. Nel penultimo atto del torneo viene per\u00f2 eliminata dalla canadese Eugenie Bouchard per 6-4 6-3. Al Tashkent Open, in Uzbekistan, ottiene il primo successo in un torneo WTA battendo in finale la detentrice del titolo Bojana Jovanovski per 6-2, 7-64.\nOttiene un ottimo risultato a Linz, in Austria, nel quale sconfigge la quinta testa di serie Sabine Lisicki, approfitta del ritiro di Magdal\u00e9na Ryb\u00e1rikov\u00e1 ed elimina Cvetana Pironkova in tre set, rivendicando la sconfitta agli US Open 2014. In semifinale perde per\u00f2 il derby azzurro con Camila Giorgi per 6-4 6-2.\nTermina la stagione vincendo lo scudetto italiano con il T.C. Genova 1893 insieme alle compagne di squadra Alberta Brianti, Alice Matteucci e Giorgia Mortello.\n2015: best ranking, secondo titolo in carriera e infortunio.\nInizia l'anno raggiungendo prima gli ottavi ad Auckland e successivamente i quarti di finale nel torneo di Hobart. Agli Australian Open, poco fortunata nel sorteggio, viene eliminata al primo turno dalla romena Simona Halep, testa di serie n\u00ba3.\nViene poi convocata da Corrado Barazzutti in Fed Cup per la sfida contro la Francia insieme a Sara Errani, Roberta Vinci e Camila Giorgi ma senza scendere in campo. La settimana successiva prende parte al WTA Premier di Anversa, dove tuttavia non supera il primo turno. Anche nei seguenti tornei di Dubai e Indian Wells esce subito all'esordio. Torna a vincere nel ricco torneo di Miami battendo al primo turno Kate\u0159ina Siniakov\u00e1 con un netto 6-2 6-0, prima di essere sconfitta al secondo turno dalla n\u00ba8 del mondo Ekaterina Makarova per 6-1 6-3.\nA Katowice rimedia ancora una sconfitta all'esordio contro la russa Vera Zvonar\u00ebva per 7-5 6-4; in doppio invece, insieme a Gioia Barbieri, si spinge fino alla finale. La settimana successiva torna a vestire la maglia della nazionale nella sfida di Play-Off in Fed Cup contro gli Stati Uniti contribuendo, anche se senza giocare, a fare rimanere l'Italia nel gruppo mondiale.\nInaugura la stagione sulla terra rossa raggiungendo i quarti di finale nel torneo di Marrakech. Agli Internazionali d'Italia di Roma si aggiudica il derby contro Francesca Schiavone per 6-4 6-1, prima di cedere sul pi\u00f9 bello alla n\u00ba4 del mondo Petra Kvitov\u00e1 per 6-3 4-6 7-6 al secondo turno. Nel successivo torneo di Norimberga vince il secondo titolo della carriera battendo una dopo l'altra, da testa di serie n\u00ba6, Antonia Lottner 6-2 7-5, Anna-Lena Friedsam 6-1 6-3, Yulia Putintseva 6-2 6-4, Lara Arruabarrena 6-0 6-2 e in finale si aggiudica il derby contro Roberta Vinci per 7-6 4-6 6-1. Arriva quindi al Roland Garros in fiducia, ma viene nettamente battuta al primo turno dalla numero 5 del mondo Caroline Wozniacki per 6-3 6-0.\nEsordisce amaramente anche nel primo torneo su erba di Nottingham, battuta da Yanina Wickmayer per 6-4 6-2. A Wimbledon \u00e8 costretta al ritiro al primo turno contro Magdal\u00e9na Ryb\u00e1rikov\u00e1 per un problema alla caviglia.\nPrende parte al torneo su terra rossa di Bad Gastein come terza testa di serie; qui raggiunge la seconda finale stagionale battendo una dopo l'altra Tamira Paszek 6-0 6(5)-7 7-6(6), Johanna Larsson 6-3 6-3, Polona Hercog 7-6(5) 7-5, si aggiudica poi il derby italiano contro Sara Errani per 7-6(4) 4-6 7-5 mentre nell'ultimo atto cede alla seconda testa di serie Samantha Stosur 3-6 7-6(3) 6-2 (complice anche la stanchezza per avere giocato i match di semifinale e finale nello stesso giorno). Anche a Baku, da seconda testa di serie, ottiene un buon risultato battendo all'esordio Stefanie V\u00f6gele 6-4 6-1, annientando poi Anett Kontaveit con un sonoro 6-1 6-0 e Aleksandra Panova 6-2 7-6, raggiungendo cos\u00ec ancora una volta la semifinale, dove per\u00f2 viene stoppata da Margarita Gasparjan per 6-3 5-7 6-3. Grazie a questo risultato sale in 34\u00aa posizione nella classifica WTA, migliorando cos\u00ec il suo best ranking per la prima volta dal 2008.\nInaugura nel peggiore dei modi la stagione nordamericana americana a Toronto dove subisce un doppio 6-0 nel derby azzurro contro la Vinci. Raggiunge invece gli ottavi a Cincinnati dove viene eliminata da Serena Williams per 6-0 6-2. Agli US Open al primo turno supera in rimonta la croata Tomljanovi\u0107, ma viene eliminata dalla Kerber per 7-5 6-2.\nNella seconda parte della stagione aveva intrapreso una fruttuosa collaborazione nei tornei di doppio con la Vinci, dopo che quest'ultima aveva abbandonato la partnership pi\u00f9 vincente della storia del tennis italiano con Sara Errani: il duo Knapp/Vinci ha raggiunto il terzo turno in tutti gli Slam del 2015; per Karin si tratta il miglior risultato in carriera a Wimbledon e agli US Open.\nDopo New York l'altoatesina \u00e8 purtroppo costretta a interrompere anzitempo la stagione per l'ennesimo infortunio al ginocchio destro, per il quale deve sottoporsi di nuovo ad un intervento chirurgico.\n2016: il rientro.\nBisogna attendere marzo per rivedere Karin Knapp scendere in campo. L'inizio non \u00e8 dei migliori: colleziona infatti tre eliminazioni al primo turno a Miami, Katowice e Istanbul.\nViene convocata per i Play Off di Fed Cup contro la Spagna, che si giocano a Lleida: prende parte all'ormai ininfluente doppio in coppia con Francesca Schiavone in un incontro che dura solo due giochi e che conclude la sfortunata spedizione azzurra che relega l'Italia fuori dal primo gruppo mondiale dopo venti anni.\nIl primo successo dopo l'infortunio arriva sulla terra di Madrid, dove supera al debutto la russa Gasparjan in tre set prima di trovarsi di nuovo di fronte la numero due del mondo, Simona Halep, con la quale riesce a raccogliere solo due giochi (6-1 6-1 il risultato finale). Negativo anche il torneo di Roma dal quale viene subito estromessa per opera della Str\u00fdcov\u00e1. Quando arriva al suo primo Slam dell'anno la Knapp si ritrova oltre la centesima posizione per la prima volta dopo circa quattro anni.\nAl Roland Garros trova al primo turno la Azarenka, numero 5 del mondo, che aveva incontrato solo nel 2007 proprio a Parigi, quando l'altoatesina vinse con un perentorio doppio 6-1. La Knapp si \u00e8 aggiudicata il primo set per 6-3, approfittando della non perfetta condizione fisica dell'avversaria che si trascina da mesi un problema alla schiena, mentre il secondo set si \u00e8 mantenuto in equilibrio fino al tie break, poi vinto dalla bielorussa, nonostante un medical timeout richiesto dalla Azarenka sul 4-4 per un dolore al ginocchio. Dolore che si accentua in apertura di terzo set e che la porta al ritiro sul punteggio di 4-0 per l'italiana. Per Karin si tratta del primo successo in carriera contro una top ten. Supera poi agevolmente la lettone Sevastova prima di perdere al terzo turno contro Yulia Putintseva per 6-1 6-1. Per la terza volta in carriera la Knapp ha comunque raggiunto il terzo turno nel secondo Slam di stagione, risultando l'unica rappresentante del tennis italiano a superare due turni in questa edizione del torneo di Parigi.\nIn estate rappresenta l'Italia alle Olimpiadi estive, ma verr\u00e0 eliminata subito al primo turno.\nSuccessivamente, tenta le qualificazioni al torneo di Cincinnati; al primo turno estromette la connazionale Camila Giorgi in 3 set, ma al secondo turno viene battuta da Kurumi Nara per 1-6 5-7. \nCome ultimo torneo della stagione, partecipa allo Us Open 2016, ma perde subito all\u2019esordio da Johanna Larsson in due set. La stagione per Karin finisce qua."}
{"id": "1801556", "revid": "1501558", "url": "https://it.wikipedia.org/wiki?curid=1801556", "title": "Il nostro gioco", "text": " \u00e8 un manga \"seinen\" di Mohiro Kit\u014d, serializzato mensilmente in Giappone sulla rivista \"Ikki\" di Shogakukan dal 25 novembre 2003 al 25 giugno 2009. I capitoli sono stati poi raccolti in undici volumi \"tank\u014dbon\".\n\u00c8 ispirato al manga \"The Moon\" (\u30b6\u30fb\u30e0\u30fc\u30f3) di George Akiyama (manga che viene pi\u00f9 volte citato, senza mai nominarlo, dagli stessi protagonisti nei vari capitoli della storia). \nIn Italia i primi sei volumi dell'opera sono stati pubblicati da Kappa Edizioni nella collana \"Manga San\".\nIl manga \u00e8 stato adattato in una serie televisiva anime di 24 episodi, trasmessa nelle reti nipponiche nel 2007.\nTrama (Anime).\nInizio.\nLa storia racconta di un gruppo di 15 ragazzi, di diverse classi ma della stessa et\u00e0 (tutti tranne una bambina di 10 anni), che si trovavano durante le vacanze estive in una grotta. Qui fanno la conoscenza di uno stravagante scienziato di nome Kokopelli, che parla loro in di un misterioso \"gioco\": se i ragazzi vorranno, potranno guidare un enorme robot per difendere la Terra dall'attacco di quindici nemici. I giovani sorridono a sentirne il racconto, e si prestano volentieri all'intrattenimento. Ancora pi\u00f9 incredibile \u00e8 il modo in cui devono prestare giuramento: devono soltanto premere con la mano destra un oggetto (che ricorda un leggio dove si poggiano i testi da leggere in teatro) e pronunciare il proprio nome per intero. Uno dopo l'altro, i ragazzi proseguono la loro presentazione, tutti decisi a partecipare; Yoko Machi, la ragazza che aveva trovato l'ingresso della grotta, \u00e8 per\u00f2 l'unica che ha qualche dubbio sulla stranezza della situazione, in quanto ha un brutto presentimento, ma viene spinta da Takashi Waku, il pi\u00f9 attivo del gruppo, e si decide. Quando \u00e8 il turno di Kana Ushiro, suo fratello maggiore Jun rifiuta che lo faccia, per via di un vecchio ed ingiustificato rancore; dopo un po' di discussione con il gruppo, Kokopelli accetta che partecipino in 14. Lo strano personaggio li saluta ed i ragazzi vengono come tramortiti, svegliandosi solamente molto pi\u00f9 tardi. Tornando alla casa dove sono ospitati durante il corso estivo, si accorgono che un gigantesco robot si presenta davanti a loro e presto tutti (anche Kana, che non aveva siglato il patto) vengono introdotti a bordo, dove Kokopelli mostra loro come combattere. Quando dopo aver battuto l'avversario Kokopelli per\u00f2 scompare, i ragazzi iniziano a sospettare, e poi a capire, che quello che sembrava essere un gioco \u00e8 in realt\u00e0 una guerra per decidere le sorti del loro mondo.\nLe regole.\nDal secondo appuntamento in poi compare una strana creatura volante con dei poteri magici, Koemushi. Proprio lui spiegher\u00e0 ai ragazzi le regole, che non verranno subito chiarite, dato che i successivi piloti (il secondo ed il terzo, contando quello di prova) combattono e basta in quanto non le conoscono.\nIl traditore.\nDurante il susseguirsi degli eventi si osserva che una persona non ha realmente stretto il patto mortale con l'alieno: fra i quindici ragazzi vi \u00e8 pertanto un traditore, o una persona che si salver\u00e0 non sapendolo. Inizia cos\u00ec la conta per comprendere chi manca: i ragazzi all'inizio erano 14, a cui si aggiunge Kokopelli, ma viene meno un ragazzo che muore per un incidente e nel conteggio deve essere omesso anche il traditore; mancano dunque due piloti, e resterebbero 13 all'inizio. Si uniscono volentieri due giovani agenti dell'esercito del Giappone, un ragazzo ed una ragazza che siglano il contratto, ma rimangono in piedi durante i combattimenti perch\u00e9 non vi sono le loro sedie. Il ragazzo, Seki, cerca di ribellarsi, perdendo un braccio nel tentativo che gli verr\u00e0 sostituito con uno artificiale. La ragazza si scopre essere invece la vera madre di Jun (che si pensava morta tempo addietro). Mentre i piloti tornano a essere 15, arriva anche un misterioso personaggio, che sembra in qualche modo legato ad uno dei piloti che chiama \"Kiddo\", e molto amico della donna nuova entrata. Nel frattempo si scopre chi non aveva in realt\u00e0 stretto il patto: Machi, che in realt\u00e0 \u00e8 la sorella del mostro che comanda il gioco (Koemushi).\nIl complotto.\nIntanto il conto di nuovo sembra perdersi: mentre Yosuke Kirie riesce da solo a sconfiggere due avversari (visto che il primo si suicida e Yosuke pu\u00f2 continuare il combattimento successivo), Tanaka, una delle nuove reclute, viene uccisa da dei personaggi misteriosi che uccidono anche il padre di una dei piloti. Prima di morire, l'ufficiale consegna una pistola al suo amico a cui gli affider\u00e0 il compito di consegnarla a suo figlio Jun. Il complotto sembra estendersi, perch\u00e9 anche la madre di Kanji Yoshikawa, una scienziata, tradisce la fiducia di suo figlio e degli altri: a lei importano solo i dati che riesce a raccogliere dal robot, tanto che lo stesso figlio chiede al famoso uomo della Yakuza il favore di uccidere la donna. Inizialmente quest'ultimo accetta, ma alla fine decide di ritirarsi dalla carriera.\nGli ultimi piloti.\nGrazie anche a Seki, Yoko Machi decide di raccontare la loro storia.\nIn un'altra Terra, anni fa, un professore aveva permesso a 15 ragazzi di partecipare a un gioco consistente nel comandare un robot per sconfiggere 15 nemici. Yoko, che allora era bambina, voleva partecipare, e alla fine partecip\u00f2 come 16\u00b0 pilota di riserva. Ma il piccolo mostro precedente (di colore grigio scuro simile al marrone a differenza dell'attuale bianco), aveva spiegato che a ogni battaglia il pilota corrente sarebbe morto. Prima della battaglia finale, lo stesso mostriciattolo aveva annunciato che sarebbe stata la capoclasse a sopravvivere assieme a Yoko, mentre Koemushi sarebbe morto; ma dopo che quest'ultimo aveva pianto, il mostriciattolo gli permise di risparmiargli la vita con una ricompensa speciale, a patto che vincesse l'ultima battaglia, anche Yoko e la capoclasse sarebbero sopravvissuti comunque. Dopo la vittoria, il mostro mantenne la promessa, solo che Koemushi avrebbe preso il suo posto, e anzi sarebbe stato anche pi\u00f9 perverso e malvagio del precedente. Poco dopo, Yoko, Koemushi e la capoclasse andarono in un'altra Terra, dove la capoclasse dovette per forza dire addio a Yoko. A quel punto, Yoko e Koemushi andarono in diversi pianeti, in ognuno dei quali scelsero diversi 15 piloti. Alla fine, Yoko fin\u00ec in una scuola di ricerche e applicazioni pratiche, e incontr\u00f2 Kokopelli, lo stesso uomo che aveva fatto firmare il contratto a quelli attuali. Nella sala espositiva, Yoko aveva posto il leggio del contratto, a cui firmarono tutti i ragazzi di quella Terra, compresa Yuu, la figlia del maestro Kokopelli diventata la migliore amica di Yoko. Anche qui, tutti capirono che erano capitati in qualcosa di terribile, finch\u00e9 Kokopelli decise di voler firmare il contratto, in cambio di far lasciare andare i ragazzi; ma Koemushi rifiut\u00f2, costringendogli a scegliere chi salvare in cambio della propria vita, e alla fine Kokopelli scelse Yoko. Nel tentativo di salvare pi\u00f9 vite possibili, compresa la propria figlioletta, Kokopelli cerc\u00f2 persino l'aiuto di un politico, ma fu braccato dalle sue guardie del corpo. Distrutto, Kokopelli decise di voler combattere ma anche di voler vivere, pur conscio della sorte che spetta a chi combatte; nonostante un iniziale rifiuto, Koemushi venne convinto da Yoko, che disse che Kokopelli avrebbe trovato altri 15 piloti su un'altra Terra per poi concludere lo scontro finale. Yoko e Kokopelli andarono cos\u00ec sulla Terra attuale, ma al ritorno di Kokopelli, Koemushi, arrabbiatosi poich\u00e9 costui aveva fatto siglare il patto a soli 14 piloti, fece scegliere Yuu come prossimo pilota, e prima della battaglia fece pure venire la madre per farle vedere morire la figlioletta. Alla vittoria di Yuu e alla sua successiva morte, la madre decise di volersi uccidere con il marito Kokopelli, ma Koemushi salv\u00f2 entrambi teletrasportandoli. Capendo cos\u00ec di essere solo una pedina del gioco, Kokopelli fu poi teletrasportato dai ragazzi a cui fece siglare il patto per insegnare loro come pilotare il gigantesco robot nero, per poi sparire, rifacendo ritorno al suo mondo.\nGiunti a questo punto, Yoko decide di allearsi con i rimanenti piloti. Koemushi li richiama per l'ennesima volta e annuncia che ha deciso che sar\u00e0 Jun Ushiro a salvarsi: deve soltanto convincere la sorellina a poggiare la mano sul leggio che sigla l'accordo e morir\u00e0 lei al suo posto; il ragazzo per\u00f2 rifiuta, e viene cos\u00ec torturato dai poteri telecinetici del mostro. Ad un certo punto, egli sembra tirare fuori la pistola che gli aveva dato la madre, ma Koemushi lo intuisce e lo desiste a farlo, dato che l'ultimo uomo che ci aveva provato aveva perso met\u00e0 braccio prima che riuscisse a sparargli. Jun stava per\u00f2 facendo finta, mentre Yoko tira fuori una pistola vera e spara fino a consumare il caricatore, uccidendo il fratello. Dopo la vittoria e la morte di Yoko, che riesce a redimersi, l'ultimo e successivo duello vedr\u00e0 Jun Ushiro trionfare in uno scontro che durer\u00e0 30 ore.\nMedia.\nManga.\n\"Il nostro gioco\" \u00e8 scritto \u00e8 disegnato da Mohiro Kit\u014d. Il manga \u00e8 stato serializzato mensilmente in Giappone da Shogakukan sulla rivista \"Ikki\" dal 25 novembre 2003 al 25 giugno 2009. I capitoli sono stati poi raccolti in undici volumi \"tank\u014dbon\". In Italia i primi sei volumi dell'opera sono stati pubblicati da Kappa Edizioni nella collana \"Manga San\" tra il 2006 e il 2010.\nAnime.\nUna serie televisiva anime tratta dal manga \u00e8 stata prodotta dallo studio Gonzo e diretta da Hiroyuki Morita. La serie, di 24 episodi, \u00e8 stata trasmessa dall'8 aprile al 25 settembre 2007 sulle reti televisive Tokyo MX e TV Aichi. Poich\u00e9 il regista non era rimasto soddisfatto dallo svolgimento del manga e dalle frequenti morti dei personaggi, chiese il permesso a Kit\u014d di poter operare dei cambiamenti nel trasporre la vicenda, ottenendone l'approvazione. La colonna sonora dell'anime \u00e8 stata composta da Y\u016bji Nomi. La sigla iniziale \u00e8 di Chiaki Ishikawa; le sigle finali sono \"Little Bird\" di Chiaki Ishikawa (ep. 1-12) e \"Vermillion\" di Chiaki Ishikawa (ep. 13-24)."}
{"id": "1801562", "revid": "262457", "url": "https://it.wikipedia.org/wiki?curid=1801562", "title": "Confuciana", "text": ""}
{"id": "1801567", "revid": "262457", "url": "https://it.wikipedia.org/wiki?curid=1801567", "title": "Kashmira", "text": ""}
{"id": "1801590", "revid": "174925", "url": "https://it.wikipedia.org/wiki?curid=1801590", "title": "Mu (buddhismo Zen)", "text": "Mu \u00e8 la pronuncia giapponese del carattere cinese tradizionale: \u7121. In mandarino standard, questo carattere viene trascritto w\u00fa (cinese semplificato: \u65e0). In coreano viene riportato con \ubb34\ne pronunciato \"mu\". In vietnamita \"v\u00f4\". Questo carattere cinese, \u7121, \u00e8, in ambito buddhista, la resa in questa lingua di alcuni termini sanscriti buddhisti come \"asat\" (non essere), \"abh\u0101va\" (non possedere) o anche \"vigata\" (privo di). Ed \u00e8 usato come opposto di \u6709 (cin. \"y\u01d2u\", giapp. \"y\u016b\" o \"u\", cor. \"yu\", viet. \"h\u1eefu\") che rende il termine sanscrito di \"bhava\" (essere, esistenza).\nIl \"Mu\" nel buddhismo Zen.\nNel buddhismo Zen \"mu\" \u00e8 un termine che pu\u00f2 essere tradotto approssimativamente come \"nessuno\" o \"senza\". Sebbene nella lingua giapponese si utilizzi tipicamente come prefisso per implicare l'assenza di qualcosa (ad es., \u7121\u7dda \"musen\" per \"senza filo\"), tale termine \u00e8 conosciuto per essere la risposta ad un famoso \"K\u014dan \" (\u516c\u6848) di origine cinese e quindi appartenente alla tradizione del buddhismo Ch\u00e1n.\nLa pratica del \"k\u014dan\" consiste in un tema affidato dal maestro zen al discepolo cui chiede la soluzione.\nUno dei pi\u00f9 conosciuti \"k\u014dan\" \u00e8 proprio quello del maestro Zh\u00e0ozh\u014du C\u00f3ngsh\u011bn (\u8d99\u5dde\u5f9e\u8ad7, giapp. J\u014dsh\u016b J\u016bshin, 778-897):\nLa risposta \"w\u00fa\" (\u7121 giapp. \"mu\"), che non rappresenta comunque la negazione della natura del Buddha nel cane, \u00e8 l'elemento principale del \"k\u014dan\", ed \u00e8 l'oggetto di meditazione, denominato \u8a71\u982d (cin. \"hu\u00e0t\u00f3u\", giapp. \"wat\u014d\"), che impegner\u00e0 il discepolo zen in ogni sua attivit\u00e0 quotidiana.\nDurante un colloquio con il maestro, solitamente quotidiano e denominato \u7368\u53c3 (cin. \"d\u00fas\u0101n\", giapp. \"dokusan\"), l'allievo zen offre la sua risposta al \"k\u014dan\" (nel caso dell'esempio cosa significasse la risposta \"w\u00fa\" pronunciata dal maestro Zh\u00e0ozh\u014du) che testimonier\u00e0 la sua o meno realizzazione della \"visione dell'essenza\" o \"comprensione della realt\u00e0\" denominata \u898b\u6027 (cin \"ji\u00e0nx\u00ecng\", giapp. \"kensh\u014d\").\nAlcuni maestri buddhisti cinesi, nonch\u00e9 quelli appartenenti alla scuola buddhista giapponese Tendai avevano affermato l'universalit\u00e0 della natura di Buddha: quindi anche gli alberi o i cani la possedevano. Rispondere \"no\" a questa domanda avrebbe significato negare la loro saggezza, mentre dire \"s\u00ec\" sarebbe sembrato seguire acriticamente e pedissequamente i loro insegnamenti. La risposta di Zh\u00e0ozh\u014du \u00e8 stata quindi interpretata come n\u00e9 negare n\u00e9 affermare, n\u00e9 non negare, n\u00e9 non affermare. In altre parole, le risposte 's\u00ec' e 'no' risultano al contempo sia giuste che sbagliate.\nCuriosit\u00e0: \"Mu\" e l'informatica.\nNel suo romanzo del 1974 \"Lo Zen e l'arte della manutenzione della motocicletta\", Robert M. Pirsig tradusse \"mu\" come \"niente\", affermando che significava \"non fare la domanda\". Port\u00f2 l'esempio del circuito di un computer che, utilizzando il sistema numerico binario, utilizza in realt\u00e0 \"mu\" per rappresentare lo stato di alta impedenza:\nSecondo il \"Jargon File\", una raccolta di gergo e cultura degli \"hacker\", \"mu\" \u00e8 considerato dai Discordiani la risposta corretta alla classica fallacia logica della domanda capziosa: \"Non hai ancora smesso di picchiare tua moglie?\". Supponendo che non abbiate moglie o che non abbiate mai picchiato vostra moglie, la risposta \"s\u00ec\" \u00e8 sbagliata perch\u00e9 implica eravate soliti picchiare vostra moglie e poi avete smesso, ma \"no\" \u00e8 ancora peggio, perch\u00e9 suggerisce che avete una moglie e la state ancora picchiando. Di conseguenza, vari Discordiani proponevano \"mu\" come la risposta corretta, che secondo quanto da loro asserito avrebbe significato: \"La vostra domanda non pu\u00f2 avere risposta perch\u00e9 dipende da assunzioni errate\".\nLa parola \"mu\" compare con grande evidenza nel libro del 1979 di Douglas Hofstadter, \"\", dove \u00e8 usata in modo fantasioso nel contesto di discussioni di logica simbolica, in particolare nei teoremi di incompletezza di G\u00f6del."}
{"id": "1801597", "revid": "36426", "url": "https://it.wikipedia.org/wiki?curid=1801597", "title": "Giovanni Gherardi", "text": ""}
{"id": "1801599", "revid": "729019", "url": "https://it.wikipedia.org/wiki?curid=1801599", "title": "Chris Ryan", "text": "Biografia.\nL'arruolamento nell'esercito.\nColin Armstrong nasce nel 1961 a Rowlands Gill, nella contea inglese di Durham.\nHa frequentato la Hookergate School e, all'et\u00e0 di 16 anni, Ryan si arruola volontario nei SAS territoriali e, completata l'addestramento, riesce a entrare nel 23\u00ba Reggimento SAS. Dopodich\u00e9 nel 1987 ha affrontato la selezione per entrare nel 22\u00ba Reggimento SAS come paramedico. Prima di tornare con lo Squadrone B ha poi trascorso otto settimane con il Reggimento Paracadutisti. Tornato con lo Squadrone B ha trascorso sette anni di operazioni segrete in alcune parti del globo.\nIl 13 gennaio 1991 viene spedito in Arabia Saudita per partecipare alla guerra del Golfo.\nBravo Two Zero.\nRyan fu anche uno degli otto membri della rinomata pattuglia \"Bravo Two Zero\", durante la prima guerra del Golfo nel 1991.\nDurante tale operazione di commando, Chris Ryan \u00e8 entrato nella storia della SAS per la \"pi\u00f9 lunga fuga ed evasione da parte di un soldato SAS o di chiunque altro\" coprendo, da solo, pi\u00f9 di 300\u00a0km in condizioni climatiche estreme (due delle tre perdite della pattuglia furono dovute all'ipotermia), senza cibo e braccato in territorio ostile.\nRiusc\u00ec a sconfinare in Siria dall'Iraq, quindi si mise in contatto con l'ambasciata locale. In seguito, come McNab, fu accusato da altri membri del SAS di non aver detto tutta la verit\u00e0 su come sono andate veramente le cose in Iraq e soprattutto sulla morte dei tre membri che non sono tornati.\nUn altro membro del commando, Andy McNab, scrive e pubblica un libro su questa avventura irachena, intitolato \"Pattuglia Bravo Two Zero\", dove Ryan \u00e8 uno dei protagonisti.\nTerminata la guerra del Golfo, e dopo aver compiuto qualche altra operazione di forze speciali (tra cui nello Zaire e nella Sierra Leone), fu assegnato alla sezione addestrativa del SAS e promosso sergente. Si conged\u00f2 nel 1994, dopo un totale di sedici anni di servizio.\nVita personale.\nDal 1987 \u00e8 sposato con Jan, un capitano di un ospedale militare del Belize, di cinque anni pi\u00f9 grande. La coppia ha avuto una figlia, Sarah, nata nel 1988. Dopo essersi congedato dall'esercito britannico si trasferisce negli Stati Uniti con la famiglia, dove lavora come guardia del corpo, scrittore di romanzi di spionaggio e consulente militare per serie televisive.\nCarriera da scrittore.\nNel 1995 scrisse una sua autobiografia intitolata \"The One That Got Away\", libro basato sulla sua fuga verso il confine siriano. Ha al suo attivo una lunga serie di romanzi ma in italiano \u00e8 reperibile solo \"Operazione Cremlino\" del 2002 edito da Longanesi e Tea. Ha scritto, similmente ad Andy McNab, una serie di romanzi di spionaggio che hanno per protagonista il sergente Gerodie Sharp (un ex SAS) e altri dello stesso genere ambientati nel mondo militare e/o dello spionaggio internazionale.\nDai suoi romanzi \u00e8 tratta la serie TV Strike Back."}
{"id": "1801600", "revid": "16475445", "url": "https://it.wikipedia.org/wiki?curid=1801600", "title": "Anacleto II", "text": ""}
{"id": "1801602", "revid": "123400105", "url": "https://it.wikipedia.org/wiki?curid=1801602", "title": "Jarka Ruus", "text": "Jarka Ruus \u00e8 il primo libro della trilogia \"Il Druido Supremo di Shannara\" a sua volta facente parte della serie fantasy di Shannara dello scrittore statunitense Terry Brooks.\nStoria.\nSono passati venti anni dagli eventi raccontati in \"Il Viaggio della Jerle Shannara\" e Grianne Ohmsford \u00e8 diventata il Druido supremo, o Ard Rhys, del nuovo Consiglio Druidico. Tuttavia molti dei nuovi Druidi ricordano ancora che per molto tempo serv\u00ec il male nelle vesti della temuta Strega di Ilse, e gli insuccessi ottenuti nel tentativo di giungere ad una tregua tra la Federazione e i Liberi li convincono del fatto che Grianne non \u00e8 adatta ad essere il loro capo.\nShadea a'Ru, accecata dalla sete di potere, orchestra una congiura ai danni dell'Ard Rhys, impegnata ad indagare intanto su una serie di rituali magici avvenuti nell'antico Regno del Teschio, e si allea con il Primo Ministro della Federazione: Sen Dunsidan. Il politico spera che l'ordine, una volta eliminato l'attuale Ard Rhys, appoggi apertamente la Federazione decretando di fatto la definitiva sconfitta dei Liberi. Mentre \u00e8 a Paranor per una visita ufficiale, consegna a Shadea a'Ru una pozione magica chiamata \"Notte liquida\" che metterebbe fuori combattimento l'Ard Rhys, trasferendola dalle Quattro terre al mondo del Divieto infestato dai Demoni. \nTagwen, il nano assistente di Grianne, capisce immediatamente che dietro la scomparsa del Druido Supremo si cela Shadea a'Ru e per evitare di essere fatto prigioniero o ucciso dai cospiratori fugge da Paranor, alla ricerca di Bek Ohmsford, il fratello di Grianne. Mentre il nano scopre che Bek e sua moglie Rue Meridian vivono sulle coste del Lago Arcobaleno, Shadea fa ricadere la colpa della scomparsa dell'Ard Rhys sui Troll che proteggono la fortezza, da sempre mal visti dai Druidi, e li congeda con disonore mentre viene nominata dal Consiglio come successore di Grianne.\nTagwen giunge a Patch Run, la stazione commerciale dove abitano gli Ohmsford e scopre con molta delusione che Bek si trova per motivi di lavoro nelle Terre dell'Est. L'unico che pu\u00f2 aiutarlo \u00e8 Pen, il loro figlio che \u00e8 rimasto a casa a badare alle navi volanti, ma presto la sua vita viene sconvolta: Terek Molt, uno dei congiurati e un Druido guerriero, effettua un'incursione nell'insediamento con l'ordine di eliminare tutti i membri della famiglia Ohmsford. Pen e Tagwen fuggono a bordo di un piccolo vascello volante e vengono inseguiti dalla \"Galaphile\", la nave dell'Ard Rhys, lungo tutto il Lago Arcobaleno. Atterrati nella foresta delle \"Querce Nere\", i due vengono salvati dalla magia del Re del Fiume Argento che incarica Pen di trovare il Tanequil, un leggendario albero che pare sia l'unico che possa costituire un mezzo per raggiungere il mondo del Divieto. Ai due si uniranno il druido elfo Ahren Elessedil, e sua nipote Khyber (erede della magia delle pietre magiche). Nel porto elfico di Syioned, la compagnia affitta una nave corsara capitanata da Gar Hatch che li porter\u00e0 a destinazione. Sulla nave, Pen incontra la misteriosa Cinnaminson, una ragazza per la quale sviluppa forti sentimenti. Lungo il percorso, la nave viene attaccata da gnomi pirati che costringono i Corsari ad effettuare delle riparazioni nel porto di Anatcherae.\nGrazie all'acqua divinatoria, i Druidi scoprono la posizione dei fuggitivi e immediatamente Terek Molt li rintraccia nella cittadina aggredendoli. Nuovamente in fuga, la nave corsara attraversa il lago di Lazareen e si rifugia in una palude costiera. Siccome Cinnaminson desidera seguire Pen nella sua ricerca, Gar Hatch ritiene opportuno tradire la compagnia per \"proteggere\" la figlia e il suo talento: infatti la giovane nonostante sia cieca, \u00e8 in grado di vedere nella notte e nella nebbia rivelandosi importantissima per le attivit\u00e0 dei corsari.\nAbbandonati nella palude, Pen, Tagwen, Ahren e Khyber cercano una via di fuga ma per proteggersi dall'ambiente ostile sono costretti a ricorrere alla magia che li svela a Terek Molt che in poco tempo li rintraccia. Si scatena una nuova lotta che vede la distruzione della \"Galaphile\" con il suo equipaggio e del malevolo Terek Molt. La battaglia tuttavia ha avuto un terribile prezzo: Ahren Elessedil ha perso la vita. Usciti dalla palude, Khyber, Pen e il nano decidano di raggiungere il villaggio di Taupo Rough a ridosso delle montagne Charnal dove potranno chiedere aiuto ai troll e al valoroso Kermadec, un Maturen amico dell'Ard Rhys. Mentre sono in viaggio avvistano la nave corsara di Gar Hatch e scoprono che i corsari sono morti, uccisi da una creatura-ragno che tiene prigioniera Cinamminson.\nNel frattempo, Grianne scopre con suo orrore che il Divieto \u00e8 lo specchio oscuro delle Quattro Terre ed \u00e8 chiamato dai suoi abitanti come Jarka Ruus. Durante l'esplorazione di questo luogo incontra un'enigmatica e fastidiosa creatura chiamata Weka Dart che la accompagner\u00e0 durante lo scontro con un dragone e con l'incontro dell'ombra di Brona, il leggendario Signore degli Inganni. Grianne verr\u00e0 infine catturata da un gruppo di demoni."}
{"id": "1801605", "revid": "131354", "url": "https://it.wikipedia.org/wiki?curid=1801605", "title": "F\u00f6iot", "text": ""}
{"id": "1801614", "revid": "695564", "url": "https://it.wikipedia.org/wiki?curid=1801614", "title": "Madre Terra (album Tazenda)", "text": "Madre Terra \u00e8 l'ottavo album in studio dei Tazenda, pubblicato il 23 maggio 2008 da Radiorama. \u00c8 il secondo album inciso con Beppe Dettori alla voce.\nIl disco.\nMusicalmente parlando non si distingue molto dal precedente \"Vida\", se non per la sua natura pi\u00f9 \"concept\" e un suono pi\u00f9 \"progressive\", in quanto nato con l'obiettivo di affrontare il concetto linguistico della parola \"Terra\". Nell'album sono presenti tracce come \"Madre Terra\", che d\u00e0 il nome all'album e nella quale \u00e8 presente anche la voce di Francesco Renga, \"Pane caente\", gi\u00e0 apparsa nell'album \"Sardinia\" del 1998 e ivi riarrangiata con l'aggiunta di Dettori alla voce, e \"Anima nel vento\", dedicata all'ex cantante della band Andrea Parodi, scomparso circa due anni prima. \u00c8 inoltre presente un consistente utilizzo della lingua inglese, come nel brano \"Phonetic Illusion\", dove viene affiancata al sardo.\nSuccesso commerciale.\nL'album \u00e8 rimasto per 13 settimane di fila nella Classifica FIMI Album, arrivando alla sua posizione massima, la 31, nella sua quarta settimana di permanenza. A fine anno le sue vendite sono state certificate per oltre 42.342 in tutta Italia, somma che gli \u00e8 valso il disco d'oro."}
{"id": "1801617", "revid": "124781038", "url": "https://it.wikipedia.org/wiki?curid=1801617", "title": "Os ossos do bar\u00e3o", "text": "Os ossos do bar\u00e3o (\"Le ossa del barone\") \u00e8 stata una telenovela brasiliana prodotta da SBT e trasmessa dall'aprile all'agosto del 1997, sceneggiata da Walter George Durst, che ha adattato l'opera del drammaturgo Jorge Andrade, e diretta da Nilton Travesso, Ant\u00f4nio Abujamra e Luiz Armando Queiroz.\nTrama.\nEgisto Ghirotto, discendente di italiani, comincia come impiegato nella fazenda del barone di Jaragu\u00e1 e finisce per fare fortuna durante la rivoluzione industriale, a San Paolo, al contrario di quanto accade alle famiglie tradizionali di San Paolo, che si impoveriscono in seguito al declino del commercio di caff\u00e8.\nEgli si impossessa di tutto ci\u00f2 che \u00e8 appartenuto al barone, comprese le sue ossa, che ottiene comprando la sua urna funeraria. Sebbene egli disponga di tutto, non \u00e8 felice, dal momento che sogna di ottenere un titolo nobiliare. Ma ci\u00f2 potr\u00e0 realizzarsi se suo figlio Martino si sposer\u00e0 con Isabel, nipote del barone. \nTra i quattrocento, i pi\u00f9 conservatori, come Antenor, il figlio del barone, vivono di ricordi e di apparenze, mentre i pi\u00f9 giovani tentano di adattarsi alla nuova realt\u00e0.\nLa situazione finisce per generare conflitti, specialmente tra padri e figli."}
{"id": "1801618", "revid": "1543377", "url": "https://it.wikipedia.org/wiki?curid=1801618", "title": "Festival di Cannes 1947", "text": "La 2\u00aa edizione del Festival di Cannes si \u00e8 svolta a Cannes dal 12 al 25 settembre 1947.\nIn questa edizione il Grand Prix per il miglior film \u00e8 stato suddiviso in cinque differenti categorie."}
{"id": "1801619", "revid": "124398156", "url": "https://it.wikipedia.org/wiki?curid=1801619", "title": "Eleuterio Felice Foresti", "text": "Massone e carbonaro, professore di italiano alla Columbia University e alla New York University, primo console degli Stati Uniti a Genova.\nBiografia.\nNel 1805 si arruola nelle truppe napoleoniche e nel 1809 si laurea in legge presso l'Universit\u00e0 degli Studi di Bologna, venendo in seguito nominato nel 1811 dal Governo napoleonico giudice di pace a Crespino (Rovigo) e nel 1814 viene confermato in questo incarico dal Governo austriaco. \nMassone, membro della Loggia di Brescia, el 1817 entra nella Carboneria nella Vendita di Ferrara ricevendo tutti i Gradi iniziatici. Gli viene affidato l'incarico di diffonderla negli Stati Austriaci.\nLa sua carriera come pubblico ufficiale prosegue e il 2 marzo 1818 viene nominato pretore di Crespino (Rovigo).\nScoperto viene arrestato dalla polizia austriaca il 7 gennaio 1819 e il 24 dicembre 1820 viene emessa la sua sentenza di morte, poi commutata in 20 anni di carcere duro\nIl 12 gennaio 1821 viene trasferito nel carcere dello Spielberg in Moravia dove condivide la prigionia con Silvio Pellico e con gli altri carbonari italiani. Con Silvio Pellico mantiene, negli anni a venire, un rapporto epistolare dal quale traspare un'amicizia intensa fatta di particolare affezione e stima reciproca. In una lettera inviata da Roma il 2 aprile 1852, Silvio Pellico gli scrive: \" ... Tu mi sei stretto da sacre memorie di lunga sventura e pi\u00f9 dalla stima che allora tu m'hai ispirata e che ti conservo. Questo si appoggia non solo alla cognizione che ho de' tuoi pregi d'intelletto, ma alle testimonianze che mi sono date da molti dell'esempio costante che tu dai della tua saviezza e della tua bont\u00e0. Tu sei di quelli che oltre all'indole generosa, aggiungono il merito di veder le cose assennatamente...\".\nNel 1835 gli viene offerta la possibilit\u00e0 di scegliere il bando perpetuo negli Stati Uniti d'America in alternativa alla conclusione della pena allo Spilberg, nel marzo del 1836, viene trasferito al castello di Gradisca (Gorizia). Ai primi di agosto viene imbarcato a Trieste sul vascello \"Ussaro\" con destinazione New York, dove giunge il 16 ottobre 1836. Con lui viaggiano in esilio altri patrioti come Pietro Borsieri, Luigi Tinelli, Felice Argenti, Gaetano de Castillia e Giovanni Albinola.\nAlla morte di Lorenzo Da Ponte, nel 1838, Foresti ottiene la cattedra di Lingua e Letteratura Italiana presso il Columbia College, una posizione che manterr\u00e0 per quasi vent'anni. Nel 1842 ottiene anche la cattedra di Lingua e Letteratura Italiana anche all'Universit\u00e0 di New York.\nLa sua opera pi\u00f9 importante nel campo dell'italianistica \u00e8: \"Crestomazia italiana: una collezione di pezzi selezionati a prosa italiana\" (New York, NY: D. Appleton &amp; Co., 1846).\nDurante il periodo statunitense si distingue per l'attivismo nel sostegno della causa italiana, sia attraverso la raccolta di fondi che di sensibilizzazione dell'opinione pubblica. Funge da \"trait d'union\" tra Giuseppe Garibaldi e Giuseppe Mazzini.\nA New York \u00e8 presidente della Societ\u00e0 di benevolenza italiana per istruire gli italiani incolti sulla morale religiosa e sull'educazione civile e promuove la fondazione di una scuola gratuita per fanciulli.\nNel 1841 diventa cittadino statunitense e utilizzando il nome E. Felix Foresti il 6 giugno, costituisce a New York la Congrega centrale della Giovine Italia per l'America del Nord e gliene viene affidata la presidenza.\nNel 1849 viene nominato \"Agente della Repubbica Romana a New York\" secondo quanto pubblica il 17 aprile 1849 il giornale di Mazzini \"L'Italia del Popolo\" Anno II, n.3.\nIn seguito nel 1850 fonda a New York \u201cL'Esule Italiano\u201d, una rivista in lingua italiana e viene nominato Delegato del Triumvirato in America.\nNel maggio 1853, viene nominato dal presidente degli USA Franklin Pierce, primo console statunitense a Genova. Il governo savoiardo si oppose alla sua nomina a console degli Stati Uniti d'America, proprio per i suoi trascorsi mazziniani. Alla fine appoggi\u00f2 la Lega Nazionale del Pallavicino, ottenendo cos\u00ec l'exequatur dal Regno di Sardegna e fu lui che present\u00f2 Giuseppe Garibaldi a Camillo Benso, conte di Cavour.\nIl 3 maggio 1856, lascia New York. Il 14 settembre 1858, muore a Genova.\nForesti venne sepolto nel Cimitero monumentale di Staglieno, sulla lapide vi \u00e8 scritto:\n\"\"Eleuterio Felice Foresti da Conselice\"\n\"insegna colla sola virt\u00f9 del suo nome lagrimato\"\n\"come fortezza d'animo,gentilezza di cuore e bont\u00e0 d'ingegno\"\n\"possano vincere la prova d'una immediata sventura\"\n\"da che due anni di prigione in Venezia\"\n\"dodici nella rocca dello Spielberg\"\n\"e diciotto di onorato ed operoso esiglio in America\"\n\"non valsero a scemargli fede nelle sorti della sua terra\"\n\"che lo rivedeva alla perfine cittadino degli Stati Uniti\"\n\"i quali affidavano il loro libero ed audace vessillo\"\n\"a quelle mani che per libert\u00e0 furono impedite di catene\"\n\"moriva in Genova di anni LXIX\"\n\"XIX settembre dell'anno MDCCCLVIII\"\"\nPer la sua morte lo scrittore statunitense Henry Theodore Tuckerman gli dedic\u00f2 i seguenti versi, cos\u00ec tradotti in italiano:\n\"... Giovane di et\u00e0, ei dilettavasi leggendo gli amori del Tasso ed i canti dell'Ariosto. D'animo fiero indomabile al cospetto del patibolo fatto innalzare dal despota, passava i migliori anni giovanili nei Piombi e col\u00e0 udiva il vespro cantato nella chiesa di San Marco. Poscia sotto la volta solitaria della Rocca Moldava prolungava la cattivit\u00e0 nella et\u00e0 virile con tutti i patimenti di inaudite privazioni. Egli mandato finalmente in esilio, spiegava in queste nostre contrade la sua dottrina, la quale dalle preziose labbra rivelavamo, laonde rendevasi a tutti caro e prezioso. Egli che sciolto dai ferri austriaci, su queste sponde onorava la fede del martirio, tornava gi\u00e0 vecchio alla sua Terra natale e col\u00e0 morendo avviluppavasi nello stendardo le di cui stelle (Stemma degli Stati Uniti) illuminavano l'occidente...\"."}
{"id": "1801622", "revid": "287204", "url": "https://it.wikipedia.org/wiki?curid=1801622", "title": "Et\u00e0 dell'universo", "text": "Viene comunemente chiamata et\u00e0 dell'Universo il tempo passato tra il Big Bang e il giorno d'oggi. Le osservazioni attuali suggeriscono che quest'et\u00e0 sia di circa 13,82 miliardi di anni; le stime precedentemente accettate convergevano intorno a 13,72 miliardi di anni, con un'incertezza di circa 120 milioni di anni. La gamma di incertezza viene ottenuta dall'accordo di un certo numero di ricerche scientifiche. Varie misurazioni consentono di stimare \"accuratamente\" l'et\u00e0 dell'universo. Queste includono le misure della radiazione cosmica di fondo e dell'espansione dell'Universo. Le misure della radiazione cosmica di fondo considerano il tempo di raffreddamento dell'universo a partire dal Big Bang. Gli studi dell'espansione dell'universo permettono di calcolare una data probabile di inizio della suddetta espansione.\nNon conoscendo ci\u00f2 che precedette il Big Bang, l'effettiva \"et\u00e0 dell'Universo\" potrebbe essere maggiore di quanto non si stimi al giorno d'oggi.\nSpiegazione.\nIl modello Lambda-CDM descrive l'evoluzione dell'Universo da uno stato primordiale denso, caldo e uniforme a quello presente lungo una fascia di 13,8 miliardi di anni di tempo cosmologico; questo modello \u00e8 ben noto e compreso teoricamente e fortemente supportato da osservazioni astronomiche ad alta precisione come quelle del WMAP. Al contrario, le teorie sull'origine dello stato primordiale restano solo allo stato speculativo. La teoria dominante, quella dell'inflazione cosmica, come il recente scenario ekpirotico, suggerisce che il cosmo originato dal Big Bang che noi osserviamo potrebbe essere parte di un universo pi\u00f9 grande con propriet\u00e0 fisiche completamente diverse e con una storia che si estende sicuramente prima di 13,8 miliardi di anni. Come verificare queste idee tuttavia non \u00e8 certo chiaro, n\u00e9 semplice.\nSe si estrapola il modello lambda-CDM all'indietro rispetto al primissimo stato conosciuto, questo raggiungerebbe istantaneamente (in una piccola frazione di secondo), un valore infinito fisicamente non trattabile, perch\u00e9 non misurabile, un valore che in matematica prende il nome di singolarit\u00e0. Questa singolarit\u00e0, pur essendo l'inizio della realt\u00e0, ne resta esterna. \u00c8 per\u00f2 utile per \"tarare\" il tempo successivo al Big Bang, la storia del nostro universo. Ad esempio, \"10\u22126 secondi dopo il Big Bang\" \u00e8 un'era ben definita nell'evoluzione dell'Universo; in questo modo ha senso dire che la stessa era equivale a \"13,8 miliardi di anni \"meno\" 10\u22126 secondi fa\", ma questa stima non \u00e8 applicabile da quando l'ultimo intervallo di tempo passa dall'incertezza del precedente.\nSebbene l'Universo possa avere in teoria una storia pi\u00f9 lunga, i cosmologi attualmente usano dire \"et\u00e0 dell'Universo\" per riferirsi alla durata dell'espansione lambda-CDM, equivalente al tempo trascorso dal Big Bang.\nLimiti osservabili dell'et\u00e0 dell'Universo.\nPoich\u00e9 l'Universo deve come minimo avere la stessa et\u00e0 di ci\u00f2 che di pi\u00f9 antico \u00e8 contenuto al suo interno, molte osservazioni pongono un limite inferiore all'et\u00e0 dell'Universo: queste includono ad esempio la temperatura delle nane bianche pi\u00f9 fredde e il punto di cambio delle nane rosse.\nL'et\u00e0 come una funzione dei parametri cosmologici.\nIl problema di determinare l'et\u00e0 dell'Universo \u00e8 fortemente legato al problema della determinazione dei valori dei parametri cosmici. Oggi questo \u00e8 largamente svolto nel contesto del \u039bCDM, dove si assume che l'Universo contenga materia normale (barionica), materia oscura fredda, radiazione (inclusi sia i fotoni che i neutrini) e una costante cosmologica. Il contributo frazionale di ognuno all'attuale densit\u00e0 di energia dell'Universo \u00e8 data dai parametri di densit\u00e0 formula_1, formula_2, and formula_3. Il modello esteso \u039bCDM \u00e8 descritto da un certo numero di altri parametri, ma per calcolare l'et\u00e0 questi tre descritti, insieme con il parametro di Hubble formula_4, sono i pi\u00f9 importanti.\nSe si avessero delle misure accurate di questi parametri, l'et\u00e0 dell'Universo sarebbe determinata usando l'equazione di Friedmann. Questa equazione correla il tasso di cambio del fattore scalare formula_5 alla materia contenuta nell'universo. Ribaltando questa relazione possiamo calcolare il cambiamento nel tempo per il cambiamento nel fattore scalare e quindi calcolare l'et\u00e0 totale dell'Universo integrando questa formula. L'et\u00e0 formula_6 \u00e8 quindi data da un'espressione nella forma, formula_7\ndove la funzione formula_8 dipende solo dal contributo frazionario al contenuto di energia dell'universo che deriva da diversi componenti. La prima osservazione che \u00e8 possibile estrarre da questa formula \u00e8 che \u00e8 il parametro di Hubble che controlla l'et\u00e0 dell'universo, con una correzione che sorge dal contenuto di materia e energia. Quindi una rozza stima dell'et\u00e0 dell'universo si ottiene dall'inverso del parametro di Hubble,\nformula_9\nPer ottenere un valore pi\u00f9 accurato si deve calcolare il fattore di correzione formula_8. In generale questo deve essere fatto numericamente, e i risultati per una gamma di valori di parametri cosmologici sono mostrati in figura. Per i valori WMAP (formula_1,formula_3) = (0,266,0,732), indicati dal quadratino nell'angolo superiore sinistro della figura, questo fattore di correzione \u00e8 quasi uno: formula_13. Per un universo piatto senza alcuna costante cosmologica, mostrato dalla stella nell'angolo inferiore destro, formula_14 \u00e8 pi\u00f9 piccolo e quindi l'Universo \u00e8 pi\u00f9 giovane per un valore fisso del parametro di Hubble. Per ottenere questa cifra, formula_2 viene tenuto costante (equivalente all'incirca a tenere costante la temperatura della radiazione cosmica di fondo) e il parametro della densit\u00e0 di curvatura \u00e8 fissato dal valore degli altri tre.\nLa \"Wilkinson Microwave Anisotropy Probe\" (WMAP) fu strumentale nello stabilire un'et\u00e0 accurata dell'Universo, anche se altre misurazioni devono essere impiegate per ottenere un numero accurato. Le misurazioni CMB sono eccellenti per restringere i contenuti della materia\nformula_1 e il parametro di curvatura formula_17 non \u00e8 cos\u00ec sensibile a formula_3 direttamente, in parte perch\u00e9 la costante cosmologica diviene importante solo con un debole spostamento verso il rosso. Le pi\u00f9 accurate determinazioni del parametro di Hubble formula_4 vengono dalle supernova di tipo Ia. Combinando queste misure si giunge al valore generalmente accettato per l'et\u00e0 dell'universo considerato in seguito.\nLa costante cosmologica rende l'universo \"pi\u00f9 vecchio\" per il valore fissato degli altri parametri. Questo \u00e8 significativo, in quanto, prima che la costante cosmologica fosse accettata generalmente, il modello del Big Bang aveva difficolt\u00e0 a spiegare perch\u00e9 gli ammassi globulari nella Via Lattea sembrano pi\u00f9 vecchi dell'et\u00e0 dell'universo come \u00e8 stato calcolato tramite il parametro di Hubble ed un universo fatto solo di materia. Introducendo la costante cosmologica si dimostra che l'universo \u00e8 pi\u00f9 vecchio di questi ammassi, allo stesso modo come si spiegano altri aspetti che il modello cosmologico basato solo sulla materia non pu\u00f2 spiegare.\nL'et\u00e0 basata sul WMAP.\nIl progetto Wilkinson Microwave Anisotropy Probe (WMAP) della NASA ritiene che l'et\u00e0 dell'universo sia di:\nQuindi, l'universo ha un'et\u00e0 di circa 13,72 miliardi di anni, con un margine di incertezza di 120 milioni di anni.\nComunque questa et\u00e0 \u00e8 basata sull'ipotesi che il modello sottostante del progetto sia corretto; altri metodi di stima dell'et\u00e0 dell'universo potrebbero dare differenti et\u00e0. Considerando, per esempio, un ambiente iniziale con un numero extra di particelle relativistiche, si possono allargare i margini di errore del vincolo di WMAP di un ordine di magnitudine.\nQuesta misura \u00e8 fatta usando la posizione del primo picco acustico nello spettro di energia della radiazione cosmica di fondo per determinare la grandezza della superficie di decuplicazione (la taglia dell'universo al momento della ricombinazione). Il tempo di viaggio della luce verso questa superficie (dipendente dalla geometria usata) conduce ad una verificabile et\u00e0 dell'universo. Assumendo la validit\u00e0 dei modelli usati per determinare questa et\u00e0, la precisione residua conduca a un margine di errore vicino all'uno per cento.\nQuesto \u00e8 il valore maggiormente stimato dagli astronomi.\nIpotesi di forte priorit\u00e0.\nIl calcolo dell'et\u00e0 dell'universo risulta accurato solo se le ipotesi che vengono usate nel modello per stimarlo sono esse stesse accurate. Questo si riferisce a priorit\u00e0 forti e essenzialmente implica l'eliminazione dei potenziali errori nelle altre parti del modello per rendere la precisione degli attuali dati di osservazione direttamente nel risultato conclusivo. Sebbene questa non sia una procedura valida per tutti i contesti (come si nota nella nota \"basata sul fatto che si assume che il modello sottostante usato \u00e8 corretto\"), l'et\u00e0 data \u00e8 cos\u00ec accurata verso l'errore specifico (in quanto questo errore rappresenta l'errore nello strumento usato per raccogliere l'input dei dati grezzi nel modello).\nL'et\u00e0 dell'universo basata sul \"miglior adattamento\" ai \"soli\" dati del WMAP \u00e8 13,59\u00a0\u00b1\u00a00,13 miliardi di anni (l'estremo valore superiore di 13,72 include alcuni altri dati mischiati a questi). Questo numero rappresenta la prima misurazione \"diretta\" accurata dell'et\u00e0 dell'universo (altri metodi di solito implicano la legge di Hubble e l'et\u00e0 delle stelle pi\u00f9 vecchie negli ammassi globulari, eccetera). \u00c8 possibile usare metodi differenti per determinare lo stesso parametro (in questo caso l'et\u00e0 dell'universo) ed arrivare a differenti risposte senza ricadere negli \"errori\". Per evitare meglio il problema, \u00e8 di uso comune mostrare due insiemi di incertezze; uno relativo all'attuale misura e l'altro relativo agli errori sistematici del modello usato.\nUna componente importante per le analisi di dati usata per determinare l'et\u00e0 dell'universo (e generalmente per questo dall'WMAP viene usata l'analisi statistica bayesiana, che normalizza i risultati basati sulle priorit\u00e0 (cio\u00e8 il modello)). Questo qualifica una incertezza nella precisione della misura dovuta al particolare modello usato."}
{"id": "1801625", "revid": "1543377", "url": "https://it.wikipedia.org/wiki?curid=1801625", "title": "Cintura di Gould", "text": "La Cintura di Gould \u00e8 un anello parziale di stelle esteso per circa 3000 anni luce, inclinato attorno al piano galattico di circa 16-20 gradi. Contiene un gran numero di stelle di classe spettrale O e B, e potrebbe rappresentare il braccio di spirale locale di cui il Sole \u00e8 un membro, a circa 325 anni luce dal suo centro. Si pensa che abbia un'et\u00e0 compresa fra i 30 e i 50 milioni di anni, e la sua origine non \u00e8 nota; il suo nome deriva da quello di Benjamin Gould, che fu il primo che la identific\u00f2 nel 1879. Tra le stelle appartenenti alla Cintura di Gould vi sono gran parte delle stelle blu vicine appartenenti alle costellazioni di Cassiopea, Perseo, Toro, Orione, Cane Maggiore (eccetto la stella Sirio), ex Nave Argo (Poppa, Carena e Vele), Croce del Sud, Centauro, Lupo e Scorpione.\nAspetto.\nLa Cintura di Gould ha una forma rozzamente ellittica, con un semiasse compreso fra 354 \u00b1 5 e 232 \u00b1 5 pc (1154 e 756 anni luce), un'altezza di 60 pc (circa 200 al) e un'inclinazione compresa fra 16 e 20 gradi rispetto al piano della Via Lattea. Il centro della cintura \u00e8 formato dall'associazione Perseus OB3, un membro dell'associazione Taurus-Cassiopeia. La posizione del Sole \u00e8 quasi a met\u00e0 via tra Per OB3 e Sco OB2, una parte dell'associazione Scorpius-Centaurus.\nLa cintura \u00e8 in via di espansione e ruota attorno al suo centro in modo leggermente diverso dalla rotazione galattica, cos\u00ec che la sua eccentricit\u00e0 aumenta in modo disomogeneo: l'asse maggiore cresce pi\u00f9 rapidamente dell'asse minore.\nOrigine e sviluppo.\nGli astronomi tendono ad assegnare a questa struttura dinamica un'et\u00e0 di circa 20-30 milioni di anni, e prevedono che le stelle in essa contenute possano vivere ancora per un periodo di 60 milioni di anni; il suo processo di creazione non \u00e8 del tutto chiarito e ci sono in merito diverse teorie. Vari scenari ipotizzati assumono che il passaggio di una nube ad alta velocit\u00e0 attraverso il braccio della Via Lattea caus\u00f2 un incremento della formazione stellare, a cui seguirono molte esplosioni di supernovae; successivamente a ci\u00f2 si sarebbe formata la cintura. Il punto pi\u00f9 probabile in cui avrebbe avuto luogo il fenomeno di formazione che fece scattare la serie di supernovae \u00e8 quello del gruppo Per OB3.\nStoria delle osservazioni.\nNel 1847 John Herschel not\u00f2 per primo che molte stelle brillanti, specialmente quelle dell'associazione Scorpius-Centaurus, non sono orientate secondo il piano della Via Lattea, ma si dispongono a nord di essa, con un angolo di inclinazione diverso da quello della scia della Galassia. Nel 1874 Benjamin Gould comp\u00ec degli studi su questa inclinazione; la cintura di stelle prese in seguito il suo nome. Negli anni sessanta Per Olof Lindblad not\u00f2 che la parte esterna della cintura era circondata da una struttura ad anello in espansione di gas ionizzato; negli anni ottanta furono scoperte anche una serie di nebulose oscure associate con questa struttura. Nel 1974 venne infine scoperta la sua estensione spaziale."}
{"id": "1801631", "revid": "486946", "url": "https://it.wikipedia.org/wiki?curid=1801631", "title": "Project-Rosetum", "text": ""}
{"id": "1801633", "revid": "1573940", "url": "https://it.wikipedia.org/wiki?curid=1801633", "title": "Rhyparochromidae", "text": "Rhyparochromidae , \u00e8 una vasta famiglia di insetti Pentatomomorfi dell'ordine Rhynchota Heteroptera, superfamiglia Lygaeoidea, comprendente circa 1800 specie.\nDescrizione.\nI Rhyparochromidae sono insetti di piccole dimensioni. Hanno capo provvisto di ocelli e tricobotri; antenne e rostro sono composti da 4 segmenti.\nLe zampe anteriori hanno femori ingrossati e spesso provvisti di spine o denti nella parte ventrale.\nBiologia e diffusione.\nLa maggior parte dei Rhyparochromidae vive nel terreno e si nutre a spese dei semi maturi caduti e scarse sono le segnalazioni di danni alle coltivazioni da parte di questi insetti.\nAl comportamento generale di questa famiglia si oppone quello delle specie della trib\u00f9 Cleradini: questi insetti sono infatti ematofagi e si nutrono a spese dei Vertebrati. Di particolare importanza, nel Sudamerica, \u00e8 la specie \"Clerada apicocornis\" in quanto attacca occasionalmente l'uomo ed \u00e8 uno dei vettori del \"Trypanosoma cruzi\", agente della Malattia di Chagas. Altri Rhyparochromidae sono infine occasionali predatori di altri Artropodi.\nLa famiglia \u00e8 cosmopolita, con una larga diffusione in tutte le maggiori regioni zoogeografiche della Terra.\nSistematica e diffusione.\nCon 1824 specie, i Rhyparochromidae rappresentano il raggruppamento pi\u00f9 vasto nella superfamiglia dei Lygaeoidea, di gran lunga superiore a quello della stessa famiglia Lygaeidae \"sensu stricto\".\nLa 1824 specie sono ripartite fra 368 generi e, al rango superiore, fra 14 trib\u00f9. L'albero tassonomico interno suddivide la famiglia in due sottofamiglie:\nLa suddivisione in trib\u00f9 ha subito diverse revisioni dal 1967 al 1982 ed \u00e8 incompleta per la presenza di un raggruppamento \"incertae sedis\". Le 14 trib\u00f9, tutte comprese nella sottofamiglia Rhyparochrominae, sono:"}
{"id": "1801635", "revid": "767487", "url": "https://it.wikipedia.org/wiki?curid=1801635", "title": "Placochelys placodonta", "text": "La placochelide (Placochelys placodonta) \u00e8 un rettile marino estinto, appartenente ai placodonti. Visse nel Triassico superiore (Carnico/Norico, circa 215 milioni di anni fa) e i suoi resti fossili sono stati ritrovati in Europa (principalmente Ungheria). Assomigliava in modo notevole alle odierne tartarughe marine.\nDescrizione.\nQuesto animale raggiungeva una lunghezza di circa 90 centimetri e aveva un aspetto molto simile a quello delle odierne tartarughe marine. L'incredibile somiglianza era data dalla presenza di un carapace che racchiudeva completamente il corpo dell'animale. Il carapace era formato da una serie di elementi ossei (osteodermi) fusi tra loro a formare un'unica struttura rigida protettiva. Il cranio era allargato posteriormente e dotato di una serie di sporgenze ossee lungo il margine posteriore.\nIl muso era insolitamente lungo e stretto, con una premascella priva di denti. La mascella era dotata di tre denti emisferici e altri grandi denti a forma di pastre erano presenti sul palato. L'osso dentale, pi\u00f9 alto che lungo, possedeva anch'esso due denti emisferici. \"Placochelys\" doveva possedere potenti muscoli delle mascelle, almeno a giudicare dalla conformazione dei punti di inserzione nelle ossa del cranio.\nNon si conoscono i dettagli della colonna vertebrale, in quanto nei fossili rinvenuti \u00e8 sempre nascosta dal pesante carapace. La coda era molto pi\u00f9 corta rispetto a quella di altri placodonti simili (come \"Psephoderma\"); anche in questo, \"Placochelys\" ricordava le tartarughe. Le quattro zampe erano trasformate in strutture simili a pinne, con snelle dita unite fra loro da membrane. \u00c8 probabile per\u00f2 che, al contrario delle odierne tartarughe, le dita fossero ancora distinguibili e dotate di piccoli artigli.\nClassificazione.\nQuesto animale venne descritto per la prima volta nel 1902 da Otto Jaekel, sulla base di resti fossili provenienti dall'Ungheria. Jaekel lo ascrisse ai placodonti, un gruppo di rettili tipici del Triassico dalle abitudini acquatiche e dalla caratteristica dentatura formata da denti emisferici e globosi. \"Placochelys\", tipica del Triassico superiore tedesco, \u00e8 uno dei membri pi\u00f9 avanzati del gruppo, stando alle classificazioni pi\u00f9 recenti (Rieppel, 2002); fa parte della superfamiglia Cyamodontoidea, composta da forme come \"Cyamodus\" e dalla famiglia dei placochelidi. \"Placochelys\", al contrario delle forme simili (come \"Psephoderma\"), possedeva un unico carapace che copriva sia il dorso che la regione del bacino.\nAl genere \"Placochelys\" sono state ascritte in passato anche altre specie (\"P. zitteli\", \"P. stoppanii\", \"P. alpissordidae\", \"P. malanchinii\"), tutte attualmente attribuite alla specie \"Psephoderma alpinum\". Un'altra presunta specie di \"Placochelys\" (\"P. ?minutus\") \u00e8 stata rinvenuta in Cina, ma \u00e8 attribuita al genere con qualche dubbio dagli stessi autori (Yin, 2000).\nPaleoecologia.\nQuesto animale nuotava lentamente lungo le coste dell'oceano Tetide, l'antica massa d'acqua che nel Triassico si estendeva dall'Europa occidentale fino alla Cina. Grazie alle forti mascelle e ai denti emisferici, \"Placochelys\" era in grado di frantumare i duri gusci dei molluschi e di cibarsi degli animali al loro interno.\nSecondo uno studio di Mazin e Pinna (1993), il rostro anteriore privo di denti potrebbe aver aiutato \"Placochelys\" a disperdere le forze generate dalla pressione della sinfisi mandibolare durante il nutrimento. Come il suo simile \"Psephoderma\", questo animale sembra essere stato poco adatto a estrarre le prede dalle rocce, a causa del rostro troppo sottile e privo di denti. Nello stesso studio si ipotizza che questi animali avessero un qualche tipo di becco corneo a coprire il rostro."}
{"id": "1801638", "revid": "117084768", "url": "https://it.wikipedia.org/wiki?curid=1801638", "title": "Richard Steele", "text": "Studi\u00f2 a Oxford; intrapresa la carriera militare, entr\u00f2 nelle Horse Guards, quindi fu nominato capitano delle Life Guards nel 1700. Designato gazzettiere dal ministro Harvey, fu poi due volte deputato al Parlamento.\nLa sua prima opera, \"The Christian Hero\" (\"L'eroe cristiano\", del 1701), \u00e8 un'esaltazione dell'ideale puritano della borghesia in ascesa; lo stesso tono moralistico-didattico \u00e8 al fondo delle sue opere di teatro, per il quale cre\u00f2 la commedia sentimentale: una, soprattutto, riscosse notevole successo, \"The Conscious Lovers\" (\"Gli amanti coscienziosi\", del 1722).\nL'importanza di Steele nella storia letteraria inglese \u00e8 soprattutto quella di fine saggista e di precursore del giornalismo. Nel 1709, infatti, sotto lo pseudonimo di Isaac Bickerstaff, fondava il giornale \"The Tatler\" (\"il chiacchierone\"), cui si associ\u00f2 l'amico Joseph Addison, dove pubblicava saggi a sfondo morale, dissertazioni sul costume, commenti - pieni di equilibrato buonsenso e di fine umorismo - su avvenimenti e personaggi.\nChiuso \"The Tatler\" nel 1711, Steele divenne collaboratore di Addison al giornale da lui fondato, \"The Spectator\" (1711-1712).\nDopo l'esperienza dello \"Spectator\", i due fondarono in collaborazione \"The Guardian\", \"The Englishman\" ed altri periodici, che tuttavia ebbero breve durata."}
{"id": "1801639", "revid": "123874002", "url": "https://it.wikipedia.org/wiki?curid=1801639", "title": "Fosso della Patatona", "text": "La Marana delle Pietrare (anche denominata Marana di Patatona, anticamente conosciuta come \"Marana di San Bonaventura\", in dialetto marinese semplicemente chiamata \" 'a Marana\") \u00e8 un corso d'acqua a carattere prettamente torrentizio che scorre nell'area dei Castelli Romani tra i comuni di Rocca di Papa, Marino, Ciampino, Grottaferrata e Roma, in provincia di Roma.\nDescrizione del percorso.\nLa marana \u00e8 originata dalle falde acquifere di Monte Cavo (949 ), in territorio di Rocca di Papa, e da l\u00ec scorre verso Marino, dove attraversa il Bosco Ferentano e scende nella vallata del Barco Colonna tramite una piccola cascatella nota agli antichi come \"Caput Aquae Ferentinum\". La marana attraversa quindi l'area delle \"pietrare\" delle Cave di Peperino di Marino da cui prende il nome, e scorre ai piedi del Santuario dell'Acquasanta di Marino. Quindi scorre parallelamente alla Strada statale 217 Via dei Laghi e alla ferrovia Roma-Albano in comune di Ciampino, fino alla localit\u00e0 \"Pantanelle\" in cui prende convenzionalmente denominazione di \"marana\" o \"fosso della Patatona\". Callisto II nel 1122 fece canalizzare le acque sorgive della zona nel canale dell'Acqua Sotterra che dalle Pantanelle di Marino arriva al Tevere, alimentando la Cloaca Maxima.\nIn prossimit\u00e0 delle Pantanelle sorse il borgo medioevale di Maranum, citato in alcune bolle papali del XIII secolo e poi scomparso, di cui resta una torre che sovrasta la Stazione ferroviaria di Pantanelle sulla linea ferroviaria Roma-Albano Laziale. \nIl corso d'acqua qui piega verso nord e conflusce nella marana dell'Acqua Mariana, che l\u00ec prende denominazione di \"marana di Morena\", in territorio di Roma nella localit\u00e0 Morena. Le acque di questi corsi d'acqua riuniti furono captate da papa Pasquale II per essere utilizzate come fogne di Roma, e sfociano dunque nel fiume Tevere all'altezza del Foro Boario.\nCaratteristiche naturali.\nOgni parte del corso d'acqua presenta delle proprie caratteristiche specifiche: uno studio dell'Istituto Superiore di Sanit\u00e0 e del Parco Regionale dei Castelli Romani analizz\u00f2 attentamente vari punti del corso d'acqua traendone interessanti conclusioni.\nVia Vecchia di Velletri ( Rocca di Papa)\nLa vegetazione perifluviale \u00e8 assente sulla sponda destra, a causa delle presenza del Cementificio di Rocca di Papa, mentre sulla sponda sinistra si trovano saliceti arbustivi ripari, canneti e ortiche. Normalmente, la superficie dell'alveo bagnato copre l'80% di quella dell'alveo in piena, e l'acqua raggiunge mediamente i 10 centimetri di altezza. Il fondo fluviale \u00e8 composto prevalentemente da ciottoli, tuttavia sono presenti anche altre granulometrie, specialmente il periphyton.\nBarco Colonna ( Marino)\nLa vegetazione perifluviale, inserita in una delle aree boschive pi\u00f9 pregevoli dei Colli Albani, quella del Bosco Ferentano, \u00e8 composta di carpini, edere, felci, eriche, carici, ranuncoli e trifogli. L'alveo bagnato non supera normalmente un terzo della superficie dell'alveo in piena, con un'altezza media dell'acqua che si aggira tra i 5 ed i 10 centimetri. Il fondo fluviale \u00e8 composta da ciottoli, massi e limo, con tracce di anaerobiosi.\nVia dei Laghi ( Ciampino)\nLa vegetazione perifluviale \u00e8 inserita in un contesto agricolo ed \u00e8 composta da canneti, rovi, corniolo, ortiche, viburno e alloro. L'alveo bagnato occupa tra il 70 e l'80% della superficie dell'alveo in piena, con un'altezza dell'acqua che oscilla tra il 15 centimetri in periodi di siccit\u00e0 e i 40 centimetri in periodi piovosi. Il fondo dell'alveo \u00e8 composta da limo, roccia, massi e ciottoli accompagnati da organismi incrostanti.\nColle Oliva ( Grottaferrata)\nLa vegetazione perifluviale \u00e8 di tipo arbustivo ripario, con la presenza di rovi, ortiche, veronica, farfaraccio e selaginella. L'alveo bagnato normalmente ricopre l'80% dell'alveo in piena, con un'altezza minima dell'acqua di 15 centimetri e un'altezza massima oscillante tra i 40 ed i 50 centimetri. Il fondale dell'alveo del corso d'acqua \u00e8 composto da ghiaie, massi e ciottoli rivestiti anche da alghe."}
{"id": "1801641", "revid": "16476809", "url": "https://it.wikipedia.org/wiki?curid=1801641", "title": "Guatemaltechi", "text": ""}
{"id": "1801645", "revid": "228587", "url": "https://it.wikipedia.org/wiki?curid=1801645", "title": "Chi (Who)", "text": "Chi (Who) \u00e8 il singolo d'esordio del gruppo musicale Aram Quartet, vincitore del programma musicale del network Rai 2 \"X Factor\". La canzone \u00e8 stata presentata la prima volta durante la finale del talent show come brano inedito e una volta proclamati vincitori \u00e8 entrato in stampa durante la diretta. Il brano \u00e8 stato scritto per il gruppo da Morgan, nome d'arte di Marco Castoldi, loro tutor nel programma della categoria \"Gruppi Vocali\", e da Gaudi, loro vocal coach sempre nell'ambito del programma.\nIl testo della canzone, per ammissione dello stesso Morgan che ne \u00e8 l'autore, \u00e8 un'accusa all'ipocrisia e al perbenismo. Esso presenta infatti varie accuse a frasi fatte, luoghi comuni e proverbi.\nIl finale della canzone \u00e8 una citazione a 1984 di George Orwell, gli Aram infatti cantano \"\"Chi controlla il passato controlla il futuro. Chi controlla il presente controlla il passato\".\" "}
{"id": "1801653", "revid": "75435", "url": "https://it.wikipedia.org/wiki?curid=1801653", "title": "Chiesa apostolica di Gerusalemme", "text": ""}
{"id": "1801655", "revid": "984922", "url": "https://it.wikipedia.org/wiki?curid=1801655", "title": "Quartiere Cave di Peperino", "text": "Il quartiere Cave di Peperino (\" 'e Cave\" in dialetto marinese) \u00e8 un quartiere della cittadina di Marino, in provincia di Roma, nell'area dei Castelli Romani. \nStoria.\nIl quartiere, posto fuori dall'antica cerchia muraria medioevale e situato nella vallata della marana delle Pietrare sotto il centro storico di Marino, trae origine dalla presenza delle enormi cave di peperino, attive a partire dall'et\u00e0 romana fino al 1960, quando a causa della realizzazione della Strada statale 217 Via dei Laghi sulla roccia sovrastante le cave si dovette interrompere l'estrazione della pietra. \nNel quartiere \u00e8 situata la stazione di Marino Laziale sulla ferrovia Roma-Albano, realizzata nel 1889 e collegata a Marino da grandi scalinate in peperino che colmano i quasi 200 metri di dislivello tra la stazione e l'abitato, note ai marinesi come \" 'e scalette de 'a Stazione\".\nInoltre il Comune di Marino ed il Comitato di Quartiere si sono occupate della realizzazione di un impianto sportivo nel quartiere, cos\u00ec attualmente sono presenti un campo da pallavolo e basket, un campetto da calcio a 5 sterrato e un grande piazzale utilizzato nelle sere d'estate come pista da ballo. In servizio di tutto ci\u00f2 \u00e8 in fase di completamento un parcheggio.\nDurante il periodo di Natale il Comitato di Quartiere organizza il tradizionale presepe vivente tra le scenografiche latomie delle cave."}
{"id": "1801658", "revid": "150129", "url": "https://it.wikipedia.org/wiki?curid=1801658", "title": "Marana delle Pietrare", "text": ""}
{"id": "1801662", "revid": "86599", "url": "https://it.wikipedia.org/wiki?curid=1801662", "title": "C/1846 B1 de Vico", "text": "La cometa C/1846 B1 de Vico \u00e8 una cometa non periodica scoperta il 30 gennaio 1846 dall'astronomo italiano Francesco de Vico."}
{"id": "1801663", "revid": "984922", "url": "https://it.wikipedia.org/wiki?curid=1801663", "title": "Rione Coste", "text": "Il rione Coste (\" 'e Coste\" in dialetto marinese) \u00e8 un quartiere storico della cittadina di Marino, in provincia di Roma, nell'area dei Castelli Romani.\nStoria.\nLe \"Coste\" sono quelle fasce di abitato sorte ai margini dell'espansione medioevale, a ridosso della cerchia muraria. Infatti nello sviluppo delle case che si affacciano sulla vallata della marana delle Pietrare \u00e8 ancora individuabile lo sviluppo dell'antica cerchia muraria, dotata di una torre quadrangolare ogni 25 metri. La maggior parte delle case del rione sorgono a picco sulla vallata, fondate sul peperino vivo. Le principali artierie del rione sono via Posta Vecchia e via Cola di Rienzo, che corrono parallele alla linea delle antiche mura. \nIl rione \u00e8 diviso in sotto-zone: ad esempio l'area di via Cola di Rienzo \u00e8 chiamata dai marinesi \" 'u Marmeru\", forse per via di un'antica costruzione romana; fra l'altro \u00e8 anche la zona dove nel 1962 \u00e8 stato rinvenuto casualmente il mitreo di Marino, uno dei mitrei meglio conservati al mondo. L'area del rione che confina con il quartiere Borgo Garibaldi ha nome di \"Costa Batocchi\", poich\u00e9 l\u00ec fino agli inizi del XX secolo si trovavano le propriet\u00e0 terriere della famiglia Batocchi, che aveva acquisito i propri beni direttamente dagli ex-feudatari Colonna.\nDiversi portoni del rione Coste presentano la caratteristica di avere gli stipiti bombati: questo al fine di consentire il passaggio ottimale delle botti di vino, principale prodotto dei Colli Albani. Non a caso proprio nel rione ha sede il \"Museo della Civilt\u00e0 Contadina\"."}
{"id": "1801669", "revid": "599013", "url": "https://it.wikipedia.org/wiki?curid=1801669", "title": "Hiromi Taniguchi", "text": "Biografia.\nPrimo sul traguardo della maratona di Londra del 1987, ha partecipato a due Olimpiadi, piazzandosi 8\u00ba a Barcellona 1992 e 19\u00ba ad Atlanta 1996.\nIn carriera, oltre al titolo mondiale del 1991, ha vinto due volte la maratona di Tokyo (1987 e 1989) ed una maratona di Rotterdam (1990)."}
{"id": "1801670", "revid": "86599", "url": "https://it.wikipedia.org/wiki?curid=1801670", "title": "C/1846 S1 de Vico", "text": "La cometa C/1846 S1 de Vico \u00e8 una cometa non periodica scoperta il 23 settembre 1846 dall'astronomo italiano Francesco de Vico."}
{"id": "1801671", "revid": "1543377", "url": "https://it.wikipedia.org/wiki?curid=1801671", "title": "Baraboul\u00e9", "text": "Baraboul\u00e9 \u00e8 un dipartimento del Burkina Faso classificato come comune, situato nella provincia di Soum, facente parte della regione del Sahel.\nIl dipartimento si compone del capoluogo e di altri 21 villaggi: Baniel, Dambougar\u00e9, Dankanao, Dohour\u00e9, Dotoka, Fili-Fili, Gadiouga, Gasseltepaoua, Hocoulourou, Konga, Lessam, Mehena, Oudouga, Ouindoupoli, Pahound\u00e9, Petalbaye, Petalkoulerou, P\u00e9t\u00e9goli, Petel, Soffi e Windeboki."}
{"id": "1801672", "revid": "287204", "url": "https://it.wikipedia.org/wiki?curid=1801672", "title": "Baraboule", "text": ""}
{"id": "1801680", "revid": "1543377", "url": "https://it.wikipedia.org/wiki?curid=1801680", "title": "Diguel", "text": "Diguel \u00e8 un dipartimento del Burkina Faso classificato come comune, situato nella provincia di Soum, facente parte della Regione del Sahel.\nIl dipartimento si compone del capoluogo e di altri 6 villaggi: Belem\u2013Balou, Doundoubangou, Kenou, Kouy\u00e9, Lassa e Pelem-Pelem."}
{"id": "1801683", "revid": "287204", "url": "https://it.wikipedia.org/wiki?curid=1801683", "title": "Quartiere Villa Desideri", "text": "Il quartiere Villa Desideri \u00e8 un quartiere della cittadina di Marino, in provincia di Roma, nell'area dei Castelli Romani.\nStoria.\nNel 1975 la societ\u00e0 \"La Moderna\", subentrata ai Desideri nella propriet\u00e0 di Villa Desideri -ormai decaduta residenza dei Colonna-, si accord\u00f2 con il Comune di Marino perch\u00e9, a fronte della cessione al Comune di una parte della villa come parco pubblico, il Comune concedesse alla societ\u00e0 l'edificabilit\u00e0 dell'altra parte.\nInizi\u00f2 cos\u00ec la costruzione del vasto quartiere residenziale, la cui strada principale \u00e8 via Marcantonio Colonna, una larga strada alberata con andamento a \"D\", su cui affacciano le palazzine. I costruttori si impegnarono anche a costruire un plesso scolastico nel quartiere, l'attuale sede centrale dell'istituto comprensivo statale \"Marcantonio Colonna\". Completato il nucleo centrale, l'urbanizzazione di altre aree della zona prosegu\u00ec spedita, lungo via Arturo Reali, via degli Scozzesi, via Girolamo Torquati, via Aldo Gargano, e prosegue ancora oggi, a volte in modo sovrabbondante. Il carattere generale del quartiere rimase comunque quello di un'area residenziale dotata di servizi e infrastrutture.\nMa non tutto venne da s\u00e9. Di fronte all'abbandono della cura del quartiere, i residenti si organizzarono in un Comitato di quartiere, costituitosi con assemblea pubblica il 22 novembre 1992 sotto la presidenza del suo principale promotore, Franco Flamini. Il Comitato di quartiere Villa Desideri ottenne il potenziamento dell'illuminazione stradale, l'asfaltatura delle strade, il coinvolgimento del nuovo quartiere a pieno titolo nel tessuto sociale del centro di Marino.\nMonumenti e luoghi d'interesse.\nArchitetture religiose.\nChiesa della Santissima Trinit\u00e0.\nQuesta chiesa venne costruita nel 1635-1636 dalla congregazione dei Chierici Regolari Minori ai limiti dell'abitato di allora. I religiosi appena installatisi a Marino promossero il culto del Santissimo Crocifisso di Marino, un'immagine considerata miracolosa che fu traslata nella nuova chiesa della Trinit\u00e0 nel 1637. Il convento e la chiesa nel 1835 furono assegnati alla Congregazione dei Padri della Dottrina Cristiana, che li mantennero fino all'emanazione delle leggi italiane postunitarie di soppressione degli ordini religiosi e di eversione dell'asse ecclesiastico.\nLa chiesa divent\u00f2 di propriet\u00e0 comunale. \u00c8 stata elevata in parrocchia nel 1985.\nArchitetture civili.\nVilla Desideri.\nVilla Desideri, ovvero la Villa Colonna di Belpoggio -per distinguerla dalla Villa Colonna di Canepina, oggi Villa Colizza, e dalle altre tenute colonnesi nella zona di Marino e Rocca di Papa-, fu fatta costruire da Filippo I Colonna nella prima met\u00e0 del Seicento, per la moglie Lucrezia Tomacelli. In seguito i Colonna la affittarono, e poi la vendettero, a Marianna di Marsciano, contessa di nobile famiglia umbra, che trasform\u00f2 la villa da semplice casino di caccia e tenuta agricola a vero e proprio \"buen retiro\" neoclassico. I marchesi Desideri acquistarono la villa alla fine dell'Ottocento, e ne mantennero la propriet\u00e0 fino al secondo dopoguerra -nonostante la villa sia stata completamente distrutta dai bombardamenti aerei angloamericani del 1944, e ricostruita male-.\nDal 1975 una parte della villa \u00e8 di propriet\u00e0 comunale -sull'altra venne fatto edificare il moderno quartiere omonimo, come gi\u00e0 detto-. Nel 1983 la palazzina della villa \u00e8 stata restaurata ed ampliata, e vi \u00e8 stata collocata la Biblioteca comunale \"Vittoria Colonna\", importante istituzione culturale della zona castellana. All'inizio degli anni Novanta \u00e8 stato ricostruito il muraglione di cinta della villa su corso Vittoria Colonna, inclusi il monumentale cancello -che sostituisce un cancello ben pi\u00f9 modesto- e la fontana a cascata."}
{"id": "1801684", "revid": "1543377", "url": "https://it.wikipedia.org/wiki?curid=1801684", "title": "Kelbo", "text": "Kelbo \u00e8 un dipartimento del Burkina Faso classificato come comune, situato nella provincia di Soum, facente parte della Regione del Sahel.\nIl dipartimento si compone del capoluogo e di altri 9 villaggi: B\u00e9l\u00e9gagnagu\u00e9, Bottogui, Diomsogui, Korga, Lahel, Namsiguia, Noralkingal, Pougouza\u00efbaogo e Tahidi."}
{"id": "1801686", "revid": "103640763", "url": "https://it.wikipedia.org/wiki?curid=1801686", "title": "C/1846 O1 de Vico-Hind", "text": "La cometa C/1846 O1 de Vico-Hind \u00e8 una cometa non periodica scoperta il 30 luglio 1846 dall'astronomo italiano Francesco de Vico e dall'astronomo britannico John Russell Hind."}
{"id": "1801689", "revid": "1543377", "url": "https://it.wikipedia.org/wiki?curid=1801689", "title": "Koutougou", "text": "Koutougou \u00e8 un dipartimento del Burkina Faso classificato come comune, situato nella provincia di Soum, facente parte della Regione del Sahel.\nIl dipartimento si compone del capoluogo e di altri 15 villaggi: Arra-Fulb\u00e9, Djamo, Djayel, Gaskind\u00e9, Gomd\u00e9-Fulb\u00e9, Gomd\u00e9\u2013Mossi, Hamayala, Hoka, Houkoulourou, K\u00e9kelnoda, K\u00e9k\u00e9n\u00e9n\u00e9, Souma, Soum-Bellah, Tount\u00e9 e Tongomayel-Sirgn\u00e9."}
{"id": "1801694", "revid": "1543377", "url": "https://it.wikipedia.org/wiki?curid=1801694", "title": "Nassoumbou", "text": "Nassoumbou \u00e8 un dipartimento del Burkina Faso classificato come comune, situato nella provincia di Soum, facente parte della Regione del Sahel.\nIl dipartimento si compone del capoluogo e di altri 9 villaggi: Bangharia, Bourou, Damba, Kourfadji, P\u00e9t\u00e9ga, Soboul\u00e9, Tem, Wapta e Y\u00e9rouporou."}
{"id": "1801695", "revid": "1543377", "url": "https://it.wikipedia.org/wiki?curid=1801695", "title": "Pob\u00e9-Mengao", "text": "Pob\u00e9-Mengao \u00e8 un dipartimento del Burkina Faso classificato come comune, situato nella provincia di Soum, facente parte della Regione del Sahel.\nIl dipartimento si compone del capoluogo e di altri 14 villaggi: Bougu\u00e9, Boui-Boui, Ciss\u00e9, D\u00e9b\u00e9r\u00e9, Donomb\u00e9n\u00e9, Gargaboul\u00e9, Gaskind\u00e9, Kaboret, Loura, Mamassirou, Mentao, Niamanga, Noufoundou e Our\u00e9."}
{"id": "1801696", "revid": "287204", "url": "https://it.wikipedia.org/wiki?curid=1801696", "title": "Pobe-Mengao", "text": ""}
{"id": "1801697", "revid": "86343", "url": "https://it.wikipedia.org/wiki?curid=1801697", "title": "Pobe Mengao", "text": ""}
{"id": "1801698", "revid": "86343", "url": "https://it.wikipedia.org/wiki?curid=1801698", "title": "Pob\u00e9 Mengao", "text": ""}
{"id": "1801700", "revid": "114806379", "url": "https://it.wikipedia.org/wiki?curid=1801700", "title": "Stendardo reale di Scozia", "text": "Lo Stendardo reale di Scozia, conosciuto anche come Stendardo reale dei Re di Scozia o semplicemente Leone Rampante \u00e8 lo stendardo usato dai Re di Scozia prima dell'unione con il Regno d'Inghilterra.\nLo stendardo \u00e8 costituito da un leone rampante rosso con la lingua e gli artigli blu, all'interno di due linee rosse con gigli, in campo giallo. In linguaggio araldico: \"d'oro al leone rampante rosso, con lingua e artigli d'azzurro, con una doppia orlatura fiorita e contrafiorita di gigli\".\nA seguito dell'Unione delle corone del 1603, lo stendardo \u00e8 stato incorporato nello stendardo reale britannico, e compare nel secondo quarto in Inghilterra, mentre in Scozia \u00e8 usata una versione dove il \"Leone Rampante\" \u00e8 presente nel primo e nel quarto quadrante.\nOggi lo stendardo \u00e8 usato ufficialmente nelle residenze reali scozzesi: l'Holyrood Palace e il Castello di Balmoral quando la regina non \u00e8 presente. Quando la regina si trova nelle residenze reali in Scozia \u00e8 utilizzato lo stendardo reale britannico. Lo stendardo pu\u00f2 anche essere utilizzato dai rappresentanti della corona, compreso il primo ministro, il Lord Liutenant, e il Lord Alto Commissario dell'Assemblea Generale della Chiesa di Scozia e dal Lord Lyon King of Arms.\nOggi tuttavia, lo stendardo \u00e8 usato - ufficiosamente - come la seconda bandiera nazionale della Scozia (specialmente agli eventi sportivi) e malgrado tale uso sia illegale secondo quando prevede l'atto del Parlamento scozzese 1672 cap. 47 e 30-31 Vict. cap. 17, la Corte del Lord Lyon non ha mai aperto cause legale.\nLo stendardo compare anche nello stemma del Duca di Rothesay (il titolo dell'erede al trono scozzese); nella bandiera del Reggimento Reale di Scozia; nello stemma della Nazionale di calcio scozzese."}
{"id": "1801701", "revid": "339392", "url": "https://it.wikipedia.org/wiki?curid=1801701", "title": "Stendardo Reale di Scozia", "text": ""}
{"id": "1801702", "revid": "1543377", "url": "https://it.wikipedia.org/wiki?curid=1801702", "title": "Tongomayel", "text": "Tongomayel \u00e8 un dipartimento del Burkina Faso classificato come comune, situato nella provincia di Soum, facente parte della regione del Sahel.\nIl dipartimento si compone del capoluogo e di altri 36 villaggi: Arbilo, B\u00e9l\u00e9h\u00e9d\u00e9, Boudoudi, Boul\u00e9gu\u00e9gu\u00e9, Bouleyank\u00e9, Bouloboy\u00e9, D\u00e9beyel, Diguel, Feto-Dana, Filio, Gankouna, Gasselkoli, Gasselpat\u00e9, Houbaye, Kadiel, Kobaoua, Mamassi-Gaoubil\u00e9, Mamassirou, Maty, N\u00e9r\u00e9gu\u00e9, Nianguel, P\u00e9t\u00e9ldaou, Piraogo, Pouga, Saylia, Sergoussouma, Sib\u00e9, Silgadji, Sona, Taouremba, Tiahiguel, Tidyali\u00e9, Touronata, Toutou-Doundougorou, Waguessi e Woba-Tila."}
{"id": "1801703", "revid": "22475", "url": "https://it.wikipedia.org/wiki?curid=1801703", "title": "Virtua Tennis", "text": "Virtua Tennis (Power Smash in Giappone) \u00e8 un videogioco arcade prodotto da SEGA nel 1999 e distribuito quello stesso anno su arcade Sega NAOMI. Grazie al suo successo, il gioco \u00e8 stato successivamente distribuito anche per Dreamcast nel 2000 e per PC (attraverso il produttore Empire Interactive) e Game Boy Advance nel 2002. Fin dall'uscita questo videogame viene molto apprezzato, tanto da arrivare a parlare di \"killer application\" del tennis in breve tempo. Mai difatti, fino ad allora, questo sport aveva avuto tanta considerazione da parte dell'industria videoludica.\nLe versioni.\n\"Virtua Tennis\" \u00e8 stato inizialmente concepito come un arcade, perci\u00f2 aspetti come la semplicit\u00e0 di gioco e l'immediatezza sono presenti in un modo pi\u00f9 che consistente. Grazie al successo ottenuto con il pubblico ma anche attraverso riviste di recensione arcade (La media voti dell'epoca sfiorava il 9/10), nel 2000 la SEGA decide di importare in gioco sulla sua console, il Sega Dreamcast; dopo due anni dall'uscita su console, il gioco verr\u00e0 localizzato anche per PC, su sistema operativo Microsoft Windows.\nModalit\u00e0 principali di gioco.\nArcade.\nIl giocatore deve battere cinque avversari per potersi aggiudicare il torneo. Ogni incontro \u00e8 giocato su una superficie diversa:\nEsibizione (Exhibition).\nSi gioca un singolo incontro in cui \u00e8 possibile modificare tutte le opzioni a proprio piacimento.\nL'incontro pu\u00f2 essere giocato in singolo o in doppio, permettendo cos\u00ec, se necessario, anche l'interazione di quattro videogiocatori (2 per lato). La durata dell'incontro \u00e8 variabile da un solo game ad un set. Altre opzioni riguardano la superficie del campo da gioco e la bravura degli avversari, se comandati da CPU.\nCircuito Mondiale (World Circuit).\nQuesta \u00e8 la modalit\u00e0 \"Campagna\" del gioco. Il giocatore deve vincere le partite e completare i vari esercizi d'allenamento in modo da progredire nel gioco e sbloccare incontri e allenamenti sempre pi\u00f9 difficili. Nel gioco \u00e8 presente una classifica mondiale dei giocatori (Come nella realt\u00e0 avviene attraverso i punti ATP), che all'inizio del gioco riporta il proprio tennista al trecentesimo posto. Vincendo tornei e classificandosi tra i primi \u00e8 possibile risalire la classifica fino ad arrivare al primo posto, cosa che permetter\u00e0 al giocatore di sfidarsi con i due pi\u00f9 forti tennisti al mondo, ovvero Master e King.\nAllenamento (Training).\nL'obiettivo primario degli esercizi di allenamento non \u00e8 essere realistici, ma essere divertenti. Ogni esercizio \u00e8 composto da tre livelli di difficolt\u00e0 e completando l'ultimo livello con un certo valore di punti o con sufficiente tempo residuo, \u00e8 possibile sbloccare un nuovo completo da tennis, utilizzabile in ogni modalit\u00e0.\nStruttura del gioco.\nIl gioco presenta, come punto di forza, l'immediatezza e la semplicit\u00e0, che unite alla stupenda grafica (per quei tempi) facevano dell'applicazione un prodotto di sicuro successo:\n- In ogni versione il giocatore utilizza solamente 2 tasti, oltre ad un joystick a 8 direzioni, per controllare il suo tennista; ci\u00f2 conferisce un'elevata usabilit\u00e0 al videogioco, adatto anche ai pi\u00f9 piccoli.\n- Anche se la longevit\u00e0 non \u00e8 un punto a favore di \"Virtua Tennis\", lo \u00e8 la componente multigiocatore, praticamente infinita.\nPersonaggi del gioco.\nNel gioco sono presenti alcuni dei tennisti professionisti del circuito ATP nel 2000:\nLe conversioni per Dreamcast e PC includono giocatori extra, tutti fittizi:\nCi sono anche due boss nel gioco:"}
{"id": "1801707", "revid": "1543377", "url": "https://it.wikipedia.org/wiki?curid=1801707", "title": "Mario Titi", "text": "Biografia.\nMario Titi \u00e8 un pittore presente nella scena artistica romana e dei Castelli Romani nel Novecento, con opere sparse per chiese e musei del Lazio, e presso collezioni private in tutto il mondo. L'artista frequent\u00f2 da giovane l'Accademia di Belle Arti di Roma, aderendo al movimento futurista. Allievo di Tato (Guglielmo Sansoni) e poi di Pippo Rizzo.\nNelle personali vernissage di Roma, Napoli e Frascati espose per la prima volta opere con una nuova tecnica, \"La Colata\" divenendone un caposcuola.\nProsegu\u00ec con le personali di Parigi, New York, Monaco, Milano e Madrid ed in altre citt\u00e0 del mondo. Negli anni '70 produce le 120 colate ispirate ai canti della Divina Commedia."}
{"id": "1801710", "revid": "1543377", "url": "https://it.wikipedia.org/wiki?curid=1801710", "title": "Sebba", "text": "Sebba \u00e8 un dipartimento del Burkina Faso classificato come citt\u00e0, capoluogo della provincia di Yagha, facente parte della Regione del Sahel.\nIl dipartimento si compone del capoluogo e di altri 18 villaggi: Bagnaba, Bandihossi, Diogora, Gandi, Gatougou, Gongongou, Guend\u00e9, Guissangou, Helga, Ibbal, Kankanfogou, Kirgou, Namantougou, Niaptana, Notou, Tambondi, Tandialouol e Wantarangou."}
{"id": "1801716", "revid": "1543377", "url": "https://it.wikipedia.org/wiki?curid=1801716", "title": "Boundor\u00e9", "text": "Boundor\u00e9 \u00e8 un dipartimento del Burkina Faso classificato come comune, situato nella provincia di Yagha, facente parte della Regione del Sahel.\nIl dipartimento si compone del capoluogo e di altri 19 villaggi: Barantiangou, Bira, Danti\u00e9r\u00e9, Datambi, Formou, Gabouga, Kankantiari, Kira, Louba, Ouro-Diako, Pansi, Soulountou, Takatami, Takoulo, Tamp\u00e9tou, Tangangari, Tantiabongou, Timbaouri e Yama."}
{"id": "1801717", "revid": "287204", "url": "https://it.wikipedia.org/wiki?curid=1801717", "title": "Boundore", "text": ""}
{"id": "1801723", "revid": "1543377", "url": "https://it.wikipedia.org/wiki?curid=1801723", "title": "Mansila", "text": "Mansila \u00e8 un dipartimento del Burkina Faso classificato come comune, situato nella provincia di Yagha, facente parte della Regione del Sahel.\nIl dipartimento si compone del capoluogo e di altri 28 villaggi: Babonga, Bana, Banga, Bognori, Boliel, Botan, Botontonga, Boutonou, Darounkayrou, Djibondi, Fouly, Guitanga, Hamdalaye, Haoura, Kontiana, Kossi, Koygouroual, Lontari, Ouro\u2013Balla, Ouro\u2013Djiama, Penkatougou, Pontitiaga, Sof\u00e9ri, Tamna, Tantiaga, T\u00e9par\u00e9, Tiabongou e Tioumbanga."}
{"id": "1801724", "revid": "3831", "url": "https://it.wikipedia.org/wiki?curid=1801724", "title": "Mitryl", "text": ""}
{"id": "1801729", "revid": "599013", "url": "https://it.wikipedia.org/wiki?curid=1801729", "title": "Clemens Fritz", "text": "Carriera.\nClub.\nInizia a giocare in squadre minori tedesche, prima nel \"Leipzig\" e dal 1999 nel Rot-Weiss Erfurt, club della \"Regional Liga\" tedesca. Nell'estate del 2001 firma per il Karlsruher SC e gioca 32 partite segnando 5 reti nella seconda divisione della Bundesliga. Quando nel 2003 firma per il viene rispedito in prestito al Karlsruher per dargli ancora la possibilit\u00e0 di giocare con continuit\u00e0. Ritorna a Leverkusen nella stagione 2003/04, durante la quale inizialmente milita nella squadra amatoriale per poi passare a met\u00e0 stagione in prima squadra, disputando 14 gare con 1 gol e conquistando la qualificazione alla UEFA Champions League.\nNell'estate successiva si rompe il ginocchio durante una amichevole estiva contro il Rot-Weiss Essen, che lo costringe a star fuori per tutta la stagione. Solo nel 2005-06 diventa effettivamente un titolare della squadra tedesca e l'estate successiva viene acquistato dal .\nNel Werder ha disputato il resto della sua carriera divenendone il capitano nella stagione 2011-2012, per poi ritirarsi nel 2017.\nNazionale.\nDebutta nel'ottobre del 2006 quando il c.t. Joachim L\u00f6w lo schiera da titolare nell'amichevole vinta 2-0 contro la Georgia.\nNell'estate del 2008 fa parte della squadra che partecipa al Campionato europeo in Svizzera ed Austria, in cui disputa 4 delle 6 partite della squadra sconfitta in finale (dove Fritz non ha giocato) dalla Spagna."}
{"id": "1801730", "revid": "1543377", "url": "https://it.wikipedia.org/wiki?curid=1801730", "title": "Solhan", "text": "Solhan \u00e8 un dipartimento del Burkina Faso classificato come comune, situato nella Provincia di Yagha, facente parte della Regione del Sahel.\nIl dipartimento si compone del capoluogo e di altri 15 villaggi: Bangaba, Banguel, Boutontou, Dambini, Diogota, Diori-Yagha, Gongorgouol, Gountour\u00e9, Habanga, Kodiengou, Komondi, Lontia, Nabaningou, Sambagou e Yoba."}
{"id": "1801731", "revid": "561821", "url": "https://it.wikipedia.org/wiki?curid=1801731", "title": "Daniil Charms", "text": "Biografia.\nDaniil nacque a San Pietroburgo, nella famiglia di Ivan Juva\u010d\u00ebv, noto componente del gruppo rivoluzionario denominato \"Volont\u00e0 del popolo\". Ivan a quell'epoca era gi\u00e0 stato in carcere per via del suo coinvolgimento in atti sovversivi contro il regime zarista.\nIl giovane Daniil invent\u00f2 lo pseudonimo \"Kharms\" mentre frequentava il liceo alla scuola tedesca \"Peterschule\": probabilmente fu influenzato dalla sua passione per il personaggio di Sherlock Holmes nato dalla penna di Arthur Conan Doyle. Mentre frequentava la Peterschule, impar\u00f2 i rudimenti di inglese e di tedesco: forse decise di evocare nel nome fittizio di \"Kharms\" il suono - e le vibrazioni semantiche - dei termini \"harm\" (danno, danneggiare) e \"charme\" (fascino). Nell'arco della sua carriera Kharms utilizz\u00f2 grafie diverse per il suo \"nom de plume\" (come appunto il modo in cui \u00e8 conosciuto in Italia, \"Charms\"), non disdegnando l'utilizzo di altri pseudonimi: \"DanDan\", \"Khorms\", \"Charms\", \"Shardam\" e \"Kharms-Shardam\", fra i pi\u00f9 notevoli. Indiscrezioni vorrebbero che abbia scarabocchiato il falso cognome \"Kharms\" addirittura in luogo delle sue vere generalit\u00e0 sul passaporto.\nNel 1924 inizi\u00f2 a frequentare il \"Leningrad Electrotechnicum\", dal quale venne espulso \"per scarsa predisposizione alle attivit\u00e0 sociali\". Dopo questa espulsione, si dedic\u00f2 interamente alla letteratura. Si un\u00ec al circolo culturale di Sergej Sergeevi\u010d Tufanov, un poeta seguace di Velimir Chlebnikov e dei suoi concetti della poesia \"zaum\". In questo stesso periodo Charms conobbe il giovane poeta Aleksandr Ivanovi\u010d Vvedenskij, con il quale strinse una sodale amicizia e collaborazione.\nNel 1927 nacque l\"Associazione degli Scrittori per l'Infanzia\" e Charms venne invitato ad esserne membro, iniziando a produrre opere dedicate al mondo infantile a partire dal 1928 fino al 1941.\nNel 1928, Daniil Charms fond\u00f2 il movimento d'avanguardia OB\u0116RIU, ovvero \"Unione dell'Arte Reale\", abbracciando gli ideali artistici del Futurismo russo conosciuti ed affermati dai suoi maestri, Velimir Chlebnikov, Kazimir Malevi\u010d e Igor Terentiev. Il principio estetico di questo movimento si basava sulla convinzione della autonomia dell'arte dalle regole e dalle leggi del mondo reale e sul concetto che il significato del mondo e dei suoi oggetti dovesse essere ricercato al di l\u00e0 della loro funzione materiale e pratica.\nA partire dalla fine degli anni venti i suoi versi anti-razionalistici, le sue ideazioni teatrali non conformiste, e i suoi comportamenti pubblici inneggianti al decadentismo e alla illogicit\u00e0 fecero guadagnare a Charms - che amava apparire in guisa di un dandy inglese - la fama di un eccentrico geniale ma folle all'interno dei circoli artistici e culturali di Leningrado.\nArrestato una prima volta il 10 dicembre 1931, condannato a tre anni di lavori forzati, commutati dopo sei mesi in esilio a Kursk, Charms venne nuovamente arrestato il 23 agosto 1941 durante l'assedio di Leningrado: internato, mor\u00ec di fame il 2 febbraio 1942 nella clinica psichiatrica detentiva nel carcere in Leningrad.\n\u00c8 stato ufficialmente riabilitato nel 1956.\nFamiglia.\nCharms fu sposato due volte, a Esther Rusakova e Marina Malich. Le sue mogli appaiono nelle sue poesie sui temi lirici ed erotici."}
{"id": "1801732", "revid": "1543377", "url": "https://it.wikipedia.org/wiki?curid=1801732", "title": "Tankougounadi\u00e9", "text": "Tankougounadi\u00e9 \u00e8 un dipartimento del Burkina Faso classificato come comune, situato nella Provincia di Yagha, facente parte della Regione del Sahel.\nIl dipartimento si compone del capoluogo e di altri 12 villaggi: Baham, Balgabouga, Binguel, Denga, Dowendou, Herou, Kankanfogouol, K\u00e9ri, Kollakoye, Lonago, Moussoua e Ti\u00e8na."}
{"id": "1801733", "revid": "287204", "url": "https://it.wikipedia.org/wiki?curid=1801733", "title": "Tankougounadie", "text": ""}
{"id": "1801735", "revid": "1543377", "url": "https://it.wikipedia.org/wiki?curid=1801735", "title": "Titab\u00e9", "text": "Titab\u00e9 \u00e8 un dipartimento del Burkina Faso classificato come comune, situato nella Provincia di Yagha, facente parte della Regione del Sahel.\nIl dipartimento si compone del capoluogo e di altri 12 villaggi: Batibogou, Bortor\u00e9, Diaounga, Dioungodio, Ipeli, Kourori, Ouro-Sabou, Pougoumbiel, T\u00e9gou-Ladiel, T\u00e9gou\u2013Mango, Tial\u00e9 e Ti\u00e9kagnibi."}
{"id": "1801736", "revid": "287204", "url": "https://it.wikipedia.org/wiki?curid=1801736", "title": "Titabe", "text": ""}
{"id": "1801740", "revid": "767487", "url": "https://it.wikipedia.org/wiki?curid=1801740", "title": "Hop Around", "text": "Hop Around \u00e8 un album da solista di Dee Dee Ramone, pubblicato nel 2000, 11 anni dopo la sua uscita dai Ramones."}
{"id": "1801743", "revid": "1728", "url": "https://it.wikipedia.org/wiki?curid=1801743", "title": "Carlo III di Norvegia", "text": ""}
{"id": "1801744", "revid": "729019", "url": "https://it.wikipedia.org/wiki?curid=1801744", "title": "Eutelsat 5 West A", "text": "Eutelsat 5 West A \"(precedentemente chiamato Stellat 5 e poi Atlantic Bird 3)\", \u00e8 un satellite televisivo del gruppo Eutelsat Communications (Organizzazione Europea di Satelliti per Telecomunicazioni), con sede a Parigi.\nStoria.\nA partire dal 1\u00ba marzo 2012 il gruppo ha adottato una nuova denominazione dell'intera flotta satellitare, tutti i satelliti del gruppo hanno assunto il nome \"Eutelsat\" associato alla propria posizione orbitale e ad una lettera che sta ad indicare l'ordine di arrivo in quella posizione, il satellite Atlantic Bird 3 \u00e8 diventato quindi Eutelsat 5 West A.\nRicezione.\nIl satellite pu\u00f2 essere captato in Europa, America settentrionale, Africa, Brasile e nella Penisola araba. La trasmissione \u00e8 in banda C ed in banda Ku."}
{"id": "1801745", "revid": "1543377", "url": "https://it.wikipedia.org/wiki?curid=1801745", "title": "Di\u00e9bougou", "text": "Di\u00e9bougou \u00e8 un dipartimento del Burkina Faso classificato come citt\u00e0, capoluogo della provincia di Bougouriba, facente parte della Regione del Sud-Ovest.\nIl dipartimento si compone del capoluogo e di altri 23 villaggi: Balignar, Bamako, Bapla, Bapla-Birifor, Barindia, Dankobl\u00e9, Danko-Tanzou, Diasser, Kolepar, Konsabla, Lokodja, Mebar, Moul\u00e9, Moutori, Mouvielo, Naborgane, Navielgane, Segr\u00e9, Sorgon, Tamp\u00e9, Tansi\u00e9, Tiedia e Voukoun."}
{"id": "1801747", "revid": "287204", "url": "https://it.wikipedia.org/wiki?curid=1801747", "title": "Diebougou", "text": ""}
{"id": "1801748", "revid": "196390", "url": "https://it.wikipedia.org/wiki?curid=1801748", "title": "Atlanticbird 3", "text": ""}
{"id": "1801750", "revid": "196390", "url": "https://it.wikipedia.org/wiki?curid=1801750", "title": "Stellat 5", "text": ""}
{"id": "1801754", "revid": "1543377", "url": "https://it.wikipedia.org/wiki?curid=1801754", "title": "Bondigui", "text": "Bondigui \u00e8 un dipartimento del Burkina Faso classificato come comune, situato nella provincia di Bougouriba, facente parte della Regione del Sud-Ovest.\nIl dipartimento si compone del capoluogo e di altri 14 villaggi: Bonfesso, Darodine, Diarkadougou, Inti\u00e9dougou, Kobogo, Kp\u00e8dia, Mougu\u00e9, Nabal\u00e9, Nab\u00e9r\u00e9, Nahirindon, Obro, Sorindigui, Wan e Zanawa-Pougouli."}
{"id": "1801755", "revid": "767487", "url": "https://it.wikipedia.org/wiki?curid=1801755", "title": "David Norman", "text": "\u00c8 anche il Direttore del Museo di Sedgwick, Universit\u00e0 di Cambridge. Ha scritto molti libri, come \"The Illustrated Encyclopaedia of Dinosaurs\" (\"L'Enciclopedia Illustrata dei Dinosauri\") e \"The Big Book of Dinosaurs\" (\"Il Grande Libro dei Dinosauri\").\nInoltre insegna geologia all'Universit\u00e0 di Christ, sempre a Cambridge e possiede molto interesse per il rugby, in quanto \u00e8 anche arbitro delle varie squadre universitarie di Cambridge."}
{"id": "1801764", "revid": "287204", "url": "https://it.wikipedia.org/wiki?curid=1801764", "title": "Thyssen", "text": ""}
{"id": "1801777", "revid": "729019", "url": "https://it.wikipedia.org/wiki?curid=1801777", "title": "Telecom 2C", "text": "Telecom 2C \u00e8 un satellite per telecomunicazioni francese.\nIl satellite non \u00e8 pi\u00f9 attivo e si trova in un'orbita inclinata. Atlantic Bird 3, posizionato a 5\u00b0 O, ha ereditato le trasmissioni di Telecom 2C in banda Ku.\nRicezione.\nIl satellite poteva essere captato nella Penisola araba, in Africa occidentale, Sudafrica e Brasile."}
{"id": "1801778", "revid": "729019", "url": "https://it.wikipedia.org/wiki?curid=1801778", "title": "Fiat R.22", "text": "Il Fiat R.22 era un aereo da ricognizione biposto non armato, monomotore e biplano, prodotto dall'azienda aeronautica italiana Fiat Aviazione dalla seconda met\u00e0 degli anni venti.\nVenne impiegato dalla Regia Aeronautica nel periodo tra le due guerre mondiali.\nStoria del progetto.\nProgettato dall'ingegner Celestino Rosatelli, per quanto esteriormente somigliante al bombardiere Fiat B.R.2, era una macchina completamente diversa.\nFurono realizzati due prototipi che ricevettero rispettivamente le matricole MM.67 ed MM.68; vennero portati in volo per la prima volta nel corso del 1926.\nTecnica.\nIl Fiat R.22 era un biplano dalla struttura interamente metallica; la fusoliera, alla cui estremit\u00e0 anteriore era disposto il motore, alloggiava gli abitacoli del pilota e del navigatore/osservatore, disposti in tandem e completamente scoperti.\nI due piani alari erano tra loro collegati da una travatura reticolare realizzata secondo lo schema della trave Warren; l'impennaggio era di tipo classico, monoplano, controventato nella parte inferiore. La configurazione alare era di tipo sesquiplana e le ali inferiori, al fine di consentire una migliore visuale d'osservazione, erano opportunamente sagomate in corrispondenza del bordo di collegamento con la fusoliera.\nIl carrello d'atterraggio era di tipo biciclo, fisso, con elementi monoruota; al posteriore era integrato da un pattino d'appoggio sistemato nel tronco di coda della fusoliera.\nIl motore era il Fiat A.22, un dodici cilindri a V raffreddato a liquido, in grado di erogare la potenza di 550 CV.\nIl Fiat R.22 era armato con quattro mitragliatrici calibro 7,7 mm, di cui due disposte nella parte anteriore della fusoliera (sparanti attraverso il disco dell'elica) e due brandeggiabili, a disposizione dell'osservatore, nell'abitacolo posteriore.\nImpiego operativo.\nL'R.22 entr\u00f2 in servizio con i reparti di ricognizione della Regia Aeronautica dal 1925.\nNel 1928 sei R.22 dotati di motore Fiat A.22T, accompagnati da altrettanti Ansaldo A.120, compirono un tour che, partito da Roma, tocc\u00f2 Londra e Berlino, anche al fine di promuovere la vendita dei due velivoli. L'iniziativa, per quanto concerne il Fiat R.22, non port\u00f2 alcun risultato commerciale concreto."}
{"id": "1801780", "revid": "590", "url": "https://it.wikipedia.org/wiki?curid=1801780", "title": "Il curioso caso di Benjamin Button (novella)", "text": "Il curioso caso di Benjamin Button (titolo in lingua originale: \"The Curious Case of Benjamin Button\") \u00e8 un racconto del 1922 scritto da Francis Scott Fitzgerald per la rivista \"Collier's\", poi inserito nei \"Racconti dell'et\u00e0 del jazz\". Nel 2008, l'opera \u00e8 stata trasposta per il grande schermo da David Fincher.\nTrama.\nLa storia inizia nel 1860, anno di nascita di Benjamin Button, il protagonista. Non si sa n\u00e9 come n\u00e9 perch\u00e9, ma Benjamin nasce con l'aspetto di un uomo anziano - si stabilisce che la sua et\u00e0 corrisponde a quella di un settantenne. \nIl padre di Button, per evitare l'imbarazzo, nasconde la vicenda a tutti, e rade il figlio e lo cura al fine di renderlo pi\u00f9 giovane.\nPassano circa vent'anni, Benjamin ora \u00e8 ringiovanito e ha l'aspetto di un cinquantenne, ma, grazie al radersi i capelli e a sistemi di tintura qualora non li tagliasse, riesce a mostrare un aspetto ancora pi\u00f9 giovane; prende cos\u00ec la decisione di iscriversi all'universit\u00e0 di Yale.\nLe vicende riprendono alcuni anni dopo a una festa di veterani della guerra civile, in raduno al quale sono invitati anche Benjamin e suo padre: \u00e8 proprio qui che il protagonista fa la conoscenza di Hildegarde Moncrief, la figlia di un rispettabile generale.\nTra i due nasce una relazione sentimentale che sfocer\u00e0 nel matrimonio qualche tempo dopo.\nTrascorrono altri anni, Benjamin ha ripercorso la carriera del padre, diventando un ricco imprenditore e uomo d'affari. Il rapporto con Hildegarde, per\u00f2, va deteriorandosi col trascorrere degli anni, perch\u00e9 se il giovane Ben \u00e8 sempre pi\u00f9 ammaliato dalla ricerca dell'estasi e del divertimento, lei passa sempre pi\u00f9 tempo in casa e non sopporta il comportamento del marito.\nLa coppia giunge al divorzio e Ben decide di partire per il fronte arruolandosi nella fanteria durante la guerra ispano-americana; proprio qui viene insignito di una medaglia all'onore per i suoi servigi nella battaglia di San Juan. \nTornato a casa dopo anni di guerra, il rapporto con Hildegarde \u00e8 ancora pi\u00f9 rovinoso; i due non riescono neppure a guardarsi, e non \u00e8 raro che Benjamin decida di uscire da casa per lunghi periodi per passare tempo con s\u00e9 stesso e riflettere.\nLe vicende riprendono nel 1910: si viene a sapere che a Hildegarde e Ben \u00e8 nato un figlio, Roscoe. Intanto, il protagonista ha ormai vent'anni e si iscrive all'universit\u00e0 di Harvard, ove, gi\u00e0 nel primo anno, dimostra la qualit\u00e0 che lo ha sempre caratterizzato, il sapersi distinguere dalla massa; riesce, infatti, a ottenere varie borse di studio e diventa leader della squadra universitaria di football.\nPassano altri anni, e Benjamin acquista la vitalit\u00e0 di un sedicenne, ma questo lo penalizza in molte situazioni, sia nella carriera sportiva, dove non riesce pi\u00f9 a reggere il confronto con uomini adulti, sia nel percorso accademico, perch\u00e9 incontra sempre pi\u00f9 difficolt\u00e0 nel seguire i corsi di studio.\nFinita la carriera ad Harvard, Ben si trasferisce in Italia, dove si \u00e8 trasferita sua moglie con il figlio Roscoe. I rapporti sono sempre pi\u00f9 tesi, Roscoe non lo riconosce come padre, in quanto ha passato gli anni della crescita negli Stati Uniti, incurante della famiglia; il figlio, infatti, non accetta il fatto di essere chiamato da Benjamin per nome, soprattutto in pubblico, tant'\u00e8 che gli chiede di chiamarlo \"zio\".\nUn giorno, Benjamin riceve una lettera dall'esercito statunitense per combattere la Grande guerra. Recatosi all'accademia militare, il giovane viene valutato da un generale di brigata, che, dopo alcuni test ed esami, lo reputa di costituzione troppo gracile per il compito e lo rimanda quindi a casa.\nIntristito dall'esclusione, Ben torna a casa distrutto e depresso. Col passare del tempo non riesce pi\u00f9 ad autogestirsi e viene affidato alle cure e al controllo dal figlio Roscoe. Trascorrono altri anni e Benjamin, oramai poco pi\u00f9 che infante, ha perso la memoria della stagioni trascorse della sua vita: giovent\u00f9, maturit\u00e0 e vecchiaia; intanto Roscoe ha avuto anch'egli un figlio e Ben si ritrova nonno di un nipote ormai suo coetaneo, col quale si sente a proprio agio e si intrattiene a giocare ogni volta che gli \u00e8 possibile.\nInfine, viene narrato di come, ormai diventato neonato, Ben viene curato da una badante che gli insegna di nuovo a parlare; per il protagonista inizia una nuova vita, l'ultima forse...\nOrigine del racconto.\nL'idea di un racconto con protagonista un uomo dalla vita al contrario non era un'idea originale di Fitzgerald. Come ammise lo stesso scrittore statunitense nella nota introduttiva a \"Il curioso caso di Benjamin Button\":\nNel 1979, Andrew Crosland pubblic\u00f2 un saggio in cui era ricostruita la possibile genesi di \"Benjamin Button\": attraverso l'esame della corrispondenza dello scrittore statunitense, venivano individuati legami tra Fitzgerald e le opere di Mark Twain e di Samuel Butler che contenevano cenni alla vita al contrario, anche se non un racconto vero e proprio. Tale studio \u00e8 stato utilizzato come fonte in un saggio di James L. W. West III, dal titolo di \"Twaining the Button, Buttoning the Twain\", pubblicato dopo l'uscita nelle sale cinematografiche, nel 2008, del film \"Il curioso caso di Benjamin Button\", ispirato al racconto di Fitzgerald.\nUn tema simile a quello di \"Benjamin Button\" \u00e8 narrato in \"Storia di Pipino nato vecchio e morto bambino\" di Giulio Gianelli (1879 \u2013 1914), poeta crepuscolare torinese. Nel 2008, all'uscita in Italia del film \"Il curioso caso di Benjamin Button\", alcuni studiosi hanno indagato l'ipotesi di una derivazione del racconto statunitense da quello italiano di Gianelli., ipotesi poi rilanciata nel 2015 da Patrizia Deabate.\nUn'altra opera basata sul tema di \"Benjamin Button\" \u00e8 \"Le confessioni di Max Tivoli\", romanzo di Andrew Sean Greer pubblicato in Italia da Adelphi."}
{"id": "1801782", "revid": "112040278", "url": "https://it.wikipedia.org/wiki?curid=1801782", "title": "Marziano di Tortona", "text": "Biografia.\nDi famiglia pagana, secondo la tradizione, sarebbe stato convertito da san Barnaba, compagno di san Paolo e confermato poi nella fede da san Siro che a quel tempo era vescovo di Pavia.\nVescovo di Tortona, dopo 45 anni alla guida della diocesi, sarebbe stato martirizzato sotto l'imperatore Adriano presumibilmente tra il 117 e il 138.\nSecondo alcuni documenti dell'VIII secolo, non risulterebbe vescovo.\nFu Valafrido Strabone che, in occasione della costruzione di una chiesa in onore del santo, lo indic\u00f2 come primo vescovo della comunit\u00e0 derthonese e martire.\nIn un documento del X secolo viene indicato invece come vescovo di Ravenna, martire e sepolto a Tortona.\nLe reliquie.\nLe reliquie, secondo la tradizione, furono ritrovate sulla riva sinistra dello Scrivia dal vescovo sant'Innocenzo (suo successore del IV secolo) ed ora sono conservate presso la cattedrale di Tortona.\nAnche a Genola, in provincia di Cuneo, il santo \u00e8 venerato come patrono della citt\u00e0, un osso di un indice di Marziano \u00e8 l\u00ec conservato dalla fine del XVII secolo."}
{"id": "1801784", "revid": "729019", "url": "https://it.wikipedia.org/wiki?curid=1801784", "title": "Stazione di Strigno", "text": "La stazione di Strigno \u00e8 una stazione ferroviaria sulla linea Valsugana Trento-Venezia a servizio della frazione di Strigno, situata nel comune di Castel Ivano (Italia): questa si trova tra le stazioni di Borgo Valsugana Est e quella dismessa di Ospedaletto.\nStrutture e impianti.\nIl fabbricato viaggiatori ha un aspetto tipico della abitazioni che si riscontrano in zona, ossia una costruzione alpina: questo modello si ritrova in molti altri fabbricati lungo la linea. Al suo interno \u00e8 presente una sala d'attesa e una biglietteria.\nI binari sono 4 anche se tre possono essere utilizzati per il servizio viaggiatori in quanto muniti di banchina: in seguito a dei lavori di ristrutturazione \u00e8 stata creata un'apposita discesa per i portatori di handicap, con percorso segnaletico, i quali possono attraversare anche i binari mediante una passerella (nella stazione mancano sottopassaggi).\nNon \u00e8 presente alcun scalo o fabbricato per le merci.\nMovimento.\nNella stazione fermano tutti i treni con destinazioni per Trento, Bassano del Grappa, Venezia e Padova, a servizio dei numerosi pendolari.\nNon viene effettuato traffico merci.\nServizi.\nLa stazione dispone di:"}
{"id": "1801788", "revid": "466539", "url": "https://it.wikipedia.org/wiki?curid=1801788", "title": "August Thyssen", "text": "Biografia.\nAugust nasce in un'agiata famiglia cattolica, figlio del banchiere Friedrich e della di lui cugina Katharina Thyssen.\nDopo i primi studi ad Eschweiler e ad Aquisgrana, August frequenta per due anni il politecnico di Karlsruhe e in seguito l'\"Institut Sup\u00e9rieur du Commerce de l'\u00c9tat\" ad Anversa per poi andare a lavorare nella banca del padre.\nNel 1867 fonda a Duisburg la societ\u00e0 \"Thyssen, Fossoul &amp; Co.\" insieme al cognato D\u00e9sir\u00e9 Bicheroux, ma dopo appena quattro anni, nei quali quadruplica il capitale investito, lascia la societ\u00e0. \nIl 1\u00ba aprile 1871 fonda con il padre la \"Thyssen &amp; Co\" con uno stabilimento di laminazione del ferro a Styrum presso M\u00fclheim an der Ruhr. \nAlla morte del padre, subentra come socio il fratello Joseph (1844 - 1915), permettendo ad August di dedicare pi\u00f9 tempo ad altre attivit\u00e0 imprenditoriali, inizialmente nel bacino della Ruhr, poi in Francia e oltremare.\nNel 1872 August Thyssen sposa Hedwig Pelzer (1854 - 1940), figlia di un imprenditore di M\u00fclheim, Johann Heinrich Pelzer. Dall'unione nascono quattro figli: Fritz (1873 - 1951), August (1874 - 1943), Heinrich (1875 - 1947) e Hedwig (1878 - 1960); ciononostante la coppia divorzia nel 1885 e i figli vengono affidati al padre.\nNel frattempo egli cura l'espansione della Thyssen &amp; Co., fonda la \"Maschinenfabrik Thyssen &amp; Co.\" e introduce il processo Thomas, contribuendo al forte sviluppo della produzione d'acciaio e alla industrializzazione della Germania.\nNel 1891 August pone le basi per la formazione di una societ\u00e0 verticalmente integrata nella miniera di carbone di Hamborn collegandovi gli impianti di lavorazione del ferro e dell'acciaio sul fiume Reno.\nPoco prima dello scoppio della Grande guerra, comincia l'espansione internazionale del Gruppo nei Paesi Bassi, Regno Unito, Francia, Russia, Mediterraneo e Argentina. August Thyssen diviene uno degli industriali pi\u00f9 ricchi della Germania.\nL'esito della guerra comporta per\u00f2 la fine dell'espansione industriale della Thyssen Co.\nIn politica August Thyssen si mantiene su convinzioni conservatrici e nazionaliste; di conseguenza avversa il trattato di Versailles ed \u00e8 tra i primi finanziatori del partito Nazionalsocialista ; in materie economiche si oppone a cartelli e sindacati, ma non disdegna di parteciparvi qualora perseguano i suoi interessi.\nPrima di morire, August Thyssen riunisce le attivit\u00e0 nel gruppo Vereinigte Stahlwerke AG. Gli succede alla testa del Gruppo il figlio Fritz."}
{"id": "1801789", "revid": "123699412", "url": "https://it.wikipedia.org/wiki?curid=1801789", "title": "Malus floribunda", "text": "Il Melo giapponese da fiore (\"Malus floribunda\" ) \u00e8 un arbusto grande appartenente alla famiglia delle Rosaceae.\nDescrizione.\nLa pianta ha fusto eretto e legnoso, le foglie sono verdi, mentre i fiori sono rosa o bianchi. I frutti rossi non sono commestibili. I semi sono marroni.\nZona d'origine.\nPortato in Europa dopo il 1862.\nColtivazione.\nQuesta pianta \u00e8 stata premiata dalla Royal Horticultural Society in virt\u00f9 della sua eccezionale qualit\u00e0 ed affidabilit\u00e0. Infatti, questo arbusto si presenta vigoroso, non suscettibile agli attacchi parassitari e non necessita di interventi colturali specifici.\nPropagazione.\nAvviene tramite talea e seme.\nVariet\u00e0.\nNe esiste una variet\u00e0 chiamata Malus floribunda \"Japanese crabapple\"."}
{"id": "1801790", "revid": "225373", "url": "https://it.wikipedia.org/wiki?curid=1801790", "title": "Melo giapponese da fiore", "text": ""}
{"id": "1801792", "revid": "12590", "url": "https://it.wikipedia.org/wiki?curid=1801792", "title": "Rise time", "text": ""}
{"id": "1801793", "revid": "1543377", "url": "https://it.wikipedia.org/wiki?curid=1801793", "title": "Fritz Thyssen", "text": "Biografia.\nImportante personaggio dell'industria tedesca appoggi\u00f2 inizialmente l'ascesa del regime nazista ma in seguito ruppe con loro. \nGiovinezza.\nThyssen nacque a M\u00fclheim nella zona della Ruhr. Suo padre, August, era a capo dell'azienda mineraria e siderurgica Thyssen, fondata da suo padre Friedrich e con sede nella citt\u00e0 della Ruhr, Duisburg. Friedrich studi\u00f2 mineraria e metallurgia a Londra, Liegi e Berlino e, dopo un breve periodo nell'esercito tedesco, entr\u00f2 nell'azienda di famiglia. Il 18 gennaio 1900 a D\u00fcsseldorf spos\u00f2 Amelie Helle o Zurhelle (M\u00fclheim am Rhein, 11 dicembre 1877 - Puchdorf bei Straubing, 25 agosto 1965), figlia di un proprietario di fabbrica. La loro unica figlia, Anna (Anita; pi\u00f9 tardi Anita Gr\u00e4fin Zichy-Thyssen), nacque nel 1909. Thyssen si arruol\u00f2 nuovamente nell'esercito nel 1914, ma fu presto congedato a causa di una malattia polmonare.\nRepubblica di Weimar.\nThyssen era un nazionalista tedesco che sosteneva il nazismo, credendo che un controllo limitato del governo sulla produzione e la propriet\u00e0 delle banche e dei trasporti fosse un mezzo per prevenire la diffusione del comunismo. Nel 1923, quando le truppe francesi e belghe occuparono la Ruhr per punire la Germania per non aver soddisfatto pienamente i suoi pagamenti di riparazione, egli prese parte alla resistenza nazionalista contro gli occupanti, guidando i produttori di acciaio della Ruhr nel rifiutare di cooperare nella produzione di carbone e acciaio per loro. Fu arrestato, imprigionato e ricevette una grossa multa per le sue attivit\u00e0, che lo resero un eroe nazionale. Nel corso degli anni '20, le aziende Thyssen continuarono ad espandersi. Thyssen prese il controllo delle aziende Thyssen alla morte di suo padre nel 1926, e nello stesso anno form\u00f2 la Vereinigte Stahlwerke AG, controllando pi\u00f9 del 75% delle riserve di ferro della Germania e impiegando 200.000 persone. Ebbe un ruolo di primo piano nella vita commerciale tedesca, come capo dell'Associazione tedesca dell'industria siderurgica e dell'Associazione del Reich dell'industria tedesca, e come membro del consiglio della Reichsbank.\nNel 1923, Thyssen incontr\u00f2 l'ex generale Erich Ludendorff, che gli consigli\u00f2 di assistere ad un discorso tenuto da Adolf Hitler, leader del partito nazista. Thyssen fu colpito da Hitler e dalla sua aspra opposizione al Trattato di Versailles, e cominci\u00f2 a fare grandi donazioni al partito, compresi 100.000 marchi d'oro (25.000 dollari) nel 1923 a Ludendorff. In questo era insolito tra i leader d'affari tedeschi, poich\u00e9 la maggior parte erano conservatori tradizionali che consideravano i nazisti con sospetto. Il motivo principale di Thyssen nel sostenere i nazisti era la sua grande paura del comunismo; aveva poca fiducia che le varie fazioni anticomuniste tedesche avrebbero impedito una rivoluzione in stile sovietico in Germania, a meno che il fascino popolare del comunismo tra le classi inferiori non fosse cooptato da un'alternativa anticomunista. Gli investigatori del dopoguerra scoprirono che aveva donato 650.000 Reichsmark ai partiti di destra, soprattutto ai nazisti, anche se Thyssen stesso afferm\u00f2 di aver donato 1 milione di marchi al Partito Nazista. Thyssen rimase membro del Partito Popolare Nazionale Tedesco fino al 1932, e non si un\u00ec al Partito Nazista fino al 1933.\nNel novembre 1932, Thyssen e Hjalmar Schacht furono i principali organizzatori di una lettera al presidente Paul von Hindenburg per sollecitarlo a nominare Hitler cancelliere. Thyssen convinse anche l'Associazione degli industriali tedeschi a donare tre milioni di Reichsmark al partito nazista per le elezioni del Reichstag del marzo 1933. Come ricompensa, fu selezionato per correre come candidato nazista alle elezioni, e fu eletto al Reichstag e nominato al Consiglio di Stato della Prussia, il pi\u00f9 grande stato tedesco.\nGermania Nazista.\nThyssen accolse con favore la soppressione nazista delle organizzazioni di sinistra come il partito comunista, il partito socialdemocratico e i sindacati. Nel 1934, fu uno dei leader economici che persuase Hitler a sopprimere le Sturmabteilung, portando alla \"Notte dei lunghi coltelli\".\nThyssen accett\u00f2 la legislazione antiebraica nella Germania nazista prebellica che escludeva gli ebrei dagli affari e dalla vita professionale, e licenzi\u00f2 i suoi dipendenti ebrei. Ma come cattolico, si oppose alla crescente persecuzione nazista della Chiesa cattolica in Germania, che prese piede dopo il 1935: nel 1937 invi\u00f2 una lettera a Hitler, protestando contro la persecuzione dei cristiani in Germania. Il punto di rottura per Thyssen fu il violento pogrom contro gli ebrei nel novembre 1938, noto come Kristallnacht, che lo fece dimettere dal Consiglio di Stato prussiano. Dal 1939 stava anche criticando aspramente le politiche economiche naziste, che si concentravano sul riarmo in preparazione della guerra.\nSeconda Guerra Mondiale.\nIl 1\u00ba settembre 1939, l'invasione della Polonia segn\u00f2 l'inizio della seconda guerra mondiale. Thyssen invi\u00f2 a Hermann G\u00f6ring un telegramma in cui diceva di essere contrario alla guerra, poco dopo essere arrivato in Svizzera con la sua famiglia. Fu espulso dal partito nazista e dal Reichstag, e la sua azienda fu nazionalizzata. L'azienda fu restituita ad altri membri della famiglia Thyssen diversi anni dopo la guerra.\nNel 1940, Thyssen si rifugi\u00f2 e si trasfer\u00ec in Francia, con l'intenzione di emigrare in Argentina, ma fu coinvolto nell'invasione tedesca della Francia e dei Paesi Bassi mentre era in visita alla madre malata in Belgio. Fu arrestato dalla Francia di Vichy e rimandato in Germania, dove fu confinato, prima in un sanatorio vicino a Berlino, poi dal 1943 nel campo di concentramento di Sachsenhausen. Sua moglie Amelie non fugg\u00ec in Argentina e pass\u00f2 tutta la guerra nel campo di concentramento con suo marito.\nNel febbraio 1945, Thyssen fu mandato nel campo di concentramento di Dachau. Da l\u00ec divenne parte del gruppo di Ostaggi delle SS in Alto Adige che vennero portati a Villabassa in Val Pusteria (Alto Adige). Il 4 maggio 1945 fu liberato dagli anglo-americani presso il lago di Braies (BZ). \nFu trattato relativamente bene e trasferito in Tirolo alla fine di aprile del 1945 insieme ad altri importanti detenuti, dove le SS lasciarono i prigionieri. Fu liberato dalla 42\u00aa Divisione di fanteria e dalla 45\u00aa Divisione di fanteria il 5 maggio 1945.\nDopoguerra.\nMentre Thyssen era imprigionato in Germania, una biografia fu pubblicata negli Stati Uniti nel 1941 con il titolo \"I Paid Hitler\". Il libro fu scritto dal giornalista Emery Reves, sulla base delle memorie dettate da Thyssen. Questo libro sostiene l'idea di Reves che gli industriali tedeschi come classe hanno sostenuto e finanziato Hitler e lo hanno messo al potere.\nThyssen fu processato per essere un sostenitore del partito nazista. Non neg\u00f2 di essere stato un sostenitore del nazismo fino al 1938, e accett\u00f2 la responsabilit\u00e0 per il maltrattamento dei dipendenti ebrei da parte delle sue aziende negli anni '30, anche se neg\u00f2 il coinvolgimento nell'impiego di lavoro forzato durante la guerra. Il 2 ottobre 1948, un tribunale di denazificazione dichiar\u00f2 Thyssen un colpevole minore e lo condann\u00f2 a una multa pari al 15% del suo patrimonio. Thyssen accett\u00f2 di pagare 500.000 marchi tedeschi (equivalenti a 1.526.836 euro nel 2017) come risarcimento a coloro che hanno sofferto a causa delle sue azioni, e fu assolto da altre accuse. Nel gennaio 1950, lui e sua moglie emigrarono a Buenos Aires, dove mor\u00ec l'anno successivo. Thyssen fu sepolto nel mausoleo di famiglia a M\u00fclheim.\nNel 1959, la vedova di Thyssen, Am\u00e9lie, e la figlia Anita Gr\u00e4fin Zichy-Thyssen istituirono la Fondazione Fritz Thyssen per far progredire la scienza e le scienze umane, con un capitale di 100 milioni di marchi tedeschi (equivalenti a 227 milioni di \u20ac 2017). Am\u00e9lie Thyssen mor\u00ec nel 1965. Anita Gr\u00e4fin Zichy-Thyssen ha gestito la Fondazione fino alla sua morte nel 1990. La famiglia non ha voce in capitolo nella gestione della Fondazione."}
{"id": "1801794", "revid": "99628458", "url": "https://it.wikipedia.org/wiki?curid=1801794", "title": "Sidney Spence Culbert", "text": "Nato a Miles City nel Montana (USA), Culbert si trasfer\u00ec a Tacoma, Washington con la sua famiglia nel 1923 e visse a Tacoma e Seattle per la maggior parte della propria vita.\nFece varie ricerche per trovare il numero di parlanti di varie lingue del mondo, e contribu\u00ec alla sezione dell'Annuario Mondiale dei fatti (\"Almanac World Book of Fact\"). Come professore associato di psicologia all'Universit\u00e0 di Washington (Seattle) per gran parte della sua carriera accademica, oltre alla sua ricerca nelle popolazioni dei parlanti delle lingue diede contributi significativi agli studi sulla percezione, contributi che sono stati influenti nella progettazione dell'aereo a reazione Boeing 707.\nPrima di ricevere il dottorato ed accettare la cattedra, Culbert ha lavorato per alcuni anni come ingegnere nella Compagnia Boeing. Durante la sua permanenza all'Universit\u00e0 di Washington fu attivamente coinvolto nella creazione del Dipartimento Linguistico, ma scelse di rimanere nel Dipartimento di Psicologia poich\u00e9 il centro della sua ricerca linguistica, includendo temi di percezione era nel campo della psicolinguistica, che allora era visto pi\u00f9 come materia di psicologia che di linguistica."}
{"id": "1801796", "revid": "104265", "url": "https://it.wikipedia.org/wiki?curid=1801796", "title": "Heinrich Thyssen-Bornemisza", "text": "Biografia.\nHeinrich, ultimogenito di August, studi\u00f2 chimica, fisica e mineralogia a Monaco, Berlino, Bonn e Heidelberg, dove ottiene il dottorato in chimica nel 1900.\nDopo aver sposato la baronessa ungherese Margareta Bornemisza (1887-1971), venne adottato dal suocero che non aveva eredi maschi. Nel 1907 l'imperatore Francesco Giuseppe concesse a Heinrich Thyssen e alla sua discendenza il diritto di portare il nome il titolo baronale e lo stemma dei Bornemisza de K\u00e1szon.\nHeinrich Thyssen-Bornemisza mantenne la cittadinanza ungherese fino alla morte anche se negli anni Venti e Trenta talvolta ag\u00ec da cittadino tedesco.\nDopo la Prima guerra mondiale, Heinrich Thyssen-Bornemisza lasci\u00f2 l'Austria e si stabil\u00ec con la famiglia a L'Aia dove diviene capo delle attivit\u00e0 estere del Gruppo, tra queste la Bank voor Handel en Scheepvaart.\nAlla morte del padre nel 1926 rifiut\u00f2 di investire l'eredit\u00e0 nella Vereinigte Stahlwerke AG: dalle divisioni con il fratello Fritz ottenne in particolare il ramo bancario olandese, alcune societ\u00e0 commerciali e di trasporti e altre imprese tedesche, tra cui August Thyssen-Bank AG, Pre\u00df- und Walzwerk AG, Thyssensche Gas- und Wasserwerke.\nLa maggior parte di queste imprese vengono poi unificate sotto il gruppo di successo Thyssen-Bornemisza.\nOltre ad essere un uomo d'affari di successo Heirich \u00e8 stato anche un attento collezionista d'opere d'arte, poi esposte nel Museo Thyssen-Bornemisza fondato dal figlio Hans Heinrich."}
{"id": "1801798", "revid": "121837", "url": "https://it.wikipedia.org/wiki?curid=1801798", "title": "Nube interstellare locale", "text": ""}
{"id": "1801801", "revid": "765341", "url": "https://it.wikipedia.org/wiki?curid=1801801", "title": "Hans Heinrich Thyssen-Bornemisza de K\u00e1szon", "text": "Biografia.\nFiglio di Heinrich Thyssen e della baronessa \"Margit Bornemisza de K\u00e1szon\", ha fondato il museo Thyssen-Bornemisza.\nDalle terze nozze con Fiona Campbell-Walter \u00e8 nata la baronessa Francesca Thyssen-Bornemisza (7 giugno 1958) che ha sposato nel 1993 Carlo d'Asburgo-Lorena, figlio primogenito di Otto d'Asburgo."}
{"id": "1801804", "revid": "363629", "url": "https://it.wikipedia.org/wiki?curid=1801804", "title": "Foliazione (geologia)", "text": "Per foliazione si intende una struttura planare e penetrativa presente all'interno delle rocce, che pu\u00f2 formarsi durante la genesi della roccia stessa (foliazione primaria) o durante processi successivi alla formazione della roccia (foliazione secondaria). Il termine deriva dal latino \"folium\" che significa \"foglia\", riferito -appunto- alle tipiche superfici planari che caratterizzano una roccia foliata.\nLe foliazioni in una roccia sono tutte quelle strutture, a diversa scala, che contribuiscono a dividere o a far sembrare diviso il volume della roccia in tanti livelli, piani o strati.\nTipologia della foliazione.\nI principali tipi di foliazione si possono classificare in primarie e secondarie.\nFoliazioni primarie.\nSono le foliazioni collegate con i processi originari di formazione della roccia.\nFoliazioni secondarie.\nSono le foliazioni che derivano da deformazione e/o metamorfismo. Le rocce che le portano sono tettoniti.\nLe foliazioni possono originarsi anche da rocce originariamente non foliate, isotrope.\nLe foliazioni si osservano in base a due elementi fondamentali: se c'\u00e8 raggruppamento selettivo, preferenziale di alcuni minerali in livelli (layering); oppure se c'\u00e8 l'orientazione in una determinata direzione dei minerali (orientazione preferenziale).\nGrazie a questi due tipi di foliazione, che sono provocate da un \"layering\" e da una orientazione preferenziale, si possono classificare le foliazioni. I due elementi si possono benissimo combinare. In base alla foliazione indotta da orientazione preferenziale dei granuli, si classificano le tettoniti in L, S, S-L, L-S. Le rocce che portano una di queste foliazioni sono tettoniti (quindi la relativa foliazione \u00e8 secondaria, non primaria). In base alla foliazione indotta da \"layering\" pi\u00f9 o meno accentuato, si classificano le foliazioni delle rocce come continua se non c'\u00e8 layering (cio\u00e8 se non ci sono cambiamenti di composizione, ma i minerali devono essere orientati, altrimenti si dice che non c'\u00e8 foliazione), come individuata da livelli se ci sono livelli di minerali distinti, come individuata da livelli e da orientazione se nei livelli i minerali sono anche orientati.\nClivaggio.\nI piani di clivaggio sono domini detti anche film in cui il \"fabric\" originale della roccia \u00e8 stato pi\u00f9 o meno intensamente rinnovato da vari processi (processi di dissoluzione\u00a0\u2013 rideposizione o stilolitizzazione, rotazione passiva, distorsione reticolare intracristallina plastica e ricristallizzazione orientata), separati o contenenti altri domini detti lithon dove il fabric granulare precedente \u00e8 stato interamente o maggiormente preservato. I film sono nuovi raggruppamenti di specie minerali prodotti dai 4 processi.\nScistosit\u00e0.\nLa scistosit\u00e0 \u00e8 semplicemente la foliazione secondaria presente nelle rocce metamorfiche, quelle con cristalli abbastanza grossi da essere visibili ad occhio nudo. \nLayering gneissico.\nSi tratta di una foliazione che si sviluppa in rocce metamorfiche di alto grado. A differenza della scistosit\u00e0 a domini, il layering gneissico produce livelli meglio definiti, pi\u00f9 potenti e pi\u00f9 continui lateralmente, sempre contenenti associazioni di minerali differenti. Il layering gneissico pu\u00f2 svilupparsi attraverso processi di differenziazione metamorfica, trasposizione, ricristallizzazione della stratigrafia originaria, intrusione letto a letto e fusione parziale.\nFoliazioni in rocce di faglia.\nLe foliazioni che si originano all'interno delle rocce di faglia dipendono strettamente dal livello strutturale della crosta dove si formano e dai meccanismi agenti.\nLayering mineralogico granulare.\nIl layering mineralogico granulare \u00e8 una alternanza di composizione mineralogica originatasi per differenziazione tettonica e/o tettonico metamorfica."}
{"id": "1801809", "revid": "729019", "url": "https://it.wikipedia.org/wiki?curid=1801809", "title": "Linda Lingle", "text": "Pluridivorziata, \u00e8 diventata Governatore delle Hawaii il 2 dicembre 2002, dopo aver sconfitto la candidata democratica Mazie Hirono."}
{"id": "1801810", "revid": "559473", "url": "https://it.wikipedia.org/wiki?curid=1801810", "title": "Hans Heinrich Thyssen-Bornemisza", "text": ""}
{"id": "1801818", "revid": "41776", "url": "https://it.wikipedia.org/wiki?curid=1801818", "title": "Boarie", "text": "Boarie \u00e8 una frazione del comune di San Giovanni Ilarione, in provincia di Verona.\nStoria.\nPiccolo borgo contadino, risalente all'epoca cinquecentesca, costituito da una piazza principale in sasso nero caratteristico del territorio Ilarionese, con al centro una fontana utilizzata in tempi non molto antichi per abbeverare gli animali, ora non pi\u00f9 funzionante. Dopo l'abbandono da parte della popolazione attorno agli anni ottanta-novanta il piccolo centro \u00e8 tornato a fiorire in questi ultimissimi anni, con alcune famiglie che si sono stabilite in modo fisso.\nAl coronamento di tutto, all'entrata del borgo \u00e8 presente una chiesa risalente al 1550 fatta costruire da Achille Balzi, e tuttora utilizzata solamente nel mese di maggio per la celebrazione del Rosario in onore della Beata Vergine Maria."}
{"id": "1801820", "revid": "1243", "url": "https://it.wikipedia.org/wiki?curid=1801820", "title": "Ferrovia del But", "text": ""}
{"id": "1801822", "revid": "1243", "url": "https://it.wikipedia.org/wiki?curid=1801822", "title": "Ferrovia del Degano", "text": ""}
{"id": "1801823", "revid": "1318658", "url": "https://it.wikipedia.org/wiki?curid=1801823", "title": "Photinia \u00d7 fraseri", "text": "Photinia \u00d7 fraseri \u00e8 un grande arbusto appartenente alla famiglia delle Rosaceae.\nDescrizione.\nL'aspetto \u00e8 arbustivo, compatto, eretto. I fiori sono piccoli, a cinque petali, riuniti in grandi infiorescenze. Fioriscono fine primavera. Le foglie sempreverdi, ovali cuoiose, di colore verde scuro, rosso porpora brillante da giovani. Raggiunge un'altezza di 5\u00a0m o pi\u00f9 ed un diametro di 5\u00a0m. Arbusto resistente al gelo che pu\u00f2 sopportare anche una temperatura di -10\u00a0\u00b0C (in alcune variet\u00e0 si arriva anche a -25\u00a0\u00b0C).\nZona d'origine.\nIbrido da giardino, nato incrociando Photinia glabra e P. serrulata, ormai introdotto in molte parti dell'Europa e del Mediterraneo in luoghi soleggiati con terreno ben drenato.\nColtivazione.\nTollera un moderato ombreggiamento. Cresce in tutti i terreni di media fertilit\u00e0 e fortemente drenati. Collocarla in un luogo riparato dai venti freddi ed asciutti dell'inverno. Nella coltivazione in pieno campo partendo da piantine con almeno un anno di precoltivazione in vaso si possono ottenere piante di due metri di altezza nel secondo anno di coltivazione, per raggiungere il suo massimo sviluppo, quattro o cinque metri di altezza nel quarto o quinto anno. &lt;br&gt;\nArbusto che viene apprezzato pi\u00f9 per le foglie che per i fiori, che nel periodo primaverile, sono di un colore rosso porpora brillante, molto decorativo.\nPropagazione.\nPer talea semilegnosa in estate."}
{"id": "1801833", "revid": "3732", "url": "https://it.wikipedia.org/wiki?curid=1801833", "title": "Lega Santa (Mediterraneo)", "text": ""}
{"id": "1801834", "revid": "767487", "url": "https://it.wikipedia.org/wiki?curid=1801834", "title": "Gli 11 moschettieri", "text": "Gli 11 moschettieri \u00e8 un film documentario del 1952 diretto da Ennio De Concini e Fausto Saraceni.\nContenuto.\nArgomento del film \u00e8 la Nazionale italiana di calcio, dalla partenza stentata ai trionfi nei Mondiali di calcio del 1934 e 1938, inframezzati dalla medaglia d'oro alle Olimpiadi di Berlino 1936 (di cui per\u00f2, inspiegabilmente, nel film non si fa cenno). Spezzoni di attualit\u00e0 sportiva e non, cos\u00ec come diverse interviste, completano l'opera\nIl film racconta anche come, in seguito, molti dei giocatori della nazionale italiana del secondo dopoguerra perirono nella tragedia di Superga del 4 maggio 1949. Erano i giocatori del Grande Torino, che arrivarono a monopolizzare la nazionale fino a comporne i 10-11 in quegli anni. Alla tragedia segu\u00ec inevitabilmente un periodo di crisi per il calcio italiano, illuminato solo dall'incontro con l'Inghilterra del 18 maggio 1952."}
{"id": "1801835", "revid": "125283389", "url": "https://it.wikipedia.org/wiki?curid=1801835", "title": "Carlos Vela", "text": "Biografia.\nHa un fratello di nome Alejandro, anch'egli calciatore, attaccante del Venados F\u00fatbol Club. Possiede il passaporto spagnolo.\nCaratteristiche tecniche.\nNel 2010 fu inserito nella lista dei migliori calciatori nati dopo il 1989 stilata da Don Bal\u00f3n.\nCarriera.\nClub.\nEsordi, Arsenal e prestiti.\nDopo le ottime prestazioni fornite al campionato mondiale di calcio Under-17, Vela attira su di s\u00e9 l'interesse di diversi club europei. Ad aggiudicarselo \u00e8 l'Arsenal, che lo acquista dal Chivas de Guadalajara in cambio di 2,5 milioni di sterline e gli fa firmare un contratto quinquennale. A causa delle restrizioni per il rilascio del permesso di lavoro ai cittadini non europei, viene ceduto in prestito al Celta Vigo, dove per\u00f2 non colleziona alcuna presenza.\nNella stagione successiva viene prestato al Salamanca, club di seconda divisione spagnola, con la quale mette a segno 8 reti. L'anno dopo, non avendo ancora ottenuto il permesso di lavoro per giocare in Inghilterra, viene prestato all'Osasuna. Il 31 ottobre 2007 segna il primo gol in Liga contro il Betis.\nRitorno all'Arsenal e prestito al WBA.\nIl 22 maggio 2008 ottiene il permesso di lavoro per giocare in Inghilterra. Il tecnico dell'Arsenal Ars\u00e8ne Wenger conferma la volont\u00e0 di volerlo includere nella rosa dei \"Gunners\" per la stagione 2008-2009. Esordisce in Premier League il 30 agosto successivo nella vittoria per 3-0 dell'Arsenal contro il Newcastle United. A fine stagione colleziona 14 presenze e un gol in campionato. L'anno successivo trova meno spazio in Premier League, tanto che totalizza solo 11 apparizioni e una rete. A gennaio 2011 va in prestito al West Bromwich Albion, dove gioca per\u00f2 solo 8 partite, realizzando 2 gol.\nReal Sociedad.\nIl 16 agosto 2011 viene prestato agli spagnoli della Real Sociedad. Dopo un'ottima stagione, conclusa con 35 presenze e 12 gol in Liga, viene acquistato dal club basco a titolo definitivo. Nelle successive sei stagioni, totalizza 184 presenze e 54 reti nel campionato spagnolo.\nLos Angeles FC.\nL'11 agosto 2017 viene annunciato il suo trasferimento, a partire dal gennaio 2018, ai Los Angeles FC in MLS. Nella prima stagione in campionato gioca 29 partite, realizzando 14 gol. Nella seconda fa ancora meglio, mettendo a segno 34 reti in 31 presenze in MLS e laureandosi capocannoniere della competizione. Inoltre diventa il giocatore ad aver realizzato pi\u00f9 gol in una singola \"regular season\", superando il precedente primato che apparteneva a Josef Mart\u00ednez con 31 marcature.\nNazionale.\nSi \u00e8 fatto conoscere durante il campionato mondiale Under-17 del 2005, dove \u00e8 stato un calciatore chiave per la vittoria finale del . Ha debuttato con la nazionale maggiore nel settembre 2007, in un'amichevole contro il . Il primo gol \u00e8 arrivato contro il , il 18 ottobre 2007. Il 3 giugno 2010 ha segnato la prima rete dell'incontro amichevole con l'.\nNel 2014 dichiara con un comunicato che non parteciper\u00e0 al mondiale del 2014 con il Messico per motivi personali sostenendo di \"non essere pronto a rappresentare la nazionale messicana al 100% dal punto di vista emotivo\". Il 12 novembre 2014 torna in nazionale dopo un'assenza di 3 anni, mettendo a segno una doppietta nell'amichevole vinta dalla \"Tricolor\" per 3-2 contro l'Olanda. Viene convocato per il mondiale del 2018, dove va a segno nella seconda gara della squadra vinta per 2-1 contro la Corea del Sud.\nStatistiche.\nPresenze e reti nei club.\n\"Statistiche aggiornate al 20 dicembre 2020.\""}
{"id": "1801836", "revid": "599013", "url": "https://it.wikipedia.org/wiki?curid=1801836", "title": "Foliazione", "text": "Il termine foliazione pu\u00f2 indicare diverse cose:"}
{"id": "1801837", "revid": "287204", "url": "https://it.wikipedia.org/wiki?curid=1801837", "title": "Buneo", "text": "Padrona di feudi e castelli nell'astigiano, la famiglia mantenne un ruolo di primo piano all'interno del governo comunale della citt\u00e0. In particolare, i Buneo, di tradizione ghibellina, riuscirono ad essere molto potente e influente in citt\u00e0 a discapito della loro ridotta presenza numerica.\nOrigini e Sviluppo.\nIl primo Buneo a comparire \u00e8 Secondo, fatto prigioniero durante l'assedio della citt\u00e0 di Asti da Federico Barbarossa nel 1155.\nLa famiglia altern\u00f2 l'attivit\u00e0 bancaria in Lorena, Poirino e Serravalle con la partecipazione alla vita pubblica della citt\u00e0: Ranieri Buneo, mercante d'oltralpe, fu sapiens nel 1290 e Berardo sapiens nel 1299. In 1304 la famiglia fu esiliata in seguito alla guerra civile delle famiglie guelfe astigiane. Molti membri si trasferirono definitivamente in Lorena, ora parte della Francia moderna.\nRientrato in citt\u00e0, nel 1344 fu eletto ambasciatore di Luchino Visconti un Buneo dei Bunei.\nNel 1406 Gabriele, commerciante di tessuti, aveva una propria bottega ad Asti.\nLa famiglia arriv\u00f2 a Moncalieri con un soldato dell'esercito savoiardo, Giorgio, e il figlio Bartolomeo, dottore di Filiberto I di Savoia, professore straordinario di medicina a Torino e feudatario del castello di Bagnolo dal 1479 quando alla famiglia furono date in feudo le localit\u00e0 di Bagnolo, Bussoleno, Centallo e nel XVI secolo il dottor Gabriele del re di Francia nel 1502 acquist\u00f2 parte del castello di Monale di propriet\u00e0 della famiglia Isnardi.\nNel 1620 Carlo Emanuele di Savoia eresse in feudo il comune di Variglie e invest\u00ec Gerolama Lignana, moglie di Melchiorre Buneo, gentiluomo della camera dei conti di Monale e Bastia, morto nel 1657 e sepolto nella cattedrale di Asti.\nSi pensava che la famiglia si estinse nel 1717, l'ultima era la discendente di Anna Gerolama che, sposando un Malabaila, lasci\u00f2 i feudi a quella famiglia. Fu poi scoperto nel 1778 che Luigi Buneo, nipote sconosciuto di Melchiorre Buneo, era schierato per rappresentare la Terza 3\u00aa Armata Piemontese di Casa Savoia negli Stati Uniti come combattente alleato contro l'invasione britannica. Luigi ha lasciato dietro di s\u00e9 una moglie Isabella e un (1) figlio maschio Melchiorre e una figlia Angelina. Nel 1816 Melchiorre II lasci\u00f2 la Regione Piemonte nel 1816 dopo l'unificazione per il neoordinato Regno delle Due Sicilie. Melchiorre II spos\u00f2 Caterinia ne Fiizzaponte e ebbe un figlio tramite matrimonio in cui chiam\u00f2 Melchiorre III. Il successivo Melchiorre si stabil\u00ec nell'attuale Reggio Calabria a Punta Pezzo e allev\u00f2 il suo unico figlio Marco come pescatore, possedendo infine una significativa attivit\u00e0 di esportazione operante attraverso lo Stretto di Messina.\nNel 1773 Marco Buneo e sua moglie Emelia emigrarono negli Stati Uniti attraverso l'Isola di Ellis, sebbene avessero naturalizzato gli immigrati nel 1884 ricevettero il mandato di rinunciare alla cittadinanza del Regno in Italia, viaggiando frequentemente nei primi anni del 1900 nelle rispettive citt\u00e0 natale di Punta Pezzo, Reggio di Calabria e Villa Badia Sicilia.\nDurante la met\u00e0 del XIX secolo fino ai giorni nostri, la famiglia Buneo \u00e8 rappresentata in tutti i rami degli Stati Uniti e ha registrato rappresentanti della polizia di New York e del ruolo dei primi soccorritori dei vigili del fuoco durante gli attacchi al World Trade Center di New York del 2001.\nLa prima ondata di immigrati negli Stati Uniti sono stati Marco ed Emilia Buneo. Il nome della famiglia \u00e8 onorato nella passerella del Museo Garabaldi a Staten Island New York Aggiornamenti apportati allo stemma di famiglia\nPost unificazione\nFamiglie americane dei secoli XIX-In onore di coloro che hanno servito l'esercito americano\nI primi soccorritori del World Trade Center \nLe abitazioni.\nNel XVI secolo, la famiglia occupava l'isolato formato tra le vie Giobert, Natta e Cattedrale nel Rione Cattedrale; altre dimore erano ubicate sulla piazza del Duomo nel XV secolo, senza escluderne una presenza antecedente.\nMotto: IVSTITIA. FORTVNAM. NVMQVAM. DESERIT.\nGenealogia.\nDiscendenza dei Buneo di Asti nei suoi tratti principali"}
{"id": "1801838", "revid": "101888954", "url": "https://it.wikipedia.org/wiki?curid=1801838", "title": "Funny Games", "text": ""}
{"id": "1801847", "revid": "116521607", "url": "https://it.wikipedia.org/wiki?curid=1801847", "title": "Eufonia", "text": "L'eufonia (composto delle parole greche \"\u03b5\u03c5\", prefisso avverbiale che significa \"buono\" o \"bene\", e \"\u03c6\u03c9\u03bd\u03ae\", \"suono\") \u00e8, in linguistica e musica, l'effetto piacevole prodotto da un suono (vocale o strumentale) o da pi\u00f9 suoni di parole che si incontrano. \u00c8 l'opposto della cacofonia, che riguarda suoni (vocali o strumentali) sgradevoli all'ascoltatore."}
{"id": "1801848", "revid": "118834", "url": "https://it.wikipedia.org/wiki?curid=1801848", "title": "Arrivano dal mare", "text": ""}
{"id": "1801849", "revid": "928766", "url": "https://it.wikipedia.org/wiki?curid=1801849", "title": "Lorenzo Savadori", "text": "Vincitore della Superstock 1000 FIM Cup nel 2015 e due volte campione italiano, in 125 nel 2008 e in Superbike nel 2020.\nCarriera.\nNel 2007 si \u00e8 classificato secondo della Red Bull Rookies Cup con 102 punti, vincendo anche due gare nel corso del campionato.\nL'anno successivo \u00e8 campione Italiano Velocit\u00e0 125GP e campione Europeo Velocit\u00e0 125GP, titoli conquistati pilotando un'Aprilia. Il 1\u00ba giugno 2008 debutta come wild card al Mugello, in occasione del motomondiale nella classe 125, classificandosi ventiduesimo in sella a un'Aprilia del team RCGM.\nPartecipa anche alla gara di Misano Adriatico, sempre in sella all'Aprilia del team RCGM, ma non si classifica. Si schiera infine al via a Valencia, stavolta in sella a un'Aprilia dell'I.C. Team, e si classifica tredicesimo conquistando i suoi primi 3 punti iridati.\nNel 2009 corre la sua prima stagione completa nel mondiale 125, sempre con una moto della casa di Noale. Riesce a concludere solo 4 delle 13 gare disputate, ma colleziona un nono posto al Gran Premio d'Italia. Viene liquidato dopo il Gran Premio di San Marino, ma poi corre il GP della Comunit\u00e0 Valenciana come wildcard. Termina la stagione al 26\u00ba posto con 7 punti. Nel 2010 corre per il team Matteoni C.P. Racing, sempre nella classe 125. In questa stagione \u00e8 costretto a saltare il Gran Premio d'Aragona per infortunio. Ottiene come miglior risultato un dodicesimo posto in Germania e termina la stagione al 23\u00ba posto con 5 punti.\nNel 2011 corre nella Superstock 1000 FIM Cup con la Kawasaki ZX-10R del team Lorenzini by Leoni, Il compagno di squadra \u00e8 il sudafricano Sheridan Morais. In questa stagione d'esordio il miglior risultato \u00e8 il decimo posto ottenuto in quattro differenti gare, totalizza 31 punti che gli valgono il quindicesimo posto in classifica finale. Nella stessa stagione disputa tre gare nel CIV Stock 1000 conquistando un podio.\nNel 2012 rimane nella Superstock 1000 ma cambia squadra, passa infatti al Barni Racing Team Italia che gli affida una Ducati 1199 Panigale, in questa stagione il compagno di squadra \u00e8 il connazionale Eddi La Marra. Il 6 maggio, in occasione del Gran Premio d'Italia a Monza, ottiene la prima vittoria in questa categoria. Ottiene altri due podi stagionali e chiude l'annata al quinto posto con 107 punti. In questa stessa stagione \u00e8 iscritto ad alcune gare nel CIV Stock 1000, non ottiene punti. Nel 2013 partecipa ancora alla Superstock 1000, cambiando nuovamente squadra, passa al team Pedercini in sella alla Kawasaki ZX-10R. I compagni di squadra, per questa stagione, sono i connazionali Alessandro Andreozzi, Simone Grotzkyj Giorgi, Federico Dittadi e l'argentino Leandro Mercado. In questa stagione Savadori bissa il successo della stagione precedente a Monza, ottiene altri due piazzamenti a podio per un totale di 98 punti che gli valgono il quinto posto in classifica finale. In questa stagione partecipa al Gran Premio di Russia a Mosca in sostituzione di Alexander Lundh, in sella alla Kawasaki del Team Pedercini, si ritira in gara 1 mentre gara 2 viene annullata.\nNel 2014 corre nella Superstock 1000 FIM Cup con la Kawasaki ZX-10R del team Pedercini. Il compagno di squadra \u00e8 il francese Romain Lanusse. In questa stagione, composta da sette gare, Savadori lotta per il titolo con Leandro Mercado, totalizzando quattro pole position, due vittorie e altri due piazzamenti a podio. A fine stagione si classifica secondo a otto punti dall'argentino. Le sue prestazioni nel corso della stagione sono comunque fondamentali per premettere a Kawasaki di vincere il titolo costruttori di categoria.\nNel 2015 corre nella Superstock 1000 FIM Cup con la Aprilia RSV4-RF del team Nuova M2 Racing, i compagni di squadra sono i connazionali Kevin Calia e Alessandro Andreozzi. Ottiene 4 vittorie, 2 secondi posti, 1 terzo ed 1 ottavo posto. Dopo una lunga lotta con il connazionale Roberto Tamburini, sulla pista di Magny-Cours vince il titolo di campione del mondo con 156 punti, portando ad Aprilia il primo titolo di categoria, unito al titolo costruttori vinto nella medesima occasione.\nNel 2016 passa a correre nel mondiale Superbike, in sella all'Aprilia RSV4-RF del team IodaRacing, per questa stagione il compagno di squadra \u00e8 il pilota sammarinese Alex De Angelis. Chiude la stagione al decimo posto, ottenendo centocinquanta punti iridati. Nel 2017 rimane con Aprilia ma cambia team, passa infatti al team Milwaukee, dove trova come compagno di squadra l'irlandese Eugene Laverty. In questa stagione \u00e8 costretto a saltare il Gran Premio di Aragona a seguito dell'infortunio riportato nell'evento precedente in Tailandia, il suo posto in squadra, in questo frangente, viene preso dal pilota spagnolo Juli\u00e1n Sim\u00f3n. Chiude la stagione all'undicesimo posto in classifica piloti con centoventiquattro punti ottenuti. Nel 2018 \u00e8 nuovamente pilota titolare nel mondiale Superbike, con lo stesso team e la stessa moto della stagione precedente. Chiude la stagione al decimo posto in classifica piloti.\nNel 2019 corre in MotoE con il team Gresini Racing; il compagno di squadra \u00e8 Matteo Ferrari. Chiude la stagione al 16\u00ba posto con ventiquattro punti ottenuti. In questa stagione inoltre partecipa al CIV con una Aprilia del team Nuova M2 Racing, classificandosi secondo nella categoria Superbike. Sempre nella stessa categoria risulta vincitore nel CIV 2020, anno in cui chiude tutte le otto gare in calendario sul podio, vincendone sei. Nello stesso anno, partecipa alle ultime tre gare della MotoGP in sella all'Aprilia di cui \u00e8 collaudatore, ovvero (in ordine cronologico) il GP d'Europa; il GP di Valencia e il GP di Portim\u00e3o senza ottenere punti. Prende il posto di Bradley Smith, a sua volta sostituto di Andrea Iannone, sospeso temporaneamente per doping.\nNel 2021 diventa pilota titolare nel team, con compagno di squadra Aleix Espargar\u00f3. Termina 14\u00b0 a Portim\u00e3o, conquistando i suoi primi punti in carriera in MotoGP. In questa stagione \u00e8 costretto a saltare i Gran Premi d'Austria e Gran Bretagna a causa della frattura del malleolo mediale destro rimediata nel precedente GP di Stiria, per poi essere definitivamente sostituito a partire dal Gran Premio d'Aragona da Maverick Vi\u00f1ales. Si iscrive come wild card al Gran Premio dell'Emilia Romagna sempre con Aprilia, ma non prende parte alla gara a causa di una frattura alla clavicola destra rimediata nelle prove libere del GP. Ha totalizzato 4 punti."}
{"id": "1801850", "revid": "474175", "url": "https://it.wikipedia.org/wiki?curid=1801850", "title": "Giuseppe Chiummiento", "text": "Il padre, maestro elementare, mor\u00ec giovanissimo seguito nella tomba dalla moglie quando Giuseppe aveva ancora due anni. Allevato dai nonni studi\u00f2 giurisprudenza a Napoli ma la sua passione fu la politica e il giornalismo.\nChiummiento fond\u00f2 e diresse per sei anni (dal 1919 al 1925) il quotidiano \"La Basilicata\", un giornale democratico, dichiaratamente antifascista e vicino alle posizioni dello statista lucano Francesco Saverio Nitti. Fond\u00f2, inoltre, il Partito Lucano d'Azione, sul modello del Partito Sardo d'Azione, che si colloc\u00f2 su coraggiose posizioni antifasciste con un programma tendente a valorizzare le autonomie locali. Perseguitato dal fascismo fu costretto all'esilio in Argentina e lasci\u00f2 l'Italia il 23 settembre 1927 col piroscafo \"Saturnia\". A Buenos Aires contribu\u00ec a mantenere vivo il sentimento antifascista collaborando a vari giornali argentini tra cui \"La Raz\u00f3n\" e \"La Prensa\", e ancora al giornale \"L\u02bcItalia del Popolo\" e all'antico quotidiano degli emigrati \"La Patria degli italiani\". Alla chiusura di quest'ultimo quotidiano fond\u00f2 \"La Nuova Patria\" di cui fu direttore. Mor\u00ec esule in terra argentina il 16 ottobre 1941."}
{"id": "1801852", "revid": "914621", "url": "https://it.wikipedia.org/wiki?curid=1801852", "title": "Automotrice FS 86", "text": "Le automotrici del gruppo 86 sono state delle automotrici a vapore, a carrelli, per il trasporto di viaggiatori sulle linee ferroviarie delle Ferrovie dello Stato nei primi anni della statalizzazione delle ferrovie italiane.\nStoria.\nTra il 1905 e il 1907 le Ferrovie dello Stato, cercarono di risolvere il problema annoso dell'alto costo di esercizio del treni viaggiatori a bassa composizione e a scarsa frequentazione su linee non convenientemente elettrificabili con l'introduzione di automotrici a vapore: dopo l'immissione di quelle miste del gruppo 60, costituite da locomotiva, bagagliaio e comparto postale, a tre assi di cui due accoppiati e uno portante, alla Fiera di Milano del 1906 venne presentata anche un modello di automotrice, del gruppo 85, a carrelli, da 86 posti e 130\u00a0CV di potenza, ma con un solo asse motore. Di questa ne vennero costruite solo tre unit\u00e0 a cui ne fecero seguito altre 12, sempre a carrelli, ma questa volta di progetto e costruzione inglese 170\u00a0CV di potenza e capacit\u00e0 di 66 posti (di 1\u00aa e 3\u00aa classe) a sedere, pi\u00f9 un comparto per bagagli e poste, che vennero immatricolate nel \"gruppo 86\". Ambedue i gruppi svolsero un servizio del tutto insoddisfacente nelle linee attorno a Milano che facevano capo al nodo di Usmate; erano troppo pesanti, 47,4 tonnellate le \"85\" e 49,4 tonnellate le \"86\". Le \"inglesi\" scomparvero presto dalla circolazione mentre le tre \"85\" trasferite a Mestre nel 1931 continuarono a svolgere servizio per corsette del personale.\nCaratteristiche.\nLe automotrici del gruppo 86 ricalcavano la comune filosofia di progetto dell'epoca che consisteva nell'accoppiare al telaio di una carrozza viaggiatori un meccanismo motore costituito da un telaio a due assi accoppiati su cui era montata una caldaia a vapore verticale di limitato ingombro ma per forza di cose di limitate prestazioni. Il tutto era racchiuso in una cabina compatta sul cui frontale era ricavato il vano per il carbone. Una sezione del rotabile era attrezzata a vano bagagli e postale. Le automotrici, a causa del loro basso peso aderente e poca potenza, erano praticamente prive di \"prestazione\" utilizzabile. Al massimo in zona pianeggiante veniva agganciata una carrozza a rimorchio in caso di necessit\u00e0."}
{"id": "1801853", "revid": "28592", "url": "https://it.wikipedia.org/wiki?curid=1801853", "title": "Forni Martin-Siemens", "text": ""}
{"id": "1801856", "revid": "647919", "url": "https://it.wikipedia.org/wiki?curid=1801856", "title": "Lega Santa (guerre austro-turche)", "text": ""}
{"id": "1801871", "revid": "741067", "url": "https://it.wikipedia.org/wiki?curid=1801871", "title": "Nino Dal Fabbro", "text": "Biografia.\nEsordisce al cinema nel 1946, nel film \"Montecassino\", poi ancora come attore nel film \"La signora senza camelie\" di Michelangelo Antonioni, a cui seguono vari ruoli in importanti pellicole dell'epoca come \"Tempi nostri\", \"Peccato che sia una canaglia\" o \"La fortuna di essere donna\". Contemporaneamente lavora come doppiatore sia per attori italiani (Lino Toffolo, Umberto Raho o Raffaele Pisu) che per attori stranieri. Presta la propria voce all'attore Patrick Macnee nel telefilm \"Agente speciale\" e a Jack Webb in \"Dragnet\".\nNegli ultimi anni della propria carriera lavora soprattutto come attore in sceneggiati televisivi, fra cui \"La carriera\" (1974), \"Diagnosi\" (1975), \"Processo per l'uccisione di Raffaele Sonzogno giornalista romano\" (1975), \"Ritratto di donna velata\" (1975) o \"Verdi\", che nel 1982 segna l'ultimo ruolo (postumo) della carriera di Dal Fabbro.\nNel 1978 ha cantato la canzone \"Il bosco dei perch\u00e9\", sigla della trasmissione televisiva \"La fiaba quotidiana\".\n\u00c8 stato marito dell'attrice e doppiatrice Vanna Polverosi e padre del doppiatore Luca Dal Fabbro."}
{"id": "1801872", "revid": "33689", "url": "https://it.wikipedia.org/wiki?curid=1801872", "title": "Flavio Presidio", "text": ""}
{"id": "1801876", "revid": "1149807", "url": "https://it.wikipedia.org/wiki?curid=1801876", "title": "FIFA Football 2003", "text": "FIFA Football 2003 \u00e8 un videogioco di calcio sviluppato da EA Sports e pubblicato da Electronic Arts. \u00c8 il decimo capitolo della serie di videogiochi FIFA.\nIl gioco \u00e8 uscito nel 2002 per Microsoft Windows, Game Boy Advance, Xbox, PlayStation, PlayStation 2 e Nintendo GameCube e nel 2003 per il telefono cellulare.\nNuove caratteristiche.\nIl gioco comprende 16 leghe calcistiche, 450 squadre e 10.000 giocatori.\nInoltre sono stati modificati sensibilmente il gameplay, rivoluzionando il 75% delle regole rispetto alle precedenti edizioni, e la grafica, migliorando notevolmente i corpi e i movimenti dei giocatori. Infine sono stati migliorati gli stadi (arrivati a 16), le coreografie del pubblico e i commenti audio (voci in italiano di Bruno Longhi e Giovanni Galli). Nuovo anche il sistema di tiro dei calci piazzati, \u00e8 ora possibile determinare l'effetto che si vuole dare al pallone.\nCopertina.\nSulla copertina italiana del videogioco si trovano le immagini di Ryan Giggs del Manchester United, di Edgar Davids della Juventus e di Roberto Carlos del Real Madrid.\nLivelli di difficolt\u00e0.\nIl gioco prevede quattro livelli di difficolt\u00e0 cos\u00ec ripartiti dal pi\u00f9 facile al pi\u00f9 difficile: Principiante - Dilettante - Esperto - Campione."}
{"id": "1801882", "revid": "599013", "url": "https://it.wikipedia.org/wiki?curid=1801882", "title": "Juma Ikangaa", "text": "Biografia.\nNato nel Tanganica, all'epoca colonia britannica (oggi Tanzania), Ikangaa vinse durante la sua carriera numerose maratone: New York (1989), Pechino (1987), Fukuoka (1986), Melbourne (1983-4) e Tokyo (1984 e 1986).\nHa partecipato a tre Olimpiadi, sempre nella maratona:\nHa inoltre preso parte a un campionato mondiale:"}
{"id": "1801883", "revid": "3831", "url": "https://it.wikipedia.org/wiki?curid=1801883", "title": "Scacco Matto", "text": ""}
{"id": "1801886", "revid": "47767", "url": "https://it.wikipedia.org/wiki?curid=1801886", "title": "Bernard Chatelet", "text": ""}
{"id": "1801887", "revid": "767487", "url": "https://it.wikipedia.org/wiki?curid=1801887", "title": "Le gelosie villane", "text": "Le gelosie villane \u00e8 un dramma giocoso in tre atti del compositore Giuseppe Sarti su libretto di Tommaso Grandi.\nL'opera fu rappresentata per la prima volta nel novembre 1776 al Teatro San Samuele di Venezia. Come per molte altre opere di Sarti, questo lavoro fu in seguito regolarmente allestito durante l'ultimo quarto del XVIII secolo.\nIl dramma giocoso \u00e8 una satira sulle relazioni amorose tra un marchese ed alcune giovani villane della sua tenuta.\nIl libretto de \"Le gelosie villane\" fu successivamente messo in musica anche da Pasquale Anfossi."}
{"id": "1801900", "revid": "1573940", "url": "https://it.wikipedia.org/wiki?curid=1801900", "title": "Mentuhotep V", "text": "Biografia.\nLa conoscenza di questo sovrano deriva dal ritrovamento di due statuette mutile. Una di esse \u00e8 oggi conservata al British Museum (EA 65429), mentre l'altra, rinvenuta presso Karnak, si trova oggi al Museo del Cairo.\nQuesto faraone non compare in alcuna delle liste reali; potrebbe trovarsi nelle righe perse (a causa del frammentariet\u00e0 del documento) del Canone Reale nella colonna 7."}
{"id": "1801917", "revid": "33689", "url": "https://it.wikipedia.org/wiki?curid=1801917", "title": "Eusebio (console 489)", "text": "Biografia.\nEusebio fu eletto console nel 489, carica che esercit\u00f2 per la seconda volta nel 493. Tra il 492 e il 497 fu \"magister officiorum\" per la corte orientale; nel 496 l'imperatore Anastasio I lo invi\u00f2 come messaggero presso il patriarca di Costantinopoli Eufemio.\n\u00c8 forse da identificarsi con quell'Eusebio che l'imperatore Zenone invi\u00f2 nel 476 come ambasciatore presso la corte dei sovrano sasanide Peroz e che fu presente alla penultima spedizione dei Sasanidi contro gli Unni bianchi; probabilmente la sua presenza a corte \u00e8 collegata alla richiesta, avanzata dai Romani nel 483, che i Sasanidi restituissero la fortezza di Nisibis, secondo quanto stabilito dal patto stipulato tra Gioviano e Sapore II nel 363."}
{"id": "1801918", "revid": "3082", "url": "https://it.wikipedia.org/wiki?curid=1801918", "title": "Flavio Eusebio (console 489)", "text": ""}
{"id": "1801921", "revid": "88812", "url": "https://it.wikipedia.org/wiki?curid=1801921", "title": "Apollineo", "text": ""}
{"id": "1801924", "revid": "2148522", "url": "https://it.wikipedia.org/wiki?curid=1801924", "title": "Lacrime (album)", "text": "Lacrime \u00e8 il sedicesimo album di Mia Martini, pubblicato nel 1992 dalla Fonit Cetra.\nDescrizione.\nL'album venne presentato al Festival di Sanremo 1992, attraverso il brano \"Gli uomini non cambiano\" (giunto al 2\u00ba posto).\nBiagio Antonacci scrive \"Il fiume dei profumi\", Mimmo Cavallo firma \"Dio c'\u00e8\" e \"Il mio oriente\", mentre ritroviamo Enzo Gragnaniello con \"Scenne l'argiento\".\n\"Uomini farfalla\" di Maurizio Piccoli \u00e8 un brano molto affascinante, giocato sul tema dell'omosessualit\u00e0, e che la cantante avrebbe voluto presentare proprio al Festival.\n\"Lacrime\" ottenne un buon successo commerciale, classificandosi tra i dieci album pi\u00f9 venduti nelle settimane successive al Festival di Sanremo 1992. Ad oggi conta circa 100.000 copie vendute.\nDedica.\nAgli uomini\u2026 di buona volont\u00e0\nRingraziamenti.\nRosanna e Giorgio Armani, Gabriella Invernizzi per Citro\u00ebn Italia S.p.A. Enzo Gragnaniello, Mimmo Cavallo, Biagio Antonacci, Bigallo's Band, Gianna Bigazzi, Adele Di Palma, Letizia e Guido Harari, Flora Sala, Alberto Santini e il Fax, il personale degli alberghi e delle autostrade, Laura e Giuliana, il detersivo Clean (che non \u00e8 ancora stato inventato), Mario e Augusto, Sergio Poggi, Giovanni Sanjust"}
{"id": "1801925", "revid": "486946", "url": "https://it.wikipedia.org/wiki?curid=1801925", "title": "Spirito Apollineo", "text": ""}
{"id": "1801926", "revid": "114867838", "url": "https://it.wikipedia.org/wiki?curid=1801926", "title": "Il castello della morte", "text": "Il castello della morte (titolo originale Castle Death) \u00e8 un librogame dello scrittore inglese Joe Dever, pubblicato nel 1986 a Londra dalla Arrow Books e tradotto in numerose lingue del mondo. \u00c8 il settimo dei volumi pubblicati della saga Lupo Solitario. La prima edizione italiana, del 1987, fu a cura della Edizioni EL.\nTrama.\nDopo aver recuperato la Pietra della Sapienza di Varetta, Lupo Solitario parte alla ricerca della seconda delle sette preziose gemme necessarie per raggiungere il massimo livello di saggezza del Ramastan. Essa si trova in possesso del malvagio Lord Zhada, temibile stregone asserragliato nell'inestricabile fortezza di Kazan-Oud (letteralmente \u201cCastello della Morte\u201d), localizzata nel mezzo di un lago nel paese di Dessi.\nLupo Solitario partir\u00e0 alla volta della sinistra roccaforte ma, riuscito a entrare, verr\u00e0 inevitabilmente catturato dall'oscuro Lord Zhada, disarmato e abbandonato in un infernale labirinto costellato di creature demoniache, infide trappole, pericoli ed ostacoli di ogni sorta. Dopo mille peripezie, Lupo Solitario riuscir\u00e0 finalmente ad evadere dal labirinto, recuperare la seconda Pietra della Sapienza, e distruggere il castello di Kazan-Oud.\nSistema di gioco.\nLupo Solitario pu\u00f2 contare su doti tattiche (Combattivit\u00e0) e fisiche (Resistenza). Inoltre, dopo aver completato l e prime sei avventure da Maestro Ramas, pu\u00f2 ora sfruttare la conoscenza di 4 tra le 10 nuove Arti Ramastan che forniscono un importante aiuto a seconda delle situazioni: Guerra, Controllo Animale, Medicina, Sparizione, Fiuto, Interpretazione, Raggio psichico, Scudo psichico, Difesa, Divinazione. Gli oggetti raccolti sono contenuti in uno zaino, ad eccezione degli oggetti \"speciali\". Il denaro, in Corone d'oro, \u00e8 contenuto in una borsa.\nI combattimenti si svolgono confrontando in primis i punteggi di Combattivit\u00e0 di Lupo Solitario e dell'avversario, che generano un rapporto di forza positivo, negativo o neutro. Il lettore estrae un numero dalla \"Tabella del Destino\" (che equivale a un d10) e nella tabella Risultati di combattimento incrocia quella riga alla colonna del corrispondente rapporto di forza di quel combattimento, togliendo punti di Resistenza a se stesso e/o all'avversario.\nOggetti.\nArmi.\nEsistono 9 armi canoniche nei librigame di Lupo Solitario: Pugnale, Lancia, Mazza, Daga, Martello da Guerra, Spada, Ascia, Asta e Spadone. Le armi si troveranno nel mondo o si ruberanno ai cadaveri dei nemici. Il numero massimo di Armi che si pu\u00f2 portare \u00e8 due.\nSi potr\u00e0 anche usare un Arco con una faretra da sei frecce.\nOggetti nello Zaino.\nLo Zaino pu\u00f2 contenere al massimo otto oggetti compresi i Pasti. Alcuni oggetti hanno un'utilit\u00e0 certa (pasti, pozioni magiche). Altri saranno utili in certe situazioni (chiavi).\nOggetti Speciali.\nNon vanno nello Zaino e alcuni hanno un'utilit\u00e0 specifica altri sono falsi indizi che portano fuori strada.\nDenaro.\nIl denaro \u00e8 espresso in Corone d'Oro , la moneta principale in queste zone del Magnamund. Si pu\u00f2 portare un massimo di 50 Corone."}
{"id": "1801934", "revid": "1573940", "url": "https://it.wikipedia.org/wiki?curid=1801934", "title": "Nyctalus azoreum", "text": "La nottola delle Azzorre (Nyctalus azoreum ) \u00e8 un pipistrello della famiglia dei Vespertilionidi endemico delle Azzorre.\nDescrizione.\nDimensioni.\nPipistrello di piccole dimensioni, con la lunghezza della testa e del corpo tra 51 e 57\u00a0mm, la lunghezza dell'avambraccio tra 36 e 41\u00a0mm, la lunghezza della coda tra 42 e 43\u00a0mm e la lunghezza delle orecchie di 12\u00a0mm.\nAspetto.\nLa pelliccia \u00e8 corta e lucida. Il colore generale del corpo \u00e8 marrone scuro con la base dei peli pi\u00f9 grigia e con le parti dorsali talvolta cosparse di peli giallo-brunastri particolarmente vicino alle membrane. Il muso \u00e8 nerastro, largo, con due masse ghiandolari sui lati. Le orecchie sono nerastre, corte, larghe e triangolari. Le membrane alari sono nerastre. La punta della coda si estende leggermente oltre l'ampio uropatagio.\nBiologia.\nComportamento.\nSi rifugia negli edifici, cavit\u00e0 degli alberi e fessure rocciose. Le femmine formano vivai. \u00c8 attiva prevalentemente di giorno, probabilmente dovuto alla mancanza di predatori rapaci. L'attivit\u00e0 predatoria solitamente si concentra invece da poco prima il tramonto fino al calare del buio e viene effettuata sia solitariamente che in piccoli gruppi\nAlimentazione.\nSi nutre di insetti catturati principalmente nelle vicinanze di luci artificiali come i lampioni.\nDistribuzione e habitat.\nQuesta specie \u00e8 endemica dell'arcipelago delle Azzorre dove \u00e8 conosciuta sulle isole di Faial, Pico, S\u00e3o Jorge, Graciosa, Terceira, S\u00e3o Miguel e Santa Maria.\nVive in ambienti naturali e artificiali fino a 600 metri di altitudine.\nStato di conservazione.\nRicerche condotte nel 2002, 2003 e 2004 hanno stabilito che questa specie \u00e8 abbastanza abbondante sulle isole di S\u00e3o Miguel, Faial, Terceira e S\u00e3o Jorge, ma rara su Graciosa ed estremamente rara su Santa Maria. \u00c8 invece assente sulle isole di Flores e Corvo. Non esistono dati sull'andamento della popolazione ma si sospetta che la specie sia in declino per cause essenzialmente legate all'attivit\u00e0 dell'uomo. Infatti la riduzione e il degrado degli habitat naturali e semi-naturali, l'uso di fitofarmaci, l'inquinamento delle acque dei laghi naturali e l'introduzione di specie vegetali esotiche si uniscono alla distruzione diretta e al disturbo delle colonie. Queste ultime sono per di pi\u00f9 facilmente localizzabili grazie al fatto che gli animali volano comunemente durante le ore di luce e possono quindi essere seguiti fino ai rifugi.\nLa scomparsa di numerose colonie \u00e8 stata recentemente documentata. La popolazione totale \u00e8 stimata in 2.000-5.000 individui, e di questi poco meno di .1000 vivono su S\u00e3o Miguel, dove la specie \u00e8 pi\u00f9 abbondante. Non esistono informazioni dirette sugli spostamenti tra le diverse isole, ma ricerche genetiche hanno messo in evidenza una marcata differenziazione tra la popolazione del gruppo centrale dell'arcipelago e quella delle isole orientali. Questi studi suggeriscono che tali popolazioni si siano evolute in relativo isolamento per un lungo periodo di tempo e che fenomeni di dispersione tra le isole siano molto limitati.\nNon esiste una specifica legislazione nazionale al riguardo. La specie \u00e8 protetta dalla Convenzione di Berna ed \u00e8 inclusa nell'Annesso IV della Direttiva europea per la tutela degli habitat e delle specie. Esistono progetti per la protezione e il monitoraggio dei ricoveri, per la sensibilizzazione dell'opinione pubblica (con riferimento speciale alle colonie), per la riduzione delle pratiche agricole sfavorevoli, per la tutela e il recupero di habitat naturali e per l'uso di illuminazioni che attraggano gli insetti fornendo opportunit\u00e0 di foraggiamento. Inoltre sono stati promossi ulteriori studi sulla biologia della specie.\nLa IUCN Red List, considerato il declino della popolazione dovuto alla distruzione delle colonie e alla perdita o degrado del proprio habitat a causa dell'utilizzo dei pesticidi, classifica \"N.azoreum\" come specie vulnerabile (VU)."}
{"id": "1801942", "revid": "124889449", "url": "https://it.wikipedia.org/wiki?curid=1801942", "title": "Mario Rivera", "text": "Biografia.\nDiplomato in basso elettrico presso il Conservatorio \"A. Casella\" di L'Aquila, negli anni ha fondato e/o partecipato alle attivit\u00e0 di diversi ensemble legati principalmente all'ambito della musica etnica. Nell'arco della sua carriera ha spesso affiancato l'attivit\u00e0 prettamente musicale (concerti, composizione, studio) con quella attoriale, sia in teatro che al cinema e in televisione.\nMusica.\nL'attivit\u00e0 musicale negli anni si \u00e8 articolata in molti progetti diversi; dal fondazione della band Agricantus nel 1979 ad oggi, Rivera ha collaborato con gruppi musicali, teatrali ed ha composto, prodotto e realizzato musiche per cinema, televisione e teatro. Ha inoltre prodotto lavori discografici per altri artisti e diversi remix di genere drum and bass.\nAgricantus.\nNel 1979 \u00e8 tra i fondatori del gruppo \"Agricantus\" con i quali svolge centinaia di concerti in Italia e nel resto del mondo ed incide e pubblica 18 dischi e innumerevoli compilation. Nel giro di pochi anni, Agricantus diventa un gruppo che rappresenta in giro per il mondo la voce della musica popolare siciliana e la world music italiana ed ottiene prestigiosi riconoscimenti come il Premio Italiano della Musica del 1997. L\u2019album Tuareg rappresenta una vera e propria pietra miliare nella storia del gruppo; raggiunge il sesto posto della World Music Chart Europe e vince la Targa Tenco 1996 per il miglior album in dialetto. Sempre nel 1997, con Agricantus partecipa alla colonna sonora del primo film di Ferzan \u00d6zpetek, Hamam \u2013 Il Bagno Turco, grazie alla quale inizia la collaborazione con i compositori genovesi Pivio e Aldo De Scalzi, collaborazione che dura tuttora. Nel 2000, con Agricantus firma la colonna sonora del film Placido Rizzotto di Pasquale Scimeca, presentato alla 57\u00aa Mostra del Cinema di Venezia. L\u2019opera dedicata al sindacalista siciliano vince, tra gli altri, il premio Fedic, il Miami Latin Film Festival 2002 ed il premio del pubblico del Festival du Cinema Italien de Bastia.Negli anni successivi, alcuni brani prodotti e realizzati con Agricantus vengono inclusi in innumerevoli compilation di world music e musica etnica, tra le quali Buddha Bar - vol.IV e Siddharta.\nL'attivit\u00e0 con Agricantus continua incessantemente dal 1979 al 2005, anno in cui il sodalizio si interrompe temporaneamente a causa di divergenze artistiche con gli altri membri del gruppo. Il cammino artistico con Agricantus riprende nel 2013 con la pubblicazione del singolo Uommene - Omini (prodotto da CNI con il sostegno di Blob, Legambiente, Amnesty International e Casa Internazionale delle Donne di Roma). Nel 2014 esce il CD Turnari (CNI), che viene presentato al Concerto del Primo Maggio 2014 a Piazza San Giovanni a Roma. Nella formazione, oltre a Mario Rivera e Mario Crispi, esordiscono Federica Zammarchi (voce), Giovanni Lo Cascio (percussioni, batteria) e Giuseppe Grassi (mandola).\nNel 2016, con Agricantus, compone e produce la colonna sonora per Felicia Impastato di Gianfranco Albano. Il film racconta la storia di Felicia Bartolotta, madre di Peppino Impastato, attivista e giornalista siciliano barbaramente ucciso dalla mafia il 9 maggio 1978 a Cinisi (Pa). Il film \u00e8 stato trasmesso su Rai 1 in prima serata il 10 maggio 2016, totalizzando 6.871.000 telespettatori e il 26.98% di share.\nNel 2018 pubblica Akoustik\u00f2s - vol. 1, lavoro che segna una svolta musicale e timbrica importante nella storia del gruppo, oltre alla modifica dell'organico. La band siciliana presenta un nuovo sound pi\u00f9 orientato verso i suoni acustici e variopinti tipici delle musiche del mondo, non tralasciando l'uso di leggeri innesti elettronici. La nuova formazione comprende Rivera, Crispi, la cantante siciliana Anita Vitale e il batterista-percussionista Giovanni Lo Cascio.\nBanda Ikona.\nDal 2004, Mario Rivera fa parte dell'organico della band di musica etnica Banda Ikona (conosciuta anche come Piccola Banda Ikona), fondata e diretta da Stefano Saletti, insieme ad altri importanti musicisti della scena world italiana tra cui Barbara Eramo, Gabriele Coen, Carlo Cossu e Giovanni Lo Cascio. Insieme a Stefano Saletti, coproduce i primi due CD della band, Stari Most (2005) e Marea cu sarea (2008) e partecipa agli altri due lavori Folkpolitik (2012) e Soundcity (2016).\nL'attivit\u00e0 concertistica comprende innumerevoli esibizioni dal vivo in Italia e all'estero, nonch\u00e9 alcuni eventi speciali spesso legati al mondo teatrale; \"Iliade, l'aspra contesa\" di Piero Maccarinelli con Manuela Mandracchia, Massimo Popolizio e la partecipazione di Umberto Orsini, Maurizio Donadoni, Luciano Virgilio, Massimo Foschi e Luca Lazzareschi (2007), \"Breviario Mediterraneo\" con Predrag Matvejevi\u0107 e Omero Antonutti (2010), \"Kroton, Lokroi e la barca di Enea\" di Giorgio Albertazzi a cura di Andrea Di Bari con Sergio Basile e Ilaria Genatiempo (2011), \"Dalle donne del mito alle nostre vite\" di e con Pamela Villoresi (2014), \"Il Mediterraneo \u00e8 donna\" con Lucilla Galeazzi, Yasemin Sannino, Gabriella Aiello, Francesca Bellino, Nando Citarella, Pejman Tadayon (2017-2018)\nAttualmente \u00e8 in lavorazione il nuovo album della Banda Ikona, la cui uscita \u00e8 prevista per il 2020.\nHo visto Nina volare.\n\"Ho visto Nina volare\" \u00e8 un progetto musicale di omaggio a Fabrizio De Andr\u00e8 fondato da Raffaela Siniscalchi, Gabriele Coen, Stefano Saletti e Mario Rivera nel 2012. I quattro musicisti, esponenti della scena jazz e world italiana, si incontrano per interpretare alcune delle pi\u00f9 belle canzoni del cantautore genovese, da quelle pi\u00f9 conosciute (Bocca di Rosa, La Canzone di Marinella, La Canzone dell\u2019Amore Perduto, Cr\u00eauza de M\u00e4, Un Giudice) a quelle rimaste un po\u2019 pi\u00f9 nell'ombra (Preghiera in Gennaio, Khorakhan\u00e8, Ho visto Nina volare), usando linguaggi diversi e solo apparentemente distanti come il jazz, la musica etnica e la canzone d\u2019autore e nel rispetto dell'incredibile mondo poetico che De Andr\u00e9 ci ha regalato e che mai come oggi ritorna con un'incredibile attualit\u00e0 di contenuti.\nQuesta esperienza musicale si \u00e8 concretizzata con la realizzazione di un CD pubblicato nel 2020 da Compagnia Nuove Indye.\nIl quartetto Ho visto Nina volare partecipa allo spettacolo teatrale \"Io, Fabrizio e il Ciocor\u00ec\" di Flavio Brighenti con Carmen Giardina e lo stesso Brighenti, che nasce dall'esperienza professionale del giornalista genovese e racconta il suo personale rapporto con Fabrizio De Andr\u00e8. Lo spettacolo ha debuttato in Roma allo Spazio Rossellini il 18 gennaio 2020.\nProduzioni e remix.\nDalla fine degli anni '90, Mario Rivera ha prodotto o co-prodotto diversi lavori discografici. Oltre ai gi\u00e0 citati lavori con \"Agricantus\" e \"Banda Ikona,\" sono seguiti \"Bonora\" di Marcello Murru (2004), \"La via della sete,\" della band palermitana Nuklearte (2004), \"Dea,\" della band siciliana Isola (2005), \"Awakening\" (2010), \"Yiddish Melodies in Jazz\" (2013) e \"Sephirot, Kabbalah in Music\" (2017) di Gabriele Coen Jewish Experience.\nParallelamente ha prodotto brani e remix dei seguenti artisti: Darmadar, \"Meu Deus\" in Yaudei (1999) - Indaco, \"Omdurman\" in Amorg\u00f2s (1999) con ospiti Lester Bowie e Rodolfo Maltese - Enzo Avitabile e Mory Kant\u00e9, \"O-Issa\" e \"Mane e mane\" in O-Issa (1999) - Agricantus, \"Occhi chi nascinu\" in A come Ambiente (2000) e \"Jusu e susu\" in Calura (2002) - Dissidenten, \"Instinctive Traveller\" in Roots'n'Bass (2000) - John Trudell, \"The Angel of sin\" in Roots'n'Bass (2000) - KlezRoym, \"Oyfn Pripetshik\" in Scen\u00ec (2000) - Tintur\u00eca, \"Jovanotto\" in Nati Stanchi (2002).\nAlcuni di questi lavori hanno trovato spazio nel primo album da solista pubblicato nell'anno 2000, Roots'n'Bass.\nIl secondo album a proprio nome \u00e8 del 2007, O.S.T., acronimo di Original SoundTrack (colonna sonora originale) e raccoglie temi composti per il teatro pi\u00f9 un brano originale composto appositamente per il CD.\nRoots'n'Bass.\n\"Roots'n'Bass\" \u00e8 il primo lavoro solista di Mario Rivera, pubblicato nel 2000 per Compagnia Nuove Indye. L'album, realizzato con il prezioso apporto di Leonardo Cesari, comprende 10 tracce, prevalentemente remix prodotti da Rivera negli anni precedenti o appositamente per questo CD. Alcune tracce sono, invece, composizioni originali. L'intero disco ha un orientamento prettamente elettronico e drum and bass, con forti contaminazioni con la musica etnica.\nTracklist:\nOspiti: Agricantus in \"Jusu e susu\" / Bajka (Dissidenten) in \"Instinctive Traveller\" / Lester Bowie in \"Omdurman\" / Eva Coen &amp; Gabriele Coen (KlezRoym) in \"Oyfn Pripetshik\" / Rodolfo Maltese in \"Omdurman\" / Nazar S. in \"Never Cry\" / Ramya (Nuklearte) in \"Gor\u00e8\" / Tenores di Orosei in \"Su Dilluru\" / John Trudell in \"The angel of sin.\"\nO.S.T..\n\"O.S.T.\" (Original SoundTrack) \u00e8 il secondo lavoro solista di Mario Rivera, pubblicato nel 2007 per l'etichetta Helikonia. L'album comprende 10 tracce, 9 temi da diversi lavori teatrali per cui Rivera ha composto le musiche e un brano originale. Il sound del disco spazia dalla musica elettronica alla musica acustica, con chiare influenze di musica etnica.\nTracklist:\nOspiti: Lutte Berg, chitarra elettrica in \"Vaggvjsa\" / Gabriele Coen, sax soprano in \"Luxuria\" - clarinetto in \"Aulos\" - clarinetto basso in \"Notturno\" / Carlo Cossu, violino in \"Aulos\" e \"Vaggvjsa\" / Giuliana De Donno, arpa in \"Delphines\", \"Ipnos\" e \"Ilaria's Theme\" / Barbara Eramo, voce in \"Delphines\", \"Ipnos\", \"Ilaria's Theme\", \"Notturno\" e \"Luxuria\" / Maria Letizia Gorga, voce in \"Luxuria\" / Alessandro Gwis, pianoforte in \"Notturno\" / Francesco Mul\u00e9, violoncello in \"Ipnos\" / Giuseppe Panzeca, setar in \"Luxuria\" / Andrea Piccioni, percussioni in \"Luxuria\" e \"Aulos\" / Stefano Saletti, e-bow in \"Ilaria's Theme\" - bouzouki in \"Aulos\".\nColonne sonore.\nDal 2003 inizia una lunga collaborazione con il regista teatrale Renato Giordano, per il quale compone colonne sonore per 8 spettacoli teatrali. Tra gli altri, Doppio Gioco con Giuseppe Pambieri e Carlo Valli, Il sogno di Bottom con Debora Caprioglio, Il dolce canto degli Dei con Giancarlo Giannini, Satyricon - La cena di Trimalcione con Michele Placido e Giorgio Albertazzi, La favola di Amore e Psiche con Peppe Barra - queste ultime due in collaborazione con Gabriele Coen. Nel 2007 viene invitato ad accompagnare Giorgio Albertazzi in una sua personalissima rilettura della Divina Commedia di Dante Alighieri, Dante legge Albertazzi, in scena al Teatro Argentina di Roma. Molti temi di queste colonne sonore sono state pubblicate nel 2007 nel CD \"O.S.T.\" (Helikonia).\nPer quanto riguarda il cinema e la televisione, l'esperienza compositiva e produttiva inizia (come visto precedentemente) con Agricantus, con cui Rivera partecipa alle colonne sonore di Hamam \u2013 Il Bagno Turco di Ferzan \u00d6zpetek composta da Pivio e Aldo De Scalzi nel 1997, Placido Rizzotto di Pasquale Scimeca nel 2000 e Felicia Impastato di Gianfranco Albano nel 2016.\nMario Rivera ha inoltre composto insieme a Gabriele Coen le musiche originali per i film Notturno Bus di Davide Marengo (2007), Scontro di civilt\u00e0 per un ascensore a Piazza Vittorio di Isotta Toso (2010), Matrimoni e altri disastri di Nina Di Majo - brani \"Chasene Tants\" e \"Blue Star\" (2010), L'arma pi\u00f9 forte di Vanni Gandolfo (2016) e Tornare di Cristina Comencini (2020), oltre alle musiche per il cortometraggio Mare Nostro di Andrea d'Asaro con Marcello Mazzarella, premiato come migliore opera di fiction al VFR 2009, sezione Periferie Italiane, vincitore del Siena Festival 2009 e del Premio IMAIE 2009.\nA suo nome ha prodotto, composto e realizzato le musiche del film Bal\u00f2n di Pasquale Scimeca (2017), presentato lo stesso anno al Torino Film Festival e del cortometraggio L'ombra delle muciare di Marcello Mazzarella (2018), vincitore del Grifo d'oro per il miglior cortometraggio al Perugia Love Film Festival 2018.\nAltri progetti musicali.\nAll'inizio della sua carriera musicale, nei primi anni '80, \u00e8 stato chitarrista con Graziella La Barbera e Serena Lao, entrambe cantanti folk siciliane.\nNel 2006 suona il basso elettrico nella traccia Penny Arcades nel CD \"Pomeriggi Similabissali\" di Angelica Sauprel Scutti (Point of View Records).\nNel 2007 suona il basso elettrico nella traccia Un pinseri nel CD Marilia's City di Marilia Vesco (C.A.R. Production).\nNel 2008 partecipa alla formazione della \"7 Sois Orchestra\", una band transnazionale creata in seno al Festival Sete Sois Sete Luas. Il gruppo comprende Stefano Saletti, direzione musicale, oud, bouzouki - Margarida Guerreiro, voce (Portogallo) - Eyal Sela, strumenti a fiato (Israele), Jamal Ouassini, violino (Marocco), Miguel Angel Ramos Ortiz, chitarra (Spagna), Massimo Cusato, percussioni (Italia), Mario Rivera, basso elettrico (Italia). La 7 Sois Orchestra incide nello stesso anno il CD live \"A Night in Sicily\", prodotto e pubblicato dallo stesso Festival. Con la 7 Sois Orchestra suoner\u00e0 in tour in Europa e Israele dal 2008 al 2010.\nNel 2009 partecipa alla registrazione e al concerto live del disco Gli Anni Zero di Ottavia Fusco. Nello stesso anno partecipa come musicista-attore allo spettacolo Bang Bang! di Edoardo Sylos Labini con lo stesso Sylos Labini, Ottavia Fusco, Antonello Aprea e Gianfranco Mauto.\nNel 2012 partecipa alla formazione della \"7 Sois MedKriol Orchestra\", altra band creata in seno al Festival Sete Sois Sete Luas. Il gruppo comprende Jos\u00e9 Barros, direzione musicale, voce, chitarra braguesa, chitarra acustica, cavaquinho (Portogallo) - Tet\u00e8 Alinho, voce e percussioni (Capo Verde) - Mimmo Epifani, mandolino (Italia) - Jamal Ouassini, violino (Marocco) - Manuel Cabrales, percussioni (Spagna) e Mario Rivera, basso acustico (Italia). La 7 Sois MedKriol Orchestra incide nello stesso anno il CD live \"Live in Alentejo\", prodotto e pubblicato dallo stesso Festival. Con la 7 Sois MedKriol Orchestra suoner\u00e0 in tour in Europa e Israele dal 2012 al 2013.\nSempre nel 2012, partecipa alla registrazione del disco ImmagiNaples di Ottavia Fusco ed Enzo Decaro con la direzione musicale e gli arrangiamenti di Cinzia Gangarella ed allo spettacolo teatrale-musicale relativo.\nDal 2012 al 2013 fa parte dell'organico degli Epifani's Barbers, ensemble di musica etnica guidato dal mandolinista pugliese Mimmo Epifani, con Giuseppe Grassi, mandola - Giandomenico Caramia, organetto e percussioni, Sandro Paradisi, fisarmonica e tastiere - Cosimo Leone, batteria.\nNel 2013 partecipa allo spettacolo teatrale-musicale \"Racconti Ritrovati\", di Lisa Ferlazzo Natoli, tenuto in seno al Festival Jazz di Roccella Ionica (RC).\nDal 2018 partecipa al progetto Sephardic Tinge con Gabriele Coen, sax soprano e tenore, clarinetto - Alessandro Gwis, pianoforte - Mario Rivera, basso elettrico. Il trio propone un repertorio dove la musica sefardita incontra il jazz. \"Sefarad\" \u00e8 il nome con cui gli ebrei chiamavano la Spagna ed \u00e8 da qui che incomincia il viaggio del gruppo. Il repertorio tradizionale sefardita viene riproposto nell\u2019ottica della moderna improvvisazione jazzistica.\nDal 2020 partecipa alla formazione della 7 Luas Med Orkestra, in seno al Festival 7 Sois 7 Luas. Il gruppo comprende Custodio Castelo (Portogallo), direzione musicale, chitarra portoghese - Alid\u00e9 Sans (Catalonia), voce, chitarra - Bernard Joron (La R\u00e9union), voce, chitarra, tromba - Moises Ramos (Capo Verde), tastiere - Tiago Manuel Suarez (Portogallo), percussioni, batteria. Il repertorio, costruito durante la residenza artistica di Ponte de Sor in Portogallo, nell\u2019ultima settimana di agosto del 2020, comprende brani da tutti i paesi di provenienza dei 6 musicisti, pi\u00f9 due composizioni originali di Cust\u00f2dio Castelo. Dopo l\u2019esordio in due concerti a Pombal (Portogallo) e Pontedera, all\u2019inizio di settembre, sono in previsione per l\u2019anno 2021 altri concerti all\u2019interno della rete del Festival 7 Sois 7 Luas.\nTeatro - Cinema - Televisione.\nParallelamente all'attivit\u00e0 musicale, Mario Rivera ha partecipato come attore a diversi spettacoli teatrali e film per il cinema e la televisione.\nTeatro.\nE.X.I.L. 84 - Palermo\nSatyricon - La cena di Trimalcione di Renato Giordano (2007)\nBang Bang! - Edoardo Sylos Labini (2009)"}
{"id": "1801945", "revid": "1632387", "url": "https://it.wikipedia.org/wiki?curid=1801945", "title": "Domination (Morbid Angel)", "text": "Domination \u00e8 il quarto album in studio del gruppo musicale death metal statunitense Morbid Angel, pubblicato nel 1995 dalla Earache Records in Europa e dalla Giant Records negli Stati Uniti d'America."}
{"id": "1801952", "revid": "310175", "url": "https://it.wikipedia.org/wiki?curid=1801952", "title": "Alfa Romeo 33/3", "text": ""}
{"id": "1801958", "revid": "1782831", "url": "https://it.wikipedia.org/wiki?curid=1801958", "title": "La giungla degli orrori", "text": "La giungla degli orrori (titolo originale \"The Jungle of Horrors\") \u00e8 un librogame dello scrittore inglese Joe Dever, pubblicato nel 1987 a Londra dalla Arrow Books e tradotto in numerose lingue del mondo. \u00c8 l'ottavo dei volumi pubblicati della saga Lupo Solitario. La prima edizione italiana, del 1988, fu a cura della Edizioni EL.\nTrama.\nMentre la guerra civile tra i Signori delle Tenebre \u00e8 terminata e mentre questi progettano un'offensiva contro le Terre Libere del Magnamund, continua il viaggio di Lupo Solitario alla ricerca delle sette Pietre della Sapienza di Nyxator.\nIl terzo prezioso manufatto si trova nel Tempio di Ohrido, a sua volta situato nella tetra ed ostile Giungla del Danarg, nel Regno di Talestria.\nAccompagnato dal prode cavaliere Vakeros Lord Paido, Lupo Solitario dovr\u00e0 farsi largo nelle infide terre paludose della Giungla, affrontando le numerose creature mostruose che abitano questo luogo malvagio e contaminato. Alla fine del difficile percorso l'ultimo dei Ramas riuscir\u00e0 finalmente a recuperare l'ambita Pietra della Sapienza ma perder\u00e0 il fido Paido, rapito da un Kraan, non prima di avere scoperto l'identit\u00e0 di colui che diventer\u00e0 il suo mortale nemico: il vincitore della guerra civile di Helgedad, il nuovo Arcisignore delle Tenebre, Gnaag. Comincer\u00e0 con l'invasione della Talestria da parte di uno stato alleato di Gnaag , Ogia, la Guerra Totale del Nord Magnamund."}
{"id": "1801962", "revid": "122684424", "url": "https://it.wikipedia.org/wiki?curid=1801962", "title": "Congresso di esperanto in Italia", "text": "Il Congresso di esperanto in Italia (in esperanto \"Kongreso de Esperanto en Italujo\") \u00e8 un congresso organizzato ogni anno dalla Federazione Esperantista Italiana in una diversa citt\u00e0 italiana.\nFino alla 78\u00aa edizione (compresa) ha avuto il nome di \"Congresso italiano di esperanto\" (\"Itala Kongreso de Esperanto\").\nNel 2007 si \u00e8 tenuto il 74\u00ba congresso a Pisa, dove gi\u00e0 si erano svolti il 23\u00b0 nel 1952, il 43\u00b0 nel 1972 e il 58\u00b0 nel 1987, anno del giubileo dell'esperanto.\nMolte edizioni del Congresso hanno ospitato politici nazionali. Ad esempio, al congresso del 1952 partecip\u00f2 l'allora Ministro della pubblica istruzione Antonio Segni, che in quell'occasione diffuse nelle scuole italiane una circolare particolarmente favorevole alla lingua internazionale; al Congresso del 1990 partecip\u00f2 Marco Pannella e la maggior parte delle riunioni congressuali furono trasmesse in diretta da Radio Radicale. Anche vari artisti nazionali si sono esibiti durante i Congressi italiani di esperanto; tra gli altri: Gigliola Cinquetti, Luciana Salvatori, Pietro Brani ed altri.\nIl Congresso del 2019 si \u00e8 tenuto a Trieste dal 24 al 31 agosto. "}
{"id": "1801970", "revid": "547992", "url": "https://it.wikipedia.org/wiki?curid=1801970", "title": "Essam El-Hadary", "text": "Soprannominato \"High Dam\" (la Diga) per le capacit\u00e0 tra i pali, \u00e8 ritenuto uno tra i migliori portieri nella storia del calcio africano. Icona del calcio egiziano, di cui \u00e8 ritenuto una leggenda, con la selezione dei \"Faraoni\" - con cui vanta 159 apparizioni, terzo per presenze alle spalle dei soli Ahmed Hassan (184) e Hossam Hassan (178) - si \u00e8 laureato campione d'Africa per quattro edizioni, di cui tre consecutive.\nA livello di club, ha difeso per lunghi tratti della propria carriera la porta dell'Al-Ahly, vincendo 24 titoli, tra cui 7 campionati egiziani e 3 CAF Champions League. \u00c8 il calciatore pi\u00f9 longevo ad aver disputato un incontro in Coppa d'Africa, primato conseguito nel 2017 all'et\u00e0 di 44 anni. Il 25 giugno 2018, nella partita -Egitto (2-1), valevole per la terza giornata del , scende in campo come titolare, diventando cos\u00ec il giocatore pi\u00f9 vecchio ad aver giocato nella fase finale del campionato del mondo di calcio, record conseguito all'et\u00e0 di 45 anni e 161 giorni.\nCaratteristiche tecniche.\nPortiere reattivo tra i pali, dotato di ottimi riflessi, in grado di trasmettere sicurezza al reparto arretrato. In possesso di una buona presa, sicuro nelle uscite alte e abile ad affrontare il diretto avversario nell'uno contro uno, tra le sue doti spicca anche la capacit\u00e0 di neutralizzare i tiri dal dischetto.\nCarriera.\nClub.\nIl 14 febbraio 2008 lascia l'Al-Ahly dopo 12 anni, accasandosi per quattro stagioni al Sion, in Svizzera. Il trasferimento risulta al centro di varie controversie, in quanto il Sion annuncia - nonostante il calciatore fosse stato ritenuto incedibile dagli egiziani - di averne acquistato il cartellino grazie alla Sentenza Webster.\nIl 20 luglio 2009 torna in Egitto, accordandosi con l'Ismaily. Il 1\u00ba luglio 2010 si accorda con lo Zamalek. Il 15 ottobre 2010 viene squalificato per quattro mesi dalla FIFA per le irregolarit\u00e0 dovute al suo passaggio dall'Al Ahly al Sion nel 2008. Fuori dai progetti tecnici della societ\u00e0, il 19 dicembre 2010 passa all'Al-Merreikh, societ\u00e0 militante nel campionato sudanese.\nIl 29 gennaio 2012 lascia per problemi finanziari la squadra, approdando in prestito all'Al-Ittihad Alessandria. Complice la sospensione del campionato egiziano, il 6 giugno rientra in Sudan per prendere parte agli incontri di CAF Champions League (massima competizione continentale africana).\nIl 28 dicembre 2012 risulta decisivo nella vittoria della Coppa sudanese ai danni dell'Al-Hilal, neutralizzando tre tiri dal dischetto agli avversari alla lotteria dei calci di rigore. Il 16 dicembre 2013 torna in Egitto, legandosi al Wadi Degla a parametro zero.\nDopo una parentesi di una stagione all'Ismaily, nel 2015 torna ad indossare la divisa del Wadi Degla. Il 13 agosto 2016 rinnova il proprio contratto fino al 2019.\nIl 28 giugno 2017 viene tesserato dall' - avallato dall'abolizione della regola da parte della federazione saudita che vietava l'acquisto di portieri stranieri - per una stagione. L'estremo difensore egiziano diventa quindi il primo portiere straniero nella storia del campionato saudita.\nIl 10 dicembre 2017 segna su calcio di rigore la rete del definitivo 4-0 nella partita vinta contro l'Al-Ettifaq; \u00e8 la seconda rete in carriera realizzata dall'estremo difensore egiziano dopo quella segnata il 15 marzo 2002 nella Supercoppa d'Africa contro il Kaizer Chiefs su calcio di punizione.\nIl 2 luglio 2018 torna all'.\nNazionale.\nEsordisce con la selezione dei \"Faraoni\" il 25 marzo 1996 contro la Corea del Sud in amichevole. Prende parte alla Coppa d'Africa 2006, disputata in Egitto. In finale respinge due calci di rigore a Drogba e Kon\u00e8, consentendo agli egiziani di laurearsi vincitori della manifestazione. Parteciper\u00e0 da titolare anche alle due successive edizioni (venendo nominato miglior portiere del torneo), vinte dagli egiziani.\nNel 2009 prende parte alla FIFA Confederations Cup. Esordisce nella competizione il 15 giugno contro il Brasile, partita terminata 4-3 per la Sele\u00e7\u00e3o. Tre giorni dopo contro l'Italia si rende autore di vari interventi decisivi, che consentono ai \"Faraoni\" di imporsi per la prima volta nella storia ai danni degli \"azzurri\" grazie alla rete segnata da Homos.\nIl 20 febbraio 2016 - alla luce delle ottime prestazioni fornite con il Wadi Degla - viene convocato dal CT H\u00e9ctor C\u00faper per l'amichevole contro il Burkina Faso, in vista del doppio impegno di qualificazione alla Coppa d'Africa 2017 contro la Nigeria, tornando in nazionale a distanza di 15 mesi.\nComplice l'infortunio di Sherif Ekramy e le non perfette condizioni fisiche di Ahmed El-Shenawy, il 4 giugno 2016 scende in campo, con indosso la fascia di capitano, contro la Tanzania all'et\u00e0 di 43 anni - diventando il secondo giocatore africano pi\u00f9 anziano a disputare un incontro in Nazionale (superato solamente dal mauriziano Kersley Appou) - rendendosi autore di un'ottima prestazione.\nIl 4 gennaio 2017 il CT H\u00e9ctor C\u00faper lo inserisce nella lista dei 23 convocati che prenderanno parte alla Coppa d'Africa 2017.\nIl 17 gennaio subentra al 25\u00ba minuto contro il Mali per sopperire all'infortunio di El-Shenawy, diventando all'et\u00e0 di 44 anni, il calciatore pi\u00f9 longevo ad aver disputato un incontro nella storia della Coppa d'Africa, battendo anche il precedente primato di Appou. Partito come terza scelta nelle gerarchie di C\u00faper, complici i problemi fisici di El-Shenawy e Ekramy disputa la competizione da titolare, consentendo all'Egitto, con le sue ottime prestazioni - come ad esempio nella semifinale contro il Burkina Faso, dove respinge due rigori a Koffi e Traor\u00e9 e stabilisce il nuovo record d'imbattibilit\u00e0 nella competizione (675', superando il camerunese Alioum Boukar, fermatosi a 643') - di raggiungere la finale, persa contro il Camerun.\nConvocato per il , viene scelto come riserva di Mohamed El-Shenawy. Il 25 giugno, con l'Egitto gi\u00e0 matematicamente eliminato, debutta da titolare contro l'Arabia Saudita diventando, a 45 anni e 161 giorni, il calciatore pi\u00f9 anziano ad aver mai giocato in una fase finale del campionato mondiale di calcio, superando il precedente record di Faryd Mondrag\u00f3n; la partita finir\u00e0 2-1 per i sauditi, con El-Hadary autore di una buona prestazione culminata nel rigore parato a Fahad Al-Muwallad.\nIl 7 agosto 2018 annuncia il ritiro dalla nazionale.\nStatistiche.\nEl-Hadary ha disputato, tra club, nazionale maggiore e nazionali giovanili, 953 partite.\nPresenze e reti nei club.\n\"Statistiche aggiornate al 22 gennaio 2019.\""}
{"id": "1801972", "revid": "547992", "url": "https://it.wikipedia.org/wiki?curid=1801972", "title": "Funny Games (film 2007)", "text": "Funny Games \u00e8 un film del 2007 diretto da Michael Haneke, remake \"shot-for-shot\" dell'omonimo film austriaco dello stesso Haneke. Rispetto all'originale \u00e8 stato girato in lingua inglese e con un cast differente, che comprende Naomi Watts, Tim Roth e Michael Pitt.\nTrama.\nTrattandosi di un remake \"shot-for-shot\", la trama \u00e8 identica a quella del film originario.\nSignificato dell'opera.\nQuanto affermato per la trama si pu\u00f2 affermare anche per il significato dell'opera. Ciononostante, secondo quanto affermato dal docente universitario e critico cinematografico Fabrizio Fogliato, l'ambientazione americana permette di mettere in scena una metafora in pi\u00f9 rispetto all'originale. Secondo il critico, infatti, il contrasto fra esterni tipicamente \"americani\" e gli arredamenti interni tipicamente \"europei\" sta a rappresentare le ingerenze degli USA in altre nazioni, il concetto di \"esportazione della democrazia\" che l'amministrazione Bush ha reso uno dei suoi cavalli di battaglia, ma che di fatto non sempre coincide con lo stesso concetto di democrazia delle persone cui tale trattamento \u00e8 stato imposto.\nProduzione.\nRiguardo alla produzione Haneke dichiara:\nE sul cast:\nTim Roth all'inizio non voleva accettare la parte, essendo rimasto scosso dalla visione dell'originale e non avendolo particolarmente amato.\nLe riprese sono state particolarmente dure e in un'intervista ha dichiarato:\nDistribuzione.\nIl film \u00e8 uscito il 20 ottobre 2007 in Gran Bretagna, negli Stati Uniti il 14 marzo 2008 per la Warner Independent Pictures, in Italia \u00e8 stato distribuito dalla Lucky Red l'11 luglio 2008, con il divieto ai minori di 14 anni."}
{"id": "1801973", "revid": "1573940", "url": "https://it.wikipedia.org/wiki?curid=1801973", "title": "Mentuhotep VI", "text": "La conoscenza di questo sovrano, il cui nome non compare in alcuna delle liste reali, deriva dal ritrovamento del suo nome nel tempio funerario di Mentuhotep II\nsw\u1e0f\u02c1 r\u02c1 mnt w htp - Sewadjra Montuhotep - Montu \u00e8 in pace\nIl nome di questo sovrano potrebbe trovarsi nelle righe perse. a causa del frammentariet\u00e0 del documento, del Canone Reale nella colonna 7."}
{"id": "1801974", "revid": "580", "url": "https://it.wikipedia.org/wiki?curid=1801974", "title": "Rupenidi", "text": "I Rupenidi o Rubenidi furono una famiglia armena, che si trasfer\u00ec in Cilicia dopo la conquista dell'Armenia da parte dei Selgiuchidi.\nLa dinastia prese il nome dal suo fondatore, il principe armeno Ruben I.\nEssi arrivarono a dominare parte della Cilicia e fondarono il Regno armeno di Cilicia.\nI Rupenidi furono principi e poi re di Cilicia dal 1080 circa fino a quanto si estinsero, nel 1222, e furono soppiantati dalla famiglia rivale degli Hetumidi, nella met\u00e0 del XIII secolo.\nLa nuova nazione armena stabil\u00ec strette relazioni con i paesi europei e gioc\u00f2 un importante ruolo durante le Crociate, fornendo agli eserciti crociati un sicuro rifugio e rifornimenti sulla loro via verso Gerusalemme.\nMatrimoni con famiglie di crociati europei erano comuni, e religione, politica e cultura subirono una forte influenza europea.\nGenealogia.\n Ruben I, (\u2020 1095) Signore delle Montagne\n \u2514\u2500\u2500&gt; Costantino I (\u2020 1100), Signore delle Montagne\n \u251c\u2500\u2500&gt; Beatrice, sposa: Joscelin I, conte di Edessa (\u2020 1131)\n \u251c\u2500\u2500&gt; Thoros I (\u2020 1129) Principe delle Montagne\n \u2514\u2500\u2500&gt; Leone I (\u2020 1138) Principe delle Montagne\n X Beatrice di Rethel\n \u251c\u2500\u2500&gt; Thoros II (1115, \u2020 1169) Principe delle Montagne\n \u2502 X 1149 Isabella, figlia di Joscelin II, conte di Edessa\n \u2502 \u251c\u2500\u2500&gt; Ruben II (\u2020 1170), Principe delle Montagne\n \u2502 \u251c\u2500\u2500&gt; una figlia sposa: Hethoum III, signore di Lampron (Hetumidi)\n \u2502 \u2514\u2500\u2500&gt; una figlia sposa: Isacco Ducas Comneno, imperatore di Cipro\n \u251c\u2500\u2500&gt; Stefano (\u2020 1165)\n \u2502 X Rita di Barbaron (\u2020 1210)\n \u2502 \u251c\u2500\u2500&gt; Ruben III (\u2020 1186), Principe delle Montagne\n \u2502 \u2502 X Isabella, figlia di Umfredo III di Toron\n \u2502 \u2502 \u251c\u2500\u2500&gt; Alice, sposa: Raimondo IV di Tripoli\n \u2502 \u2502 \u2514\u2500\u2500&gt; Filippa, sposa: Teodoro I Lascaris, Imperatore di Nicea\n \u2502 \u251c\u2500\u2500&gt; Leone II (\u2020 1219), primo re della Piccola Armenia\n \u2502 \u2502 X1) Isabella d'Autriche\n \u2502 \u2502 X2) Sibilla di Lusignano\n \u2502 \u2502 \u251c\u2500\u25002&gt; Isabella (1212 - 1252) regina della Piccola Armenia\n \u2502 \u2502 \u2502 X1) Filippo d'Antiochia (\u2020 1226), re della Piccola Armenia\n \u2502 \u2502 \u2502 X2) Aitone I (1215 - 1270)\n \u2502 \u2502 \u2514\u2500\u25001&gt; Rita (\u2020 1219), sposa: Giovanni di Brienne\n \u2502 \u2514\u2500\u2500&gt; Doleta sposa: Bertrando Embriaco di Gibelet\n \u2514\u2500\u2500&gt; Mleh (\u2020 1175), Principe delle Montagne"}
{"id": "1801975", "revid": "124808", "url": "https://it.wikipedia.org/wiki?curid=1801975", "title": "That Ain't Cool", "text": ""}
{"id": "1801980", "revid": "339392", "url": "https://it.wikipedia.org/wiki?curid=1801980", "title": "Montuhotep VI", "text": ""}
{"id": "1801983", "revid": "33751", "url": "https://it.wikipedia.org/wiki?curid=1801983", "title": "Ahmed Hassan", "text": "Detiene il record di presenze (184) con la nazionale egiziana. e figura al terzo posto nella classifica dei calciatori con almeno 100 presenze in nazionale.\nCaratteristiche tecniche.\nAhmed Hassan era un trequartista, in grado di agire da ala destra, in grado di servire i compagni con passaggi precisi. Complice l'et\u00e0, con il passare degli anni si adatta a coprire il ruolo di regista basso. \u00c8 ritenuto da molti esperti e appassionati uno tra i migliori centrocampisti nella storia del calcio africano.\nCarriera.\nGiocatore.\nClub.\nA livello di club, Hassan \u00e8 emigrato a 22 anni in Turchia, giocando anche per l'importante Be\u015fikta\u015f. In seguito \u00e8 passato all'Anderlecht, vincendo anche un titolo. Poi \u00e8 tornato in Egitto, all'Al-Ahly e in seguito allo Zamalek.\nNazionale.\nEsordisce in nazionale il 29 dicembre 1995 contro il Ghana in amichevole, subentrando all'80' al posto di Mohamed Kamouna. Il 28 febbraio 1998 segna una delle due reti con cui gli egiziani si impongono 2-0 in finale contro il Sudafrica, permettendo all'Egitto di laurearsi vincitore della Coppa d'Africa. Prende parte alla Coppa d'Africa 2006, disputata in Egitto e vinta in finale contro la Costa d'Avorio ai calci di rigore. Sotto la guida di Hassan Shehata, parteciper\u00e0 anche alle due successive edizioni, vinte dagli egiziani. \nIl 25 gennaio 2010 diventa - con 170 apparizioni - il giocatore con pi\u00f9 presenze in nazionale, superando il precedente primato di Hossam Hassan. Il 27 febbraio 2012 raggiunge 179 gettoni in nazionale, diventando in quel momento il calciatore con pi\u00f9 presenze con una rappresentativa maschile FIFA, avendo superato il record allora detenuto da Mohamed Al-Deayea, ex portiere saudita.\nDirigente.\nRitiratosi dall'attivit\u00e0 agonistica, il 5 dicembre 2013 viene nominato direttore tecnico della nazionale egiziana. Complici alcune divergenze con il CT Shawky Gharib, nel 2014 lascia l'incarico dopo aver mancato l'accesso alla Coppa d'Africa 2015.\nAllenatore.\nIl 31 luglio 2015 viene nominato tecnico del Petrojet. Il 12 dicembre si dimette dall'incarico dopo aver ottenuto 5 punti in 7 partite.\nStatistiche.\nPresenze e reti nei club.\n\"Statistiche aggiornate al 9 novembre 2013.\""}
{"id": "1801986", "revid": "965765", "url": "https://it.wikipedia.org/wiki?curid=1801986", "title": "Didone abbandonata (Sarti)", "text": "Didone abbandonata \u00e8 un dramma per musica in tre atti del compositore Giuseppe Sarti su libretto di Pietro Metastasio, basato a sua volta sulla storia di Didone ed Enea raccontata nell\"'Eneide\" di Virgilio.\nL'opera fu rappresentata per la prima volta durante l'inverno 1762 al Teatro Reale di Copenaghen e fu composta per volere della corte reale danese dell'epoca.\nQuesta fu una delle tante messe in musica del libretto della \"Didone abbandonata\" (la prima fu quella di Domenico Sarro nel 1724). In seguito lo stesso Sarti produsse una seconda versione del dramma, che venne rappresentata al Teatro Obizzi di Padova nel giugno del 1782."}
{"id": "1801987", "revid": "228333", "url": "https://it.wikipedia.org/wiki?curid=1801987", "title": "Sven Delblanc", "text": "Biografia.\nNasce in Canada, dove i genitori erano emigrati. Delblanc per\u00f2 non rimane molto in America, ritorna infatti piccolissimo in Svezia nel 1935. \nStudia all'Universit\u00e0 di Uppsala, dove ha poi insegnato per qualche anno storia della letteratura. Solo in un secondo momento si dedica interamente alla scrittura.\n\u00c8 autore di una trentina di romanzi nei quali realismo sociale e simbolismo trovano un punto d'incontro, descrivendo il forte retaggio protestante, l'emigrazione in Nord America e la progressiva scomparsa della vecchia societ\u00e0 contadina in un grande affresco della Svezia dalla met\u00e0 dell'Ottocento al secondo dopoguerra. \nRiconoscimenti.\nLe sue opere sono tradotte in 18 lingue. Delblanc ha ottenuto vari riconoscimenti, sia in patria (tra cui il Premio Pilot) sia all'estero (tra cui il Nordisk r\u00e5ds litteraturpris)."}
{"id": "1801993", "revid": "121459054", "url": "https://it.wikipedia.org/wiki?curid=1801993", "title": "Articolazione sacroiliaca", "text": "L'articolazione sacroiliaca o articolazione sacropelvica \u00e8 l'articolazione che si instaura tra l'osso sacro e l'osso iliaco, contribuendo a formare la pelvi.\nEssa \u00e8 costituita dall'articolazione che si instaura tra la faccetta auricolare sacrale dell'osso iliaco e la faccetta auricolare iliaca dell'osso sacro e dai relativi legamenti intrinseci ed estriseci.\nArticolazione sacroiliaca.\nL'articolazione sacroiliaca si instaura tra la faccetta articolare sacrale dell'osso iliaco e la faccetta articolare iliaca dell'osso sacro. Ciascuna delle due faccette articolari \u00e8 rivestita da un sottile strato di cartilagine ialina che costituisce la \"cartilagine articolare\". Inoltre l'articolazione possiede una propria capsula articolare che si tende tra i margini delle cartilagini articolari. Nella maggior parte dei casi tra le due faccette articolari si interpone un esile disco articolare fibrocartilagineo i cui margini si inseriscono sulla capsula articolare, formando cos\u00ec un'anfiartrosi. Tuttavia in alcuni casi il disco articolare pu\u00f2 essere assente e in tal caso l'articolazione costituisce una vera e propria artrodia la cui capsula articolare \u00e8 rivestita da membrana sinoviale.\nLegamenti intrinseci.\nLa capsula articolare dell'articolazione sacroiliaca \u00e8 rinforzata da tre legamenti intrinseci:\nLegamenti estrinseci.\nL'articolazione possiede inoltre tre legamenti estrinseci:\nIl \"legamento sacrotuberoso\" ed il \"legamento sacrospinoso\" costituiscono nel complesso il \"legamento sacroischiatico\".\nMovimenti.\nL'articolazione sacroiliaca compie due tipi di movimenti:"}
{"id": "1802000", "revid": "767487", "url": "https://it.wikipedia.org/wiki?curid=1802000", "title": "Quartieri di Marino", "text": "I quartieri di Marino sono delle suddivisioni territoriali storiche prive di valore giuridico e interne alla citt\u00e0 di Marino, in provincia di Roma, nell'area dei Castelli Romani.\nI quartieri del centro storico possono essere suddivisi in due tipogie: i \"rioni\", ovvero i quartieri all'interno della cerchia muraria medioevale, e i \"quartieri\" veri e propri, ovvero le aree urbanizzate nel corso del XX secolo poste all'esterno dell'abitato storico. Ad ogni modo, sono i seguenti:\nAnche nella frazioni sono presenti delle suddivisioni in quartieri:"}
{"id": "1802001", "revid": "1318658", "url": "https://it.wikipedia.org/wiki?curid=1802001", "title": "Madeline Zima", "text": "Biografia.\nMadeline \u00e8 nata a New Haven, Connecticut, da Marie e Dennis Zima. Ha due sorelle, Vanessa ed Yvonne, anch'esse attrici.\nCarriera.\nPer sei anni \u00e8 stata la piccola Grace Sheffield nella nota serie televisiva \"La tata\". Ha iniziato molto giovane nel film \"La mano sulla culla\" nel ruolo della figlia della famiglia perseguitata dalla babysitter psicopatica, e pi\u00f9 di recente ha interpretato una sorellastra nel film \"A Cinderella Story\", al fianco di Hilary Duff. Ha interpretato altre parti nei film \"Dimples, Looking for Sunday, Once in a Very Blue Moon\" e \"Legacy\".\nHa partecipato alla seconda stagione della serie televisiva \"Una mamma per amica\" nei panni di Lisa, una studentessa della Chilton (episodio 7 della seconda stagione, \"Tale madre, tale figlia\"). Nel 2006 \u00e8 stata \"guest star\" in una puntata di \"Ghost Whisperer - Presenze\".\nProtagonista di una puntata di \"Law &amp; Order - I due volti della giustizia\", \u00e8 stata poi \"guest star\" nell'episodio \"Sempre giovani\", ottavo della quarta stagione di \"Grey's Anatomy\".\nNel 2007, Zima ha interpretato Mia Lewis, una sedicenne sessualmente precoce, nella serie \"Californication\". La parte, che comprendeva una scena di sesso con David Duchovny in cui si mostra a seno nudo, era in netto contrasto con i suoi precedenti ruoli televisivi.\nNel 2009, abbandonata la serie con David Duchovny, l'attrice statunitense \u00e8 stata reclutata per la quarta stagione di \"Heroes\" nei panni di Gretchen Berg, nuova compagna di stanza dell'indistruttibile \"cheerleader\" Claire (Hayden Panettiere). Nel 2012 ha interpretato Charlotte, una vampira asservita a Damon Salvatore, nell'episodio 8 della quarta stagione della serie televisiva \"The Vampire Diaries\".\nNel 2015 partecipa all'episodio 5x4 i pretendenti della serie \" Grimm\" \nNel 2017, appare nella serie TV \"Twin Peaks\".\nDoppiatrici italiane.\nNelle versioni in italiano delle opere in cui ha recitato, Madeline Zima \u00e8 stata doppiata da:"}
{"id": "1802016", "revid": "599013", "url": "https://it.wikipedia.org/wiki?curid=1802016", "title": "Adrien Silva", "text": "Caratteristiche tecniche.\nAdrien Silva \u00e8 un centrocampista offensivo, dotato di buona tecnica individuale.\nCarriera.\nClub.\nSporting Lisbona.\nCresciuto nel vivaio dello Sporting Lisbona, Silva ha debuttato in prima squadra il 17 agosto 2007 a Lisbona contro l'Acad\u00e9mica (4-1). Ha esordito in Champions League il 12 dicembre 2007 sempre allo Stadio Jos\u00e9 Alvalade contro la nell'ultima partita della fase a gironi (3-0) e in Coppa UEFA il 6 marzo 2008 al Reebok Stadium contro il Bolton (1-1). Durante la stagione 2007/08 ha disputato complessivamente 10 partite con i lusitani, 7 in campionato, 1 in Champions League e 2 in Coppa UEFA, vincendo la Supercoppa e la Coppa di Portogallo.\nIl 29 giugno 2010 viene ufficializzato il suo ingaggio, in prestito, da parte del Maccabi Haifa.\nNel gennaio 2011 ritorna in patria, trasferendosi in prestito all'Acad\u00e9mica de Coimbra. Dopo una stagione e mezzo con gli \"Estudantes\", culminata con la vittoria della Coppa di Portogallo, nel 2012 torna a vestire la maglia dello Sporting.\nLeicester City e Monaco.\nIl 31 agosto 2017 lo Sporting Lisbona trova un accordo per la sua cessione al Leicester City ma il trasferimento viene completato con 14 secondi di ritardo rispetto al termine di chiusura della sessione di mercato; nonostante gli inglesi abbiano cercato di convincere la federazione internazionale ad autorizzare ugualmente il trasferimento, il giocatore viene registrato solo il 1\u00ba gennaio 2018. Lo stesso giorno fa il suo esordio con gli inglesi, subentrando nella gara di Premier League contro l'Huddersfield Town.\nTrovando poco spazio con la maglia del Leicester City, il 31 gennaio 2019 si trasferisce al , in uno scambio di prestito con Youri Tielemans. Rimasto con il club biancorosso anche nella stagione successiva, il 24 giugno 2020 la societ\u00e0 monegasca comunica il mancato acquisto del portoghese, che fa cos\u00ec ritorno ai \"Foxes\".\nSampdoria e Al-Wahda.\nIl 3 ottobre 2020 il Leicester City lo cede a titolo definitivo alla , con il quale firma un contratto fino al 30 giugno 2022. L'esordio con i blucerchiati, nonch\u00e9 nella massima serie, avviene il 17 ottobre, rilevando Albin Ekdal, nella partita contro la Lazio, vinta per 3-0. Segna la sua prima rete con i blucerchiati il 2 maggio 2021 nel successo per 2-0 contro la .\nIl 3 gennaio 2022 risolve il contratto con la societ\u00e0 genovese; il giorno seguente viene ingaggiato dal club emiratino dell'.\nNazionale.\nDopo aver rappresentato il Portogallo a quasi tutti i livelli giovanili, il 18 novembre 2014 debutta con la nazionale maggiore in un'amichevole contro l'Argentina.\nViene convocato per gli Europei 2016 in Francia. Il 10 luglio si laurea campione d'Europa dopo la vittoria in finale sulla Francia padrona di casa per 1-0, ottenuta grazie al goal decisivo di \u00c9der durante i tempi supplementari.\nViene convocato per la Confederation Cup 2017 in Russia mettendo a segno il rigore decisivo nella finale per il terzo posto contro il Messico.\nStatistiche.\nPresenze e reti nei club.\n\"Statistiche aggiornate al 3 gennaio 2022.\""}
{"id": "1802023", "revid": "767487", "url": "https://it.wikipedia.org/wiki?curid=1802023", "title": "Qulpa", "text": "Biografia.\nSuccessore del fratello maggiore Birde Bek, che aveva deposto l'anno prima avvelenandolo, cos\u00ec come era successo per il padre, il suo breve regno dur\u00f2 all'incirca un anno trascorso il quale venne assassinato da un altro fratello, Nawroz Khan.\nDiscendenza.\nEbbe due figli, Ivan e Mikhael, che vennero uccisi con lui nel 1360 da suo fratello Nawroz."}
{"id": "1802024", "revid": "640277", "url": "https://it.wikipedia.org/wiki?curid=1802024", "title": "Lanciatori spaziali", "text": "Questa \u00e8 una lista dei vettori elencati per nazione."}
{"id": "1802025", "revid": "181699", "url": "https://it.wikipedia.org/wiki?curid=1802025", "title": "Anni quaranta", "text": ""}
{"id": "1802028", "revid": "1573940", "url": "https://it.wikipedia.org/wiki?curid=1802028", "title": "Nyctalus", "text": "Nyctalus () \u00e8 un genere di pipistrelli della famiglia dei Vespertilionidi.\nDescrizione.\nDimensioni.\nAl genere Nyctalus appartengono pipistrelli di piccole dimensioni, con lunghezza della testa e del corpo tra 51 e 106\u00a0mm, la lunghezza dell'avambraccio tra 36 e 70\u00a0mm, la lunghezza della coda tra 31 e 74\u00a0mm e un peso fino a 74\u00a0g.\nCaratteristiche craniche e dentarie.\nIl cranio \u00e8 appiattito e provvisto di un rostro corto, largo e robusto. L'apertura palatale tra gli incisivi \u00e8 insolitamente profonda e termina circa all'altezza delle orbite. Gli incisivi superiori esterni sono concavi e bicuspidati. Il primo premolare superiore \u00e8 piccolo e situato all'interno della linea alveolare nascosto tra il canino e il secondo premolare.\nSono caratterizzati dalla seguente formula dentaria:\nAspetto.\nLa pelliccia \u00e8 corta e si estende ventralmente sulle membrane alari lungo i fianchi fino all'altezza del polso. Il muso \u00e8 appiattito, corto e largo, con due masse ghiandolari sui lati. Le orecchie sono corte, triangolari e con l'estremit\u00e0 arrotondata, il trago \u00e8 corto e rotondo. Le ali sono particolarmente strette, con il quinto dito accorciato e il terzo e quarto metacarpo della stessa lunghezza, sono scure, ispessite ed opache. La coda \u00e8 lunga e talvolta si estende leggermente oltre l'ampio uropatagio. Il calcar presenta una carenatura caratterizzata da un'espansione a forma di T.\nDistribuzione.\nIl genere \u00e8 diffuso nell'Ecozona paleartica, dalla Penisola Iberica e Isole Canarie fino al Giappone.\nTassonomia.\nIl genere comprende 8 specie."}
{"id": "1802029", "revid": "115998728", "url": "https://it.wikipedia.org/wiki?curid=1802029", "title": "Gustavo primo re di Svezia", "text": "Gustavo primo re di Svezia \u00e8 un dramma per musica in tre atti del compositore Baldassare Galuppi su libretto di Carlo Goldoni.\nL'opera fu rappresentata per la prima volta durante il 25 maggio 1740 al Teatro San Samuele di Venezia e fu composto in onore del marchese Giovanni Giacomo Grimaldi, patrizio genovese.\nIl frontespizio originale dell'opera recita: \"Dramma per musica da rappresentarsi nel teatro Grimani di San Samuele in tempo della ascensione nell'anno 1740, dedicato a sua eccellenza signor marchese Giovanni Giacomo Grimaldi, patrizio genovese. In Venezia, presso Marino Rossetti, con licenza de' superiori.\"\nRegistrazioni.\nLa prima registrazione dell'opera fu prodotta nel 2003 con l'esecuzione dell'orchestra \"Capella Savaria Baroque Orchestra\" sotto la direzione di Fabio Pirona, cantanti: Karoly, Gonzalez, Cecchetti."}
{"id": "1802030", "revid": "767487", "url": "https://it.wikipedia.org/wiki?curid=1802030", "title": "Testosterone (film)", "text": "Testosterone \u00e8 un film del 2003 diretto da David Moreton, tratto dall'omonimo romanzo di James Robert Baker.\nTrama.\nDean \u00e8 un problematico e depresso uomo gay con il blocco dello scrittore, che sta cercando di realizzare un nuovo romanzo dopo il successo di \"Ero un giovane freak di successo\". Pressato dai fans e soprattutto dalla sua editrice, Louise, l'uomo non riesce a concentrarsi, perch\u00e9 i suoi pensieri si concentrano prevalentemente su Pablo, il suo amante argentino che una sera usc\u00ec per comprare le sigarette e non fece pi\u00f9 ritorno."}
{"id": "1802032", "revid": "31092", "url": "https://it.wikipedia.org/wiki?curid=1802032", "title": "Uz Bek", "text": ""}
{"id": "1802033", "revid": "1861950", "url": "https://it.wikipedia.org/wiki?curid=1802033", "title": "China Airlines", "text": "China Airlines (CAL) (cinese: \u4e2d\u83ef \u822a\u7a7a; pinyin: \"Zh\u014dnghu\u00e1 H\u00e1ngk\u014dng\") \u00e8 la compagnia aerea di bandiera di propriet\u00e0 statale della Repubblica di Cina (comunemente nota come Taiwan) e una delle sue due principali compagnie aeree insieme a EVA Air. Ha il suo hub principale all'aeroporto di Taipei-Taoyuan e opera oltre 1.400 voli settimanali (inclusi 91 voli cargo) verso 102 citt\u00e0 in Asia, Europa, Nord America e Oceania. Trasportando oltre 19 milioni di passeggeri e 5.700 tonnellate di merci nel 2017, il vettore \u00e8 stata la 33\u00aa compagnia aerea pi\u00f9 grande al mondo in termini di ricavi passeggeri per chilometro (RPK) e la decima pi\u00f9 grande in termini di entrate per tonnellata chilometro (FRTK).\nChina Airlines \u00e8 di propriet\u00e0 del China Airlines Group con sede a Taiwan e controlla China Airlines Cargo, membro di SkyTeam Cargo, che gestisce una flotta di aerei cargo e la capacit\u00e0 di stiva della sua compagnia aerea madre. Le sue compagnie aeree gemelle includono Mandarin Airlines, che opera voli verso destinazioni regionali nazionali e a bassa richiesta, e Tigerair Taiwan, compagnia aerea low cost fondata da China Airlines e dal gruppo di compagnie aeree singaporiane Tigerair Holdings, ma ora \u00e8 interamente di propriet\u00e0 di China Airlines Group. Lo slogan aziendale \u00e8 \"Journey with a caring smile\".\nStoria.\nFormazione e primi anni (1959-1970).\nCon una flotta di due PBY Amphibians, China Airlines venne fondata il 16 dicembre 1959, con le sue azioni completamente detenute dal governo della Repubblica di Cina, da un ufficiale dell'aeronautica in pensione e inizialmente si concentrava sui voli charter. Negli anni sessanta, China Airlines fu in grado di stabilire le sue prime rotte di linea. Nell'ottobre 1962, un volo da Taipei a Hualien divenne il primo servizio interno della compagnia aerea. Successivamente, con l'introduzione di WAGB 20 e Tupolev Tu-154, le compagnia introdusse voli internazionali per il Vietnam del Sud, Hong Kong e il Giappone. Il 2 febbraio 1970, con i primi due Boeing 707 iniziarono i voli transpacifici per San Francisco con scalo a Tokyo \u00e8 stata avviata . L'espansione della flotta di 707 della societ\u00e0 consent\u00ec l'incremento di servizi nel sud-est asiatico, nel nord-est asiatico e nel Nord America (tramite Giappone e Hawaii).\nEspansione internazionale (1970-1995).\nA seguito dell'utilizzo del 747 sulle rotte trans-pacifiche altamente redditizie, China Airlines instrodusse i suoi primi due 747-100 (ex Delta Air Lines) nel 1976 e li posizion\u00f2 immediatamente sulla Hong Kong-Taipei -Tokyo-Honolulu-Los Angeles. Poco dopo, nel 1977, furono introdotti quattro nuovi Boeing 747SP (Special Performance). A causa della pressione politica, il Giappone pose fine ai suoi rapporti diplomatici con Taiwan nel 1972 e tutti i voli tra Taiwan e il Giappone furono interrotti. I 747SP permettevano a China Airlines di operare voli diretti giornalieri da Taipei verso le sue destinazioni nordamericane senza fare scalo in Giappone. Consentieono inoltre di introdurre voli per l'Arabia Saudita e il Sudafrica. Nel 1979, la compagnia trasfer\u00ec tutte le operazioni dal pi\u00f9 piccolo aeroporto di Taipei Songshan al nuovo aeroporto Internazionale di Chiang Kai-Shek (ora aeroporto Internazionale di Taoyuan). Dopo l'introduzione dei 747-200, la societ\u00e0 introdusse la sua prima destinazione europea, Amsterdam.\nNel 1978, il Giappone permise a China Airlines di tornare a operare all'aeroporto Internazionale di Tokyo-Haneda dopo aver trasferito tutte le altre compagnie aeree al nuovo aeroporto Internazionale di Tokyo-Narita, lasciando China Airlines come unico operatore internazionale di Haneda, che all'epoca era una struttura domestica esclusiva. Eva Air si un\u00ec a China Airlines in seguito, anche se alla fine entrambe si trasferirono a New Tokyo (ora Narita International), nel 2002.\nI successivi 20 anni videro una crescita sporadica ma di vasta portata per l'azienda. La compagnia aerea inaugur\u00f2 il proprio volo intorno al mondo: (Taipei-Anchorage-New York-Amsterdam-Dubai-Taipei). Nel 1993, China Airlines venne quotata alla Borsa di Taiwan. Successivamente, CAL piazz\u00f2 uno degli ordini pi\u00f9 importanti per i nuovi Boeing 747-400. I nuovi 747-400 e un precedente ordine con Airbus per oltre una dozzina di A300B4 e A300-600R consentirono un'ulteriore crescita. Durante gli anni '90, China Airlines acquist\u00f2 anche alcuni McDonnell Douglas MD-11 e dovette competere con un nuovo concorrente, EVA Air.\nNuovo logo e livrea (1995-2010).\nIn qualit\u00e0 di compagnia di bandiera della Repubblica di Cina (Taiwan), China Airlines fu interessata da controversie sullo status politico della Repubblica di Cina e, sotto la pressione del Partito Comunista Cinese, le fu impedito di volare in un certo numero di paesi. Di conseguenza, a met\u00e0 degli anni novanta, la controllata Mandarin Airlines rilev\u00f2 alcune delle sue rotte internazionali per Sydney e Vancouver. A partire dal 7 ottobre 1995, anche per evitare le polemiche internazionali, China Airlines svel\u00f2 il suo logo \"plum blossom\", in sostituzione della bandiera nazionale, che appariva precedentemente sull'impennaggio, oltre alla rimozione dei colori nazionali rosso-bianco-blu dal lato della fusoliera. Il fiore di prugna (\"Prunus mume\") \u00e8 il fiore nazionale di Taiwan.\nNel corso degli anni novanta, la compagnia aerea assunse molti ex piloti della ROC Air Force. A causa della scarsa sicurezza della compagnia, China Airlines inizi\u00f2 a cambiare le sue pratiche di reclutamento dei piloti. Inoltre, l'azienda inizi\u00f2 a reclutare laureati universitari come tirocinanti nel proprio programma di formazione. L'azienda modific\u00f2 inoltre le proprie procedure operative e di manutenzione. Queste decisioni furono determinanti per il miglioramento dei record di sicurezza dell'azienda, culminate nel riconoscimento dell'azienda da parte della IATA Operational Safety Audit (IOSA).\nDurante gli anni novanta e l'inizio degli anni 2000, China Airlines effettu\u00f2 ordini per vari aerei di linea tra cui l'Airbus A330, l'Airbus A340, il Boeing 737-800 e il Boeing 747-400 (sia la versione passeggeri che cargo).\nGrazie del miglioramento delle relazioni attraverso lo stretto, i primi voli charter attraverso tra Taiwan e la Cina vennero introdotti nel 2003: il volo China Airlines 585, operato da un Boeing 747-400, fu il primo volo taiwanese ad atterrare legalmente in Cina (l'aereo decoll\u00f2 dall'aeroporto di Taoyuan, fece scalo all'aeroporto di Hong Kong e atterr\u00f2 all'aeroporto di Shanghai-Pudong). Nel 2005 vennero avviati i primi voli charter senza scalo attraverso lo stretto. Il volo China Airlines 581 (dall'aeroporto di Taoyuan a Pechino) fu il primo volo del programma a partire da Taiwan. Nel 2008 entrarono in funzione i primi voli charter regolari su base giornaliera e, l'anno successivo, furono finalmente introdotti i voli di linea.\nSkyTeam e piano \"NexGen\" (2010-presente).\nChina Airlines ha firmato un accordo per iniziare il processo di adesione all'alleanza aerea SkyTeam il 14 settembre 2010 ed \u00e8 diventata ufficialmente membro a pieno titolo il 28 settembre 2011. L'evento \u00e8 stato accompagnato da un aggiornamento del logo della compagnia e dal carattere tipografico in cui \u00e8 stampato \"China Airlines\". Il vettore \u00e8 stata la prima compagnia aerea taiwanese ad aderire a un'alleanza aerea.\nNel dicembre 2013, China Airlines ha annunciato la sua nuova joint venture con la compagnia low cost singaporiana Tigerair Holdings (ora defunta e sostituita da Budget Aviation Holdings) per fondare Tigerair Taiwan. La nuova compagnia aerea ha effettuato il suo volo inaugurale verso Singapore il 26 settembre 2014 ed \u00e8 diventata la prima, e attualmente unica, compagnia aerea low cost taiwanese. Tigerair Holdings deteneva in precedenza il 10% delle azioni. Con lo svolgersi delle controversie sulla partnership, China Airlines Group ha rinegoziato con Tigerair Holdings e ora ha assunto la piena propriet\u00e0 di Tigerair Taiwan.\nNel marzo 2014, China Airlines ha annunciato il piano \"NexGen\" per integrare i suoi imminenti Boeing 777-300ER e Airbus A350-900XWB. Progettato per aggiornare l'immagine del marchio del vettore, il piano includeva innovazioni di prodotto, nuove uniformi e sostituzioni della flotta. Attraverso la collaborazione con i designer della regione della Grande Cina, il vettore sperava di introdurre offerte di prodotti unici in grado di mostrare la bellezza dell'Oriente e la creativit\u00e0 culturale di Taiwan. La prima fase del piano \u00e8 stata completata. Oltre ai nuovi design delle cabine, sono state introdotte anche le rinnovate Dynasty Lounge all'aeroporto di Taipei-Taoyuan e il debutto delle nuove uniformi progettate da William Chang. I nuovi tipi di aerei introdotti nella flotta hanno permesso il ritiro dei vecchi aeromobili; la flotta di Airbus A340-300 \u00e8 stata completamente ritirata nel giugno 2017 mentre il 747-400 \u00e8 stato completamente sostituito sulle rotte a lungo raggio.\nLe fasi future del piano NexGen includono l'ordine di nuovi aeromobili per sostituire i vecchi tipi. A maggio 2019, la compagnia aerea ha annunciato che introdurr\u00e0 l'Airbus A321neo, di cui 14 in leasing, 11 acquistati e 5 opzioni, insieme a 3 ordini e 3 opzioni per il Boeing 777F. L'A321neo sostituir\u00e0 il Boeing 737-800 mentre i 777F sostituiranno il Boeing 747-400F. Il design della cabina dell'A321neo continuer\u00e0 l'etica del design NexGen per fornire un'esperienza dei passeggeri coerente con quella del 777 e dell'A350.\nL'attenzione si \u00e8 anche concentrata sullo sfruttamento del mercato della manutenzione, riparazione e revisione (MRO). Nel gennaio 2015, China Airlines ha fondato la Taiwan Aircraft Maintenance &amp; Engineering Co. (TAMECO), una compagnia aerea MRO che si concentra sulla manutenzione della fusoliera delle famiglie Boeing 737, 777 e Airbus A320, A330/A340 e A350XWB. Per il progetto, Airbus ha fornito un'ampia gamma di supporto, invitando China Airlines ad aderire all'Airbus MRO Alliance (AMA), insieme ad AAR Corp, Aeroman, Sabena technics, Etihad Airways Engineering e GAMECO. Inoltre, \u00e8 stato firmato un accordo di joint-venture con Nordam con sede a Tulsa, specializzata in navicelle, inversori di spinta e materiali compositi, per stabilire l'unico centro di riparazione Nordam in Asia. Il primo hangar della TAMECO, completato a marzo 2019, \u00e8 in grado di ospitare 2 777/A350 e 3 737/A320 contemporaneamente.\nNegli ultimi anni, i disordini nella gestione del lavoro sono stati uno dei problemi principali in China Airlines. Il 25 giugno 2016, la Taoyuan Flight Attendants Union, in rappresentanza di circa 2500 membri dell'equipaggio, ha organizzato il primo sciopero nella storia dell'aviazione taiwanese. Un totale di 122 voli passeggeri sono stati cancellati durante lo sciopero. Durante la stagione del capodanno lunare 2019, oltre 600 piloti hanno partecipato a uno sciopero di 7 giorni da parte dell'Unione dei piloti di Taoyuan. Oltre 200 voli sono stati cancellati tra l'8 febbraio e il 14 febbraio.\nNel luglio 2020, lo Yuan legislativo della Repubblica di Cina ha approvato una risoluzione per il Ministero dei trasporti e delle comunicazioni per rinominare la compagnia aerea e ridisegnarne le livree a causa della frequente confusione con Air China.\nIdentit\u00e0 aziendale.\nSede.\nChina Airlines ha la sua sede, CAL Park (cinese: \u83ef\u822a \u5712\u5340; pinyin: Hu\u00e1h\u00e1ng Yu\u00e1nq\u016b), sul terreno dell'aeroporto Internazionale di Taiwan Taoyuan a Dayuan Township, contea di Taoyuan. CAL Park, situato all'ingresso dell'aeroporto, forma una linea retta con il Terminal 1, il Terminal 2 e il futuro Terminal 3.\nIn precedenza, China Airlines aveva la sua sede centrale e le sue strutture sul lato est dell'aeroporto di Taipei Songshan, nel \"China Airlines Building\" su Nanjing E. Road. Le funzioni sono state consolidate a seguito del completamento di CAL Park. La filiale di Taipei della compagnia aerea rimane presso il China Airlines Building nel centro di Taipei.\nLivrea e uniformi.\nPrima di introdurre l'attuale livrea nel 1995, la livrea della China Airlines presentava la bandiera della Repubblica di Cina (Taiwan) sulla coda per motivi commerciali e politici.\nNel 2011, il vettore ha apportato modifiche al proprio logo come parte del rinnovamento dell'immagine del marchio, svelato durante la cerimonia di adesione a Skyteam il 28 settembre. \u00c8 stato scelto un nuovo carattere per il nome dell'azienda ed \u00e8 stato adottato un nuovo approccio per l'aspetto del marchio con il fiore di prugna.\nChina Airlines ha avuto molte uniformi sin dalla sua fondazione nel 1959. L'attuale \u00e8 stata disegnata dal costumista di Hong Kong William Chang e introdotta nel 2015 per celebrare l'ingresso del vettore nell'era della prossima generazione \"NexGen\".\nSlogan.\nChina Airlines ha utilizzato diversi slogan nel corso della sua storia operativa. Nel 2006, ne \u00e8 stato introdotto uno nuovo per completare le nuove divise e per celebrare il suo 47\u00ba anniversario. Gli slogan di China Airlines sono stati i seguenti:\nProblemi con il nome.\nIl nome China Airlines, riflette il nome ufficiale di Taiwan come Repubblica di Cina. Questo \u00e8 diventato un problema durante la pandemia di COVID-19 quando un certo numero di voli China Airlines che rimpatriavano cittadini taiwanesi o portavano forniture mediche ai paesi colpiti sono stati erroneamente identificati come correlati alla Repubblica popolare cinese piuttosto che alla Repubblica cinese da funzionari stranieri e stampa internazionale. Nell'aprile 2020, il premier Su Tseng-chang ha espresso il suo sostegno per il cambiamento del nome, ma ha affermato che potrebbe venire a scapito dei diritti della nazione. Il premier ha annunciato che China Airlines avrebbe messo in evidenza Taiwan sulla fusoliera degli aerei che consegnavano forniture mediche relative al COVID-19.\nCabina.\nBusiness class.\nLa Premium Business Class \u00e8 disponibile sui Boeing 777-300ER e sugli Airbus A350-900. I sedili sono configurati in un layout 1-2-1, offrendo a ogni passeggero un accesso diretto al corridoio. Il sedile \u00e8 lungo 78 pollici in modalit\u00e0 completamente piatta. Ogni sedile \u00e8 dotato di tavolo in legno naturale, luci di lettura regolabili, contenitori multipli, prese CA e USB e uno schermo multi-touch da 18 pollici con controllo touchscreen. Il servizio di couverture \u00e8 offerto dall'equipaggio di cabina su richiesta, mentre un bar self-service, denominato Sky Lounge, offre snack, noodles istantanei, bevande e libri per i passeggeri durante il volo.\nPremium economy.\nLa Premium Economy Class \u00e8 offerta sui Boeing 777-300ER e Airbus A350-900. La classe \u00e8 dotata di sedili con schienale fisso, schermi multi-touch da 12,1 pollici, porte USB, prese di corrente universali, poggiapiedi, poggiagambe e tavoli con porta tablet regolabili. I passeggeri che viaggiano in Premium Economy Class ricevono kit di cortesia, pantofole e poggiatesta gonfiabili gratuiti. Il passo del sedile \u00e8 di circa 39 pollici.\nEconomy.\nLa classe Economy su tutti gli aeromobili ha un passo di 31-32\" e, ad eccezione dei Boeing 737, schermi IFE da 6,5\" a 11,1 \"pollici.\nChina Airlines aveva precedentemente venduto il prodotto Family Couch sui voli a lungo raggio operati dal Boeing 777-300ER e dall'Airbus A350-900XWB. Si trattava di un set di tre sedili di classe economy, nelle prime 10 file a destra della cabina di Classe Economica sul 777 e nelle prime 6 file sia a destra che a sinistra dell'A350. Prenotando tre sedili Family Couch adiacenti sui voli a lungo raggio, i passeggeri potevano sdraiarsi. Tuttavia, a causa della scarsa popolarit\u00e0, China Airlines ha smesso di vendere il prodotto a partire da giugno 2018. I sedili che possono diventare Family Couch ora avranno i poggiagambe bloccati.\nServizi.\nCatering.\nCibo e bevande serviti sui voli da Taipei sono forniti dalle strutture della China Pacific Catering Services (CPCS) di Taipei. China Airlines offre una variet\u00e0 di pasti sulle rotte intercontinentali, a seconda della classe del posto, della destinazione e della lunghezza del volo. Tipicamente vengono offerte selezioni di menu occidentali e orientali, comprese selezioni di menu stagionali variate in base alla destinazione. \u00c8 possibile richiedere offerte speciali per pasti in ogni classe al momento della prenotazione, inclusi pasti per bambini, religiosi, vegetariani e altri pasti. Vengono offerti pasti da famosi ristoranti o hotel taiwanesi, principalmente ai passeggeri di First e Business Class.\nChina Airlines offre anche rinfreschi (noti anche come pasti leggeri) o scatole di snack su tutti i loro voli internazionali. Le noci miste vengono offerte ai clienti in tutte le classi prima del volo, mentre le bevande pre-volo vengono servite esclusivamente ai passeggeri di First e Business Class.\nBar self service.\nIl Boeing 777-300ER e l'Airbus A350-900 di China Airlines dispongono di un galley bar, Sky Lounge, dove i passeggeri della Premium Business Class possono servirsi con caff\u00e8, t\u00e8, bevande alcoliche, spaghetti in tazza o snack. L'area del bar presenta anche aree sociali, situate vicino alle uscite, e libri selezionati da Eslite Bookstore.\nIntrattenimento.\nFantasy Sky, il sistema di intrattenimento in volo di China Airlines, \u00e8 disponibile su tutti i tipi di aeromobili escluso il Boeing 737-800. Il sistema \u00e8 disponibile in tre lingue: cinese tradizionale, inglese e giapponese. Oltre 100 film sono offerti oltre a programmi televisivi, canzoni e videogiochi. Altre funzioni includono le viste della telecamera esterna, le informazioni sulla compagnia e il collegamento dei dati di volo (disponibili prima dell'atterraggio). Inoltre, sul Boeing 777-300ER, \"Fantasy Sky\" include cataloghi Duty-Free, e-book, sondaggi e chat.\nPer quanto riguarda i dispositivi elettronici personali, China Airlines, in conformit\u00e0 con le normative governative, consente ai passeggeri di utilizzarli, riponibili nella tasca del sedile e in modalit\u00e0 aereo, per tutto il viaggio. I dispositivi digitali pi\u00f9 pesanti di 1 kg possono essere utilizzati solo sopra i 10.000 piedi. Inoltre, dopo l'atterraggio e durante lunghi ritardi, il roaming dei dati \u00e8 consentito con il permesso del comandante.\nChina Airlines pubblica tre riviste a bordo per i suoi passeggeri: Dynasty, Fantasy Sky e Sky Boutique.\nWi-fi in volo.\nIl wi-fi in volo, che utilizza i sistemi di banda Ku eXConnect di Panasonic Avionics e i portali Deutsche Telekom, \u00e8 disponibile sui Boeing 777-300ER e sull'Airbus A350-900 una volta che l'aereo raggiunge l'altitudine di crociera. I passeggeri possono usufruire della connessione Internet pagando tramite il sistema. Ci sono anche servizi gratuiti come articoli di notizie e informazioni meteorologiche. Le telefonate e le chat video non sono consentite sul sistema.\nIn precedenza, nel 2005, China Airlines aveva installato Connexion by Boeing in banda Ku sui Boeing 747-400. Il servizio \u00e8 stato interrotto nel 2006 a seguito dello scioglimento di Connexion da parte di Boeing.\nFrequent flyer.\nDynasty Flyer \u00e8 il programma frequent flyer di China Airlines. Ci sono quattro livelli di cui tre \"Elite\" sono Gold, Emerald e Paragon. I membri possono qualificarsi per questi livelli Elite guadagnando miglia aeree e/o segmenti sufficienti entro 12 mesi di calendario. I membri Elite hanno pi\u00f9 privilegi come l'accesso alla VIP Lounge, una franchigia bagaglio pi\u00f9 alta e la possibilit\u00e0 di aggiornare il proprio biglietto a una cabina diversa.\nNel gennaio 2013, China Airlines, China Eastern Airlines, China Southern Airlines e XiamenAir, membri di Skyteam, hanno annunciato l'intenzione di stabilire \"Greater China Connection\". La partnership garantisce che i membri che volano con le quattro compagnie aeree possano godere di vantaggi uguali e cambiare liberamente i voli per qualsiasi volo partner di Greater China Connection.\nDynasty Lounges.\nLe lounge delle compagnie aeree di China Airlines sono etichettate come \"Dynasty Lounge\". Ci sono un totale di 9 lounge China Airlines (inclusa 1 lounge di Mandarin Airlines a Taichung) in 7 diversi aeroporti. I servizi lounge in altre destinazioni China Airlines sono offerti da Skyteam, compagnie aeree partner o operatori locali. Dynasty Lounge \u00e8 disponibile per i passeggeri di Business Class e per i titolari di carte Dynasty Flyer Gold, Emerald e Paragon. Le lounge a due sezioni includono un'Area Esclusiva, per i titolari di carte Dynasty Flyer Emerald e Paragon, e un'Area di Business Class, per i passeggeri di Business Class e titolari di carta Dynasty Flyer Gold.\nLe caratteristiche della Dynasty Lounge variano in base alla localit\u00e0. I servizi includono tipicamente pasti, bevande, accesso Wi-Fi gratuito, computer, televisori, pubblicazioni, docce e sale per l'allattamento. Dormitori e tea bar sono presenti nella lounge del Terminal 1 dell'aeroporto internazionale di Taiwan Taoyuan, recentemente rinnovata, progettata dall'architetto taiwanese Ray Chen.\nDestinazioni.\nChina Airlines, al 2021, opera oltre 1.400 voli settimanali (compresi i voli cargo) verso 118 aeroporti in 115 citt\u00e0 in quattro continenti (esclusi i voli in code-share). Il Giappone \u00e8 il mercato pi\u00f9 importante del vettore, con oltre 180 voli settimanali da pi\u00f9 punti a Taiwan verso 14 destinazioni giapponesi.\nChina Airlines ha il suo hub pi\u00f9 grande presso l'aeroporto Internazionale di Taiwan Taoyuan, che \u00e8 il pi\u00f9 grande aeroporto di Taiwan e si trova vicino alla capitale nazionale di Taipei. China Airlines opera dal Terminal 1 e 2 dell'aeroporto. Le operazioni in Europa, India, Corea del Sud, Hong Kong e Sud-est asiatico si trovano al Terminal 1, mentre quelle verso Cina, Giappone, Nord America e Oceania si trovano al Terminal 2. Inoltre, China Airlines e la sua controllata domestica Mandarin Airlines operano numerosi voli in partenza dall'aeroporto Internazionale di Kaohsiung e dall'aeroporto di Taipei Songshan, l'aeroporto del centro di Taipei. I voli internazionali dall'aeroporto di Songshan a tre aeroporti del centro del nord-est asiatico, vale a dire Tokyo-Haneda, Seoul-Gimpo e Shanghai-Hongqiao, hanno un significato importante per il vettore in quanto le rotte formano un \"Golden Flight Circle\" dell'Asia nord-orientale.\nL'espansione della presenza internazionale di China Airlines \u00e8 stata a lungo limitata dallo status politico di Taiwan. I voli per la Cina continentale non sono stati consentiti fino al 2003, quando il volo charter per il Capodanno cinese 585 da Taipei-Taoyuan a Shanghai-Pudong via Hong Kong ha reso China Airlines il primo vettore taiwanese ad atterrare legalmente nella Cina continentale e il primo vettore a volare legalmente tra le due aree dopo la loro scissione durante la guerra civile. Il vettore ha operato voli charter occasionali attraverso lo stretto per altri pochi anni fino al 2008, quando sono iniziati i voli regolari. Nel 2009, un nuovo accordo ha consentito a China Airlines di avviare voli di linea per la terraferma. Da allora, la Cina \u00e8 diventata rapidamente il secondo mercato pi\u00f9 grande per China Airlines, con oltre 130 voli verso 33 destinazioni in tutta la terraferma.\nRotte.\nNel periodo tra il 2011 e il 2015, China Airlines si \u00e8 concentrata sul rafforzamento della propria rete regionale; a partire dal 2015 fino al 2020, il vettore ha rafforzato ed espanso la sua rete europea, nordamericana e oceanica con la nuova flotta di aerei a lungo raggio. Dopo aver aggiornato tutte le sue rotte europee ai servizi non-stop, alla fine del 2017, il vettore ha lanciato quattro servizi settimanali per l'aeroporto di Londra-Gatwick. In Francia, poich\u00e9 China Airlines non ha i diritti per operare voli verso Parigi, la compagnia aerea collabora con Air France, partner di SkyTeam, per i voli non-stop diretti alla capitale francese; China Airlines vende il 40% dei posti il volo. In America, nel marzo 2018, sono stati lanciati voli giornalieri tra Taipei e l'aeroporto Internazionale dell'Ontario a Greater Los Angeles. Inoltre, il vettore ha espresso interesse a lanciare destinazioni europee come Barcellona, Madrid, Milano e Praga; in Nord America, Atlanta, Boston, Chicago, Seattle, Montr\u00e9al e Toronto.\nPer quanto riguarda la sua rete regionale, China Airlines sostiene attivamente la \"Nuova politica verso il sud\" del governo taiwanese aggiungendo frequenze al sud-est asiatico. D'altra parte, le rotte della terraferma vengono ridimensionate a causa delle tensioni nelle relazioni attraverso lo stretto.\nAccordi commerciali.\nAl 2022 China Airlines ha accordi di code-share con le seguenti compagnie:\nAlleanze.\nIl 28 settembre 2011 China Airlines \u00e8 entrata a far parte di SkyTeam.\nFlotta.\nFlotta attuale.\nA dicembre 2021 la flotta di China Airlines \u00e8 cos\u00ec composta:\nFlotta storica.\nChina Airlines operava in precedenza con i seguenti aeromobili:\nStoria.\nPiani di rinnovamento.\nA maggio 2019, China Airlines ha annunciato che introdurr\u00e0 l'Airbus A321neo per sostituire la sua flotta di Boeing 737-800. La compagnia aerea prender\u00e0 in consegna 25 A321neo, di cui 14 noleggiati e 11 acquistati, a partire dal 2021. L'ordine con Airbus include anche l'opzione per altri 5.\nChina Airlines ha anche opzioni per ulteriori 6 A350. La decisione di cambiare le opzioni in ordini fermi sar\u00e0 basata sulle prestazioni dell'aeromobile sulle rotte europee senza scalo. La compagnia aerea ha assunto un atteggiamento cauto nell'ordinare la variante pi\u00f9 grande A350-1000 a causa della grande capacit\u00e0.\nPer quanto riguarda l'Airbus A330-300, dal 2017 sono in corso piani di sostituzione. In precedenza, nel 2016, era stato annunciato un programma di retrofit per aggiornare i prodotti di bordo sugli A330. Il piano \u00e8 stato sospeso a tempo indeterminato a favore dell'ordinazione e del leasing di nuovi aeromobili.\nRitiri.\nNel giugno 2017, China Airlines ha completato il ritiro dell'intera flotta di Airbus A340-300 e di tutti i Boeing 747-400 consegnati prima del 2004. Ha inoltre eliminato la maggior parte dei Boeing 737-800 consegnati prima del 2014. L'A340-300 e il Boeing 747-400 ritirati sono stati immagazzinati nel cimitero all'aeroporto di Victorville o venduti. Per quanto riguarda la pi\u00f9 recente flotta di passeggeri Boeing 747-400 con motori General Electric CF6, saranno tenuti a operare voli regionali ad alta richiesta.\nChina Airlines Cargo.\nChina Airlines Cargo, la divisione cargo di China Airlines, attualmente gestisce una flotta di 20 aerei verso 33 destinazioni in Asia, Europa e Nord America. La divisione utilizza anche lo spazio di carico sugli aerei passeggeri del gruppo. Nel maggio 2019, China Airlines ha firmato un Memorandum of Understanding (MoU) con Boeing per 3 ordini e 3 opzioni del Boeing 777F che sostituir\u00e0 parzialmente la flotta di 747-400F."}
{"id": "1802034", "revid": "62004", "url": "https://it.wikipedia.org/wiki?curid=1802034", "title": "Gorazd \u0160tangelj", "text": "Carriera.\nVincitore nel 1996 del Giro del Belvedere per dilettanti, pass\u00f2 professionista nel 1997. Nel corso degli anni si dimostr\u00f2 un corridore completo, in grado di competere su tutti i terreni. In carriera assolse prevalentemente compiti di gregariato a favore di campioni come Gilberto Simoni, Damiano Cunego, Ivan Basso, Aleksandr Vinokurov, ma seppe comunque cogliere undici vittorie da \"pro\", tra cui quelle al Trofeo Melinda 2000 e al Giro di Toscana 2001. Partecip\u00f2 anche a nove edizioni del Giro d'Italia e ai Giochi olimpici di Atene 2004.\nNel 2000 si aggiudic\u00f2 il titolo nazionale sloveno in linea, salvo poi essere squalificato perch\u00e9 positivo all'efedrina al successivo controllo antidoping: la vittoria venne assegnata ad Andrej Hauptman. Si rifece esattamente dieci anni dopo, nel 2010, aggiudicandosi in solitaria il titolo nazionale sul traguardo di Ptuj.\nAbbandonata l'attivit\u00e0 agonistica al termine della stagione 2011, all'et\u00e0 di trentott'anni, nel 2012 assunse la carica di direttore sportivo aggiunto per il Pro Team Astana. Dal 2017 \u00e8 direttore sportivo del team Bahrain-McLaren."}
{"id": "1802040", "revid": "146644", "url": "https://it.wikipedia.org/wiki?curid=1802040", "title": "Magistero ecclesiale", "text": ""}
{"id": "1802041", "revid": "767487", "url": "https://it.wikipedia.org/wiki?curid=1802041", "title": "Sicilia!", "text": "Sicilia! \u00e8 un film del 1999, diretto da Dani\u00e8le Huillet e Jean-Marie Straub.\nLa pellicola, in bianco e nero, \u00e8 basata su un adattamento del romanzo di Elio Vittorini \"Conversazione in Sicilia\", pubblicato nel 1941.\nI due registi hanno presentato il film nella sezione Un Certain Regard al 52\u00ba Festival di Cannes.\nTrama.\n\"Sicilia!\" \u00e8 la storia di un uomo che ritorna per una visita alla sua terra nat\u00eca, la Sicilia appunto, dopo aver vissuto a Milano per diversi anni.\nBackstage.\nUtilizzando il materiale filmato nel set, il regista francese Jean-Charles Fitoussi ha realizzato il documentario \"Sicilia! Si gira\". Durante il montaggio di \"Sicilia!\" il regista portoghese Pedro Costa ha girato un ulteriore documentario sull'opera di Straub e Huillet, \"Dove giace il vostro sorriso sepolto?\"."}
{"id": "1802044", "revid": "745179", "url": "https://it.wikipedia.org/wiki?curid=1802044", "title": "Gruppo compatto", "text": ""}
{"id": "1802046", "revid": "22475", "url": "https://it.wikipedia.org/wiki?curid=1802046", "title": "Dan Barker", "text": "Laureato in teologia presso la Azusa Pacific University, \u00e8 stato consacrato pastore nel 1975 e ha servito come assistente pastore in diverse chiese, finch\u00e9 \u00e8 diventato ateo nel 1984. Nel 1992 ha pubblicato il libro \"Losing Faith in Faith: From Preacher to Atheist\" (Perdere la fede nella fede: da predicatore ad ateo). \u00c8 sposato con Annie Laurie Gaylor, fondatrice dell'associazione \"Freedom From Religion Foundation\" con sede a Madison, nel Wisconsin. Barker \u00e8 inoltre membro della Prometheus Society.\n\u00c8 noto per aver lanciato una sfida ai cristiani, ovvero quella di riferire cosa \u00e8 accaduto veramente il giorno di Pasqua, a patto che l'intera storia venga raccontata seguendo le sacre scritture, in particolare i Vangeli (nei passi Matteo 28, Marco 16, Luca 24 e Giovanni 20-21), negli Atti degli Apostoli (1:3-12) e nella Prima lettera ai Corinzi (15:3-8).\nLa sfida venne inizialmente accettata da un sacerdote, con cui Barker ebbe una discussione durante un dibattito radio. Il sacerdote annunci\u00f2 in quell'occasione che avrebbe mandato il suo resoconto nel giro di un paio di giorni, ma tale rapporto non arriv\u00f2 mai.\nSuccessivamente \u00e8 arrivata risposta anche da parte di due sacerdoti a cui era stato inviato l'articolo contenente la sfida, ma nessuno dei due si \u00e8 attenuto alle regole."}
{"id": "1802072", "revid": "1793900", "url": "https://it.wikipedia.org/wiki?curid=1802072", "title": "New Orleans VooDoo", "text": "I New Orleans VooDoo sono una squadra di Arena Football League con sede a New Orleans, Louisiana. La squadra \u00e8 stata fondata nel 2004."}
{"id": "1802073", "revid": "599013", "url": "https://it.wikipedia.org/wiki?curid=1802073", "title": "Mohamed Aboutreika", "text": "Ritenuto da molti esperti e appassionati tra i migliori calciatori della storia del calcio egiziano, con la selezione dei Faraoni - con cui vanta 100 presenze e 38 reti - si \u00e8 laureato Campione d'Africa nel 2006 e nel 2008.\nNel corso della sua carriera - dopo gli inizi al Tersana - ha rivestito principalmente la maglia dell'Al-Ahly, squadra di cui \u00e8 ritenuto una bandiera e con cui ha vinto 24 titoli, tra cui sette campionati egiziani e cinque Coppe dei Campioni d'Africa.\nBiografia.\nPossiede una laurea in filosofia, conseguita presso l'Universit\u00e0 del Cairo. Musulmano praticante, ha preso parte a numerose iniziative umanitarie conducendo campagne di sensibilizzazione contro la povert\u00e0 e in favore della donazione di sangue, quest'ultime mirate all'aiuto dei bambini malati di cancro.\nIn passato \u00e8 stato utilizzato come testimonial della Pepsi, nota azienda statunitense.\nCaratteristiche tecniche.\nTrequartista, adattabile a seconda punta. Si distingue per tecnica, intelligenza tattica, un'ottima visione di gioco - che gli consente di creare occasioni da rete per i compagni di squadra - e senso della posizione. \u00c8 inoltre uno specialista sui calci piazzati.\nCarriera.\nClub.\nNato in un quartiere povero di Giza, ha giocato nelle giovanili del Tersana debuttando in prima squadra a 17 anni. Con questo club \u00e8 stato promosso in prima divisione ed \u00e8 stato il capocannoniere per due stagioni consecutive. Nel gennaio 2004 viene tesserato dall'Al-Ahly.\nIl 4 marzo 2005 esordisce nella CAF Champions League (massima competizione continentale africana, nota anche come Coppa dei Campioni d'Africa), in occasione della partita - valida per il primo turno della competizione - disputata contro il Villa Kampala.\nIl 12 novembre 2005 segna una delle tre reti con cui la squadra si impone per 3-0 ai danni dell'\u00c9toile du Sahel, partita che decreta il successo degli egiziani nella manifestazione. A questo successo segue - il 24 febbraio 2006 - quello della Supercoppa d'Africa, ottenuto contro il FAR Rabat ai calci di rigore.\nIl 20 dicembre 2013 annuncia il proprio ritiro dal calcio giocato.\nNazionale.\nEsordisce con i \"Faraoni\" il 19 marzo 2001 in un'amichevole disputata al Cairo contro l'Estonia (terminata 3-3), subentrando al 27' della ripresa al posto di Sayed Abdel Hafiz. Mette a segno la sua prima rete in Nazionale a distanza di tre anni - il 31 marzo 2004 - contro il Trinidad e Tobago.\nPrende parte alla Coppa d'Africa 2006, disputata in Egitto. I Faraoni raggiungeranno - grazie anche al suo contributo (autore di due reti nella fase a gironi) - la finale vinta contro la Costa d'Avorio ai calci di rigore. Suo \u00e8 il tiro dal dischetto che consegna il trofeo ai padroni di casa.\nViene convocato per la Coppa d'Africa 2008, disputata in Ghana. Il 26 gennaio 2008 viene sanzionato dalla FIFA per averne violato le regole. Il calciatore - dopo aver segnato la rete del momentaneo 2-0 (l'incontro terminer\u00e0 3-0 grazie ad una sua doppietta) contro il Sudan - si era tolto la divisa mostrando una maglietta con scritto \"Sympathize with Gaza\", in segno di protesta verso il blocco di 10 giorni imposto da Hamas lungo la Striscia di Gaza.\nIl 10 febbraio 2008 una sua rete consente ai Faraoni di imporsi per 1-0 ai danni del Camerun, laureandosi vincitori della Coppa d'Africa per la seconda volta consecutiva.\nNel 2009 prende parte alla FIFA Confederations Cup. Alla luce delle ottime prestazioni fornite (manda in rete Zidan due volte contro il Brasile e mette a segno l'assist per Homos su calcio d'angolo che consente ai Faraoni di imporsi 1-0 contro l'Italia), viene inserito nella formazione ideale della competizione a fine torneo.\nIn lista tra i convocati per la Coppa d'Africa 2010, durante un allenamento con la Nazionale rimedia un infortunio che lo costringe a saltare la manifestazione. Nel 2012 prende parte - nelle vesti di capitano - alle Olimpiadi di Londra con la selezione olimpica. Il 19 novembre 2013 gioca la sua 100\u00aa gara con i \"Faraoni\".\nStatistiche.\nPresenze e reti nei club.\n\"Statistiche aggiornate al 20 dicembre 2013.\"\nCronologia presenze e reti in Nazionale.\n \nRecord.\n\"Dati aggiornati al 18 dicembre 2013.\""}
{"id": "1802075", "revid": "92723", "url": "https://it.wikipedia.org/wiki?curid=1802075", "title": "Hu\u00ecyuan", "text": "Fu un monaco buddhista cinese e traduttore di testi dal sanscrito al cinese. Discepolo di D\u00e0o'\u0101n (\u9053\u5b89, 312-385), fu il fondatore del monastero di D\u014dngl\u00edn (\u6771\u6797) sul Monte L\u00fa (\u5eec\u5c71) e istitu\u00ec la scuola della Terra Pura, a livello formale.\nHu\u00ecyuan nacque nel 334 da una famiglia di letterati confuciani di Yanmen (provincia dello Shanxi) di nome \"Jia\". \nAllo scopo di approfondire i classici daoisti del \"L\u01ceoz\u01d0\" (\u8001\u5b50), dello \"Zhu\u0101ngz\u01d0\" (\u838a\u5b50) e del \"Li\u00e8z\u012d\" (\u5217\u5b50), Hu\u00ecyuan si trasfer\u00ec, nel 347, a Xiangyang (oggi Xiangfan, provincia di Hubei), dove incontr\u00f2 D\u00e0o'\u0101n che lo introdusse alla letteratura buddhista (in particolar modo ai \"Praj\u00f1\u0101p\u0101ramit\u0101s\u016btra\") conferendogli a ventun'anni l'ordinazione monastica.\nQuando l'imperatore F\u00fa Ji\u0101n (\u82fb\u5805, conosciuto anche come \u4e16\u7956, Sh\u00ec Z\u01d4, regno: 357-385) della dinastia Qin Anteriori (di etnia \"Di\" \u6c10) occup\u00f2 nel 379 Xiangyang, allievo e discepolo si separarono: D\u00e0o'\u0101n si trasfer\u00ec verso Nord a Chang'an (provincia dello Shaanxi), mentre Hu\u00ecyuan si spost\u00f2 verso Sud, salendo sul Monte Lu (provincia dello Jianxi). Alle pendici del Monte L\u00fa Hu\u00ecyuan, grazie all'interessamento di Huiyong un suo condiscepolo di Xiangyang, eresse il monastero di D\u014dngl\u00edn da cui non usc\u00ec pi\u00f9 fino al giorno della sua morte, nel 416.\nSul Monte L\u00fa, Hu\u00ecyuan studi\u00f2 l\"'Abhidharma J\u00f1\u0101naprasth\u0101na \u015b\u0101stra\" (\u963f\u6bd8\u9054\u78e8\u767c\u667a\u8ad6, pinyin: \"\u0100p\u00edd\u00e1m\u00f3 f\u0101zh\u00ec l\u00f9n\", testo centrale dell'Abhidharma sarv\u0101stiv\u0101da), con Sa\u1e43ghadeva (monaco sarv\u0101stiv\u0101da originario di Khuba, oggi Kabul in Afghanistan) interessandosi egli stesso ad alcune traduzioni.\nEbbe una stretta corrispondenza con Kum\u0101raj\u012bva che operava a Chang'an e ospit\u00f2 a D\u014dngl\u00edn il monaco kushan Buddhabhadra.\nNel 404 replicando alla politica discriminatoria dell'usurpatore della Dinastia Jin orientale, Hu\u00e1n Xu\u00e1n (\u6853\u7384, regno: 403-404, Hu\u00ecyuan redasse lo \"Sh\u0101m\u00e9n b\u00f9j\u00ecng w\u00e1ngzh\u011b\" (\u6c99\u9580\u4e0d\u656c\u738b\u8005, Il monaco non deve rendere omaggio al sovrano), ) in cui sottoline\u00f2 che i religiosi non potevano essere sottomessi all'autorit\u00e0 temporale in quanto avevano abbandonato il mondo. Il trattato ebbe successo e fu per secoli citato nelle polemiche religiose tra i monaci buddhisti e le autorit\u00e0 laiche.\nLa figura di Hu\u00ecyuan godette di un'universale popolarit\u00e0 presso tutti i ceti cinesi i quali lo venerarono per generazioni come un grande saggio. D'altronde Hu\u00ecyuan, a differenza di D\u00e0o'\u0101n, non redasse commentari per i monaci piuttosto per i laici, utilizzando sempre concetti derivati dal Daoismo e dal Confucianesimo, metodo che se da una parte gli consent\u00ec di contribuire a diffondere il Buddhismo in Cina, d'altra caus\u00f2 alcune confusioni sui temi propriamente buddhisti che mal si prestavano ad essere presentanti con concetti di diversa estrazione culturale.\nL'11 settembre 402, insieme ad altri 123 discepoli, laici e monaci, celebr\u00f2 sul Monte Lu un rito di fronte al Buddha Amit\u0101bha (\u963f\u5f4c\u9640, \u0100m\u00edtu\u00f3) per compiere un voto collettivo teso alla rinascita a Sukh\u0101vat\u012b (\u6de8\u571f, \"j\u00ecngt\u01d4\", Terra Pura). Tale rito fu ripreso dalla \"Societ\u00e0 del Loto Bianco\" (\u767d\u84ee\u6559, \"B\u00e1ili\u00e1nji\u00e0o\") nata all'inizio del XII secolo che, unitamente a tutte le scuole cinesi e giapponesi della Terra Pura, a Hu\u00ecyuan si richiamava.\nTra le altre opere gli sono attribuite: il \"Tanfu lun\" (\u8892\u670d\u8ad6), il \"Mingbao lun\" (\u660e\u5831\u8ad6) e il \"Nianfo sanmei shijixu\" (\u5ff5\u4f5b\u4e09\u6627\u8a69\u96c6\u5e8f)."}
{"id": "1802080", "revid": "1772671", "url": "https://it.wikipedia.org/wiki?curid=1802080", "title": "Sfera (disambigua)", "text": ""}
{"id": "1802089", "revid": "2110845", "url": "https://it.wikipedia.org/wiki?curid=1802089", "title": "Raymond Boudon", "text": "Biografia.\nAllievo di Raymond Aron, dopo gli studi all'\u00c9cole normale sup\u00e9rieure di Parigi, all'Universit\u00e0 di Friburgo (Germania) e alla Columbia University di New York, ottiene il dottorato di Stato alla Sorbona nel 1967. Ricercatore al CNRS dal 1961 al 63, diventa professore alla Sorbona di Parigi a partire dal 1967. Dirige la rivista \u201cL'Ann\u00e9 Sociologique\u201d, e il Centre d'Etudes Sociologiques del CNRS a Parigi. Membro dell'Institut de France dal 1990, dal 1995 \u00e8 membro dell'International Academy di Filosofia della Scienza a Bruxelles. Ha avuto molti allievi, tra cui Mohmaed Cherkaoui, Bernard Valade, Philippe Besnard e - in Italia - Enzo Di Nuoscio e Carlo Lottieri.\nPensiero di Boudon.\nHomo sociologicus.\nBoudon contrappone all'Homo oeconomicus della Teoria della scelta razionale, un individuo dotato di una razionalit\u00e0 situata, cio\u00e8 legata alle condizioni sociali e culturali dell'attore stesso. Quest'uomo, l'Homo sociologicus, non ragiona solo in termini di beneficio, Boudon infatti afferma che valori, credenze ed abitudini non possono esser tralasciate in quanto l'individuo le interiorizza. Inoltre gli individui possono commettere errori non potendo sempre individuare la scelta migliore, la sua razionalit\u00e0 \u00e8 limitata, data l'insufficienza di informazioni di cui l'attore dispone. L'individuo pu\u00f2 essere condizionato da scelte ideologiche ed infine essendo integrato, in costante interazione con la societ\u00e0, deve rispondere a attese sociali legate al suo ruolo.\nL'Homo sociologicus di Boudon agisce in modo razionale, ma anche per \"buone ragioni\" condizionate da valori, convinzioni e soprattutto dall'identit\u00e0 personale, concetto che si distacca completamente dal modello della Teoria della scelta razionale e dal concetto weberiano di agire razionale rispetto allo scopo.\nOpere.\nTradotti in molte lingue, i suoi libri comprendono:\nBibliografia.\n\"Boudon, un sociologue classique\", Jean-Michel Morin, L'Harmattan Ed., Parigi, 2006\n\"Le ragioni degli individui. L'individualismo metodologico di Raymond Boudon\", Enzo Di Nuoscio, Ed. Rubbettino, Soveria Mannelli, 1996\n\"Elogio del senso comune di Raymond Boudon\", Ed. Rubbettino, Soveria Mannelli, 2008\n\"Tocqueville oggi di Raymond Boudon\", Ed. Rubbettino, Soveria Mannelli, 2007\n\"Perch\u00e9 gli intellettuali non amano il liberalismo di Raymond Boudon\", Ed. Rubbettino, Soveria Mannelli, 2004"}
{"id": "1802093", "revid": "767487", "url": "https://it.wikipedia.org/wiki?curid=1802093", "title": "Los Angeles Avengers", "text": "I Los Angeles Avengers erano una squadra di Arena Football League con sede a Los Angeles, California. La squadra era stata fondata nel 2000 ed \u00e8 rimasta attiva fino al 2009."}
{"id": "1802094", "revid": "104087", "url": "https://it.wikipedia.org/wiki?curid=1802094", "title": "Vitamina B13", "text": ""}
{"id": "1802104", "revid": "729019", "url": "https://it.wikipedia.org/wiki?curid=1802104", "title": "Hermann Fegelein", "text": "Nel 1944 si spos\u00f2 con Gretl Braun (1915-1987), che era sorella di Eva (1912-1945), compagna e, nell'ultimo giorno della sua vita, moglie di Adolf Hitler. \u00c8 stato cognato di Adolf Hitler da parte di sua moglie Eva Braun.\nBiografia.\nDa ragazzino lavor\u00f2 nella scuola di equitazione del padre e attorno agli anni venti-trenta partecip\u00f2 a numerose gare di equitazione con buoni risultati. Allorquando la scuola chiuse, per la grave depressione che colp\u00ec la Germania, and\u00f2 a lavorare come stalliere per Christian Weber, uno dei primi aderenti al nascente partito nazista e allora presidente della giunta comunale di Monaco di Baviera, che introdusse il giovane Hermann nel partito e successivamente nelle SS. Nel 1925 entr\u00f2 nell'esercito mentre nel 1928 fu assunto dalla polizia di stato della Baviera: mentre si trovava a Monaco di Baviera ader\u00ec al Partito Nazista (ebbe la tessera 1.200.158).\nInizialmente fece parte delle SA (1930), e successivamente milit\u00f2 nelle SS a partire dal 15 maggio 1933. Con il suo ingresso nelle SS si leg\u00f2 ad Heinrich Himmler, che ne fece presto il delfino, consegnandogli il ruolo di comandante della scuola di cavalleria delle SS, ruolo che ricopr\u00ec dal 1936 al 1939. Nel 1939 Heinrich Himmler gli ordin\u00f2 di costituire un corpo di cavalleria da impiegare in battaglia; fu cos\u00ec che il 15 settembre 1939 fu creata la prima SS-Totenkopf-Reiter-Standarte con personale proveniente dalle Allgemeine-SS, dalle SS-Reiter-Standarten e qualche ufficiale dalla Schutzpolizei.\nUna volta scoppiata la guerra con l'invasione della Polonia, Fegelein fu impiegato su quel fronte con la sua divisione di cavalleria, con l'ordine di stare nelle retrovie e operare rastrellamenti con annessi obblighi di polizia; successivamente la cavalleria di Fegelein fu impiegata in prima linea sul fronte russo. Su questo nuovo fronte egli si distinse per le numerose battaglie vittoriose contro i partigiani russi.\nNel 1941 la 1\u00aa SS-Totenkopf-Reiterstandarte e la 2\u00aa si unirono a formare la SS-Kavallerie-Brigade, comandata sempre da Fegelein e impiegata da Adolf Hitler sempre sul fronte russo. Con questa nuova divisione (che manteneva gli ordini di polizia e di contrasto dei partigiani russi) si rese tristemente noto per i vari massacri che perpetr\u00f2 nei confronti non solo dei combattenti russi (partigiani e soldati) ma soprattutto di civili ebrei (fra cui donne e bambini). Il numero delle vittime massacrate da Fegelein (che si guadagn\u00f2 il soprannome di \"macellaio\") \u00e8 impreciso a tutt'oggi, anche se le stime ufficiali parlano di 250 combattenti morti e di circa 6500 civili, massacrati con l'accusa di favoreggiamento nei fatti che videro impiegati i partigiani russi nelle lande delle paludi del Pryp\"jat'. Dal giugno 1942 la Brigade cominci\u00f2 a subire le prime perdite. Nello stesso anno perse circa il 60% degli effettivi nei sanguinosi combattimenti nei pressi di R\u017eev e Gusevo e lo stesso Fegelein fu ferito numerose volte, conquistandosi cos\u00ec la Croce di Cavaliere della Croce di Ferro per il valore militare, a cui si aggiunsero in seguito le foglie di quercia e le spade.\nLa Brigade fu rinvigorita dall'aggiunta di un terzo reggimento di cavalleria e di circa 900 \"Volkdeutsche\" provenienti dalla Romania, e fu trasformata (per la terza volta sotto Fegelein) in Division, con il nome di SS-Kavallerie Division. Fegelein, che dal 1942 al 1943 non aveva ricoperto il ruolo di comandante a causa delle ferite, riprese il comando nel 1943, quando gi\u00e0 da marzo la Division si trovava nuovamente sul fronte russo (nel 1942, per ricostituirne le file, era stata spostata in Polonia). All'arrivo di Fegelein a ottobre, la Division assunse la numerazione 8 (a seguito della riorganizzazione numerata di tutto il reparto della cavalleria) e riprese gli attacchi contro i partigiani russi. Nel gennaio del 1944, su ordine di Himmler, Fegelein fu richiamato a Berlino, e divenne il braccio destro di Himmler con il compito di fare da tramite fra il Capo delle SS e Hitler. Pochi mesi pi\u00f9 tardi, nel marzo del 1944 la Division, che era stata comandata da Fegelein per tre volte, si guadagn\u00f2 il titolo onorifico di \"Florian Geyer\", dal nome di un antico cavaliere tedesco.\nUna volta rientrato a Berlino, la carriera di Fegelein vide susseguirsi nel giro di poco pi\u00f9 di un anno una rapida ascesa ai vertici del partito e l'ancor pi\u00f9 rapido declino, finito tragicamente con la sua fucilazione per alto tradimento. Nel giugno del 1944 spos\u00f2 la sorella di Eva Braun, Gretl Braun, divenendo, in un certo senso, cognato del F\u00fchrer; le celebrazioni furono grandiose e i festeggiamenti proseguirono anche alcuni mesi dopo, nelle residenze private di Hitler. Pochi giorni dopo il matrimonio, Fegelein fu promosso SS-Gruppenf\u00fchrer und Generalleutnant der Waffen-SS, il grado pi\u00f9 alto che poteva ricevere, diventando uno degli uomini pi\u00f9 influenti del Reich. Nel 1944 rimase gravemente ferito nell'attentato alla Tana del lupo, il bunker di Hitler. Trasferitosi nel F\u00fchrerbunker sotto la Cancelleria di Berlino insieme ad Hitler nel 1945, vi rimase fino a prima dell'accerchiamento della citt\u00e0 da parte dei Russi, quando tent\u00f2 di scappare dalla citt\u00e0 per non cadere nelle mani dell'Armata rossa.\nHitler si accorse della sua assenza durante la celebrazione del matrimonio con Eva Braun e lo fece arrestare dalle SS mentre, in abiti borghesi, si accingeva a fuggire dal suo appartamento berlinese della Bleibtreustra\u00dfe (che ironicamente significa \"la strada del rimanere fedeli\"), a Charlottenburg, con molto denaro e in compagnia di un'affascinante e giovane donna ungherese appassionata di ballo. Venne riportato nel bunker, degradato e privato dei suoi titoli e rinchiuso in una cella. L'annuncio del tradimento di Himmler gli era stato fatale. Hitler lo accus\u00f2 di essere in combutta con lui, e un improvvisato tribunale delle SS lo condann\u00f2 a morte per complicit\u00e0 nel tradimento; venne fucilato all'alba nel giardino della cancelleria. Eva fece il possibile per salvare il cognato, ma fu tutto inutile.\nLa moglie di Hermann Fegelein, Gretl Braun, era in attesa del loro primo figlio, una bambina, che nacque il 5 maggio 1945 e che fu chiamata Eva Barbara, in ricordo della zia. La donna si uccise il 25 aprile 1975 dopo la morte del suo fidanzato."}
{"id": "1802106", "revid": "16508305", "url": "https://it.wikipedia.org/wiki?curid=1802106", "title": "Larry O'Brien NBA Championship Trophy", "text": ""}
{"id": "1802108", "revid": "125929440", "url": "https://it.wikipedia.org/wiki?curid=1802108", "title": "Jennifer Coolidge", "text": " \nNota al pubblico per i ruoli della mamma di Stifler nella serie cinematografica \"American Pie\" e di Sophie Kaczynski nella sitcom \"2 Broke Girls\", ha ricevuto il plauso della critica per la sua interpretazione di Tanya McQuoid nella serie antologica \"The White Lotus\" (2021), per cui \u00e8 stata candidata al Golden Globe e allo Screen Actors Guild Award.\nBiografia.\nNata e cresciuta a Boston nel Massachusetts, ha studiato alla Norwell High School ed in seguito all'Emerson College. Nota per aver impersonato la madre di Stifler nella serie di film \"American Pie\" e per le numerose apparizioni nelle serie televisive statunitensi, \u00e8 prevalentemente conosciuta sul piccolo schermo per il ruolo di Sophie, nella serie televisiva americana \"2 Broke Girls\". Nel 2015 \u00e8 in televisione come interprete del ruolo della madre di Brittany Pierce, nella serie televisiva \"Glee\".\nAnimalismo e Ambientalismo.\nJennifer Coolidge si impegna regolarmente per gli animali e l'ambiente. Per questo ha fatto la MC insieme al comico Chris Kattan in occasione del trentesimo anniversario dell'organizzazione per la protezione della vita marina Sea Shepherd. Sostiene inoltre l\"'American Society for the Prevention of Cruelty to Animals\" (Organizzazione americana per la prevenzione di crudelt\u00e0 verso animali) e il santuario \"Farm Sanctuary\".\nCuriosit\u00e0.\nNel film American Pie, prodotto nel 1999, Jennifer Coolidge interpreta \"la mamma di Stifler\", donna attraente e sensuale capace di far perdere la testa a molti ragazzi, tra i quali Paul Finch. Nella festa in casa di Steve Stifler, davanti ad una foto di sua madre, due ragazzi iniziano a venerarla come se fosse una Dea, definendola con il termine \"MILF\" (acronimo di \"Mother I'd Like to Fuck\"). Il termine, circolante gi\u00e0 da qualche anno, soprattutto su internet, divenne cos\u00ec un vero e proprio tormentone in continua espansione. Jennifer Coolidge pu\u00f2 essere considerata una delle prime \"MILF\" della storia. Inoltre, nella versione in italiano, il doppiaggio recitava \"MIMF\" (tradotto all'italiana come \"Mamma che Io Mi Farei\"); tuttavia, poco dopo, il doppiaggio \u00e8 stato cambiato ed \u00e8 stata mantenuta la parola originale \"MILF\", diventata ormai nota in tutto il mondo.\nDoppiatrici italiane.\nNelle versioni in italiano delle opere in cui ha recitato, Jennifer Coolidge \u00e8 stata doppiata da:\nDa doppiatrice \u00e8 sostituita da:"}
{"id": "1802110", "revid": "599013", "url": "https://it.wikipedia.org/wiki?curid=1802110", "title": "Edoardo Catto", "text": "Era noto come Catto I per distinguerlo dal fratello minore Mario, compagno di squadra al Serenitas e Santa Margherita.\nCarriera.\nClub.\nFormatosi nel Circolo Santa Margherita di Genova, inizi\u00f2 la carriera agonistica nello Sport Club Serenitas di Genova, in Promozione (all'epoca la seconda serie del calcio italiano). Nella stagione 1921-1922 pass\u00f2 al Genoa, dove si mise in mostra segnando 18 reti.\nDivent\u00f2 presto un punto fermo dell'attacco genoano, segnando gol a ripetizione senza mai diventare cannoniere del campionato. Nel 1922-1923 vinse lo scudetto con il Genoa. Con i gol di Aristodemo Santamaria e di tutti gli altri componenti della rosa, terminarono il campionato con 75 reti realizzate, 22 vittorie, 6 pareggi e nessuna sconfitta.\nIl campionato successivo lo vide fregiarsi ancora lo scudetto con il Genoa.\nChiuse la carriera nella squadra ligure collezionando 198 presenze e 96 reti, diventando cos\u00ec il goleador \"rossoblu\" di sempre.\nIl ritiro fu causato da un grave infortunio subito il 12 giugno 1929, in un incontro per gli spareggi di ammissione alla Coppa dell'Europa Centrale 1929 contro il Milan.\nNazionale.\nVenne chiamato a disputare un incontro in Nazionale. La partita era Italia-Spagna, terminata 0-0, del 9 marzo 1924."}
{"id": "1802114", "revid": "93556", "url": "https://it.wikipedia.org/wiki?curid=1802114", "title": "Madidi (fiume)", "text": "Il Madidi (in spagnolo \"R\u00edo Madidi\") \u00e8 un fiume della Bolivia che scorre nel Dipartimento di La Paz. \u00c8 il principale fiume che scorre nel parco nazionale omonimo. Nasce ad un'altitudine di circa 1\u00a0000 metri ai piedi delle Ande, e scorre prima in direzione nord-est, poi in direzione nord-ovest, per confluire infine, dopo aver percorso 595\u00a0km, nel fiume Beni. Il fiume ha un andamento meandrico e forma piccole paludi lungo tutto il suo percorso."}
{"id": "1802118", "revid": "1652635", "url": "https://it.wikipedia.org/wiki?curid=1802118", "title": "Goodies (album)", "text": "Goodies \u00e8 il primo album in studio della cantante statunitense Ciara, pubblicato il 28 settembre 2004 in Nord America e il 24 gennaio 2005 nel Regno Unito dall'etichetta discografica Jive.\nL'album \u00e8 caratterizzato da vari up-tempo, con delle influenze hip hop e pop. All'album hanno collaborato Missy Elliott, Ludacris, R. Kelly, Petey Pablo, T.I. e Jazze Pha. Pablo appare nel primo singolo \"Goodies\", Elliott rappa alcuni versi del secondo singolo \"1, 2 Step\" mentre Ludacris collabora nel terzo singolo \"Oh\". L'ultimo singolo \"And I\" \u00e8 l'unico senza una collaborazione. Gran parte delle tracce sono state registrate ad Atlanta. Quattro demo, \"1, 2 Step\", \"Thug Style\", \"Pick Up the Phon\", \"Lookin' at You\", sono state prodotte da Jazze Pha due anni prima la data di pubblicazione dell'album.\nPremi.\nL'artista ha ricevuto una nomination nella categoria \"Miglior Nuovo Artista\" ai Grammy Awards del 2006, premio poi vinto da John Legend\n\"1, 2 Step\" ha ricevuto una nomina per \"Miglio canzone Rap con Collaborazione\", ma \u00e8 stato vinto dalla canzone \"Numb/Enocre\" di Jay-Z e i Linkin Park."}
{"id": "1802123", "revid": "1543377", "url": "https://it.wikipedia.org/wiki?curid=1802123", "title": "\u00c1lvaro Sabor\u00edo", "text": "Carriera.\nClub.\nNel 2006 Sabor\u00edo giunge nel Sion, in Svizzera, in prestito con opzione di acquisto dal Deportivo Saprissa, con cui ha giocato cinque stagioni nella prima divisione costaricana, segnando 95 gol. Sabor\u00edo era anche un membro del \"Monstruo Morado\" che ha guadagnato un terzo posto finale alla Coppa del Mondo per Club FIFA del 2005 in Giappone dopo la vittoria della CONCACAF Champions' Cup 2005. Grazie ai suoi 14 gol nella stagione 2006-07, Sabor\u00edo estese in maggio il vincolo col FC Sion, per tre stagioni addizionali.\nSi ritira l'11 febbraio 2017.\nNazionale.\nFa parte della nazionale della Costa Rica, con la quale ha partecipato ai Giochi Olimpici 2004 in Atene e ha partecipato alla Coppa del Mondo FIFA del 2006 in Germania.\nViene convocato per la Copa Am\u00e9rica Centenario negli Stati Uniti.\nStatistiche.\nCronologia presenze e reti nei club.\n\"Statistiche aggiornate al 26 marzo 2009.\"\nVita privata.\n\u00c8 stato sposato con Nancy Soto, Miss Costa Rica e semifinalista del concorso di Miss Universo nel 2004. Il matrimonio ebbe luogo il 6 gennaio del 2007, in Heredia, ma soli 11 mesi dopo lei interpose la domanda di divorzio."}
{"id": "1802128", "revid": "729019", "url": "https://it.wikipedia.org/wiki?curid=1802128", "title": "Pierre Le Moyne d'Iberville", "text": "Biografia.\nTerzo figlio di Charles Le Moynes e di Catherine Thierry, Pierre aveva due sorelle e undici fratelli. La maggior parte dei suoi fratelli conobbero la gloria nelle guerre in America. In quasi tutte le sue campagne militari, Pierre aveva al suo fianco almeno uno di loro.\nIl padre di Iberville, Charles Le Moyne, era un notabile della Nuova Francia e uno dei dirigenti della Compagnia della Baia del Nord. Charles era arrivato nel 1641 in Nordamerica all'et\u00e0 di quindici anni. Inizialmente lavor\u00f2 come \"engag\u00e9\" nelle lontani missioni gesuite dell'Uronia. Apprese molti dialetti amerindiani. Nel 1646 si insedi\u00f2 a \"Ville-Marie\" (attuale Montr\u00e9al) dove prese parte ad alcune scaramucce contro trib\u00f9 indiane nemiche. In tempo di pace fu interprete per conto delle autorit\u00e0 della Nuova Francia. Venne ricompensato per i servigi resi con concessioni di terre nella regione di Montr\u00e9al. Nel 1668 venne fatto nobile. Ebbe anche interessi nella tratta delle pellicce, soprattutto dopo la fondazione della Compagnia del Nord nel 1682. Quando mor\u00ec nel 1685, aveva un fondo di 4400 \"livres\". La sua casa di Montr\u00e9al era la pi\u00f9 bella della citt\u00e0 ed era riconosciuto come uno dei pi\u00f9 ricchi cittadini.\nSi sanno poche cose della giovinezza di Pierre Le Moyne d'Iberville, tranne che fu battezzato dal vescovo Laval a Montr\u00e9al nel mese di maggio del 1669. Molto probabilmente ricevette un'elementare istruzione. Gi\u00e0 da bambino decise di diventare marinaio. Sicuramente navig\u00f2 a bordo del battello del padre nel San Lorenzo e si rec\u00f2 in Francia. Nel 1683 il governatore La Barre affid\u00f2 a Pierre Le Moyne la missione di portare i suoi dispacci a corte. La carriera militare di Pierre inizi\u00f2 nel 1686, sotto gli ordini di Pierre de Troyes, nella spedizione contro gli inglesi nella Baia di Hudson.\nNel frattempo i tutori di una certa Jeanne-Genevi\u00e8ve Picot\u00e9 de Belestre intentarono un'azione di paternit\u00e0 contro Pierre Le Moyne. La ragazza accusava Pierre di averla sedotta, di averle promesso di sposarla e di aspettare un bambino. Nonostante l'influenza della famiglia Le Moyne in Nuova Francia e l'intervento del governatore Denonville, il Consiglio Sovrano lo dichiar\u00f2 colpevole e gli impose di assicurare il mantenimento della piccola fino all'et\u00e0 di quindici anni. Allo scopo di salvare la sua reputazione, la Belestre volle che Iberville la sposasse, ma questi rifiut\u00f2 e spos\u00f2 invece Marie-Th\u00e8r\u00e9se Pollet nel 1693. Marie-Th\u00e8r\u00e9se era figlia di Fran\u00e7ois Pollet de la Combe-Pocati\u00e8re, un soldato del reggimento Carignan-Sali\u00e8res, e di Marie-Anne Juchereau de Saint-Denis.\nQuindi nel 1686 Pierre Le Moyne, insieme ai fratelli Jacques e Paul, prende parte alla spedizione di Pierre de Troyes contro gli avamposti inglesi nella regione della Baia di Hudson. Questo territorio era conteso da diversi anni dagli inglesi e dai francesi. La spedizione militare di Pierre de Troyes fu vittoriosa, grazie anche all'esperienza dei fratelli Le Moyne. Il viaggio fu duro; dur\u00f2 85 giorni; gli uomini della spedizione dovettero superare molti rischi, fino a che non giunsero di fronte a Fort Moose sulla costa meridionale della Baia di James. Gli uomini di Pierre de Troyes, nonostante regnasse la pace tra Francia e Inghilterra, si gettarono all'assalto del forte.\nL'avamposto inglese fu rapidamente ridotto all'impotenza, ma durante la battaglia si produsse un grave incidente, che valse la reputazione di bravura s Iberville: mentre era socchiusa la porta della palizzata, Iberville ed alcuni uomini riuscirono ad avanzare, ma improvvisamente si trov\u00f2 tutto solo all'interno del forte armato di una pistola e di un'ascia. Iberville riusc\u00ec a tenere a distanza gli inglesi dentro al forte, mentre i suoi compagni tentavano di aprire una nuova breccia. Dopo aver conquistato Fort Moose, Pierre de Troyes decise di conquistare altre tre postazioni inglesi della Baia di James; Iberville riusc\u00ec a catturare la nave \"Craven\". Dopo aver conquistato anche gli altri tre avamposti e ribattezzati con nomi francesi, Pierre de Troyes lasci\u00f2 una guarnigione di quaranta francocanadesi, con Iberville a capo.\nIberville e i suoi commilitoni passarono l'inverno 1686 nella Baia di James, nonostante la penuria di viveri. I rifornimenti non arrivarono l'estate successiva, cos\u00ec Iberville decise di tornare a Qu\u00e9bec e successivamente, recarsi in Francia, lasciando una dozzina di uomini nella regione. Durante il suo soggiorno nella madrepatria, Pierre Le Moyne persegu\u00ec due scopi: spiegare i vantaggi dell'accesso via mare alla tratta delle pellicce, alla quale era interessato, nella Baia di Hudson, e chiedere, a nome della Compagnia della Baia del Nord, l'aiuto necessario per rinforzare gli avamposti acquisiti. Desiderava anche un carico di merci da scambiare con gli indiani di Port Nelson in modo da scongiurare un'alleanza tra questi e gli inglesi. Riusc\u00ec nella sua missione, tanto che ottenne un'eccellente nave di scorta, \"le soleil d'Afrique\", per la Compagnia del Nord, della quale prese egli stesso il comando, Ritorn\u00f2 nella baia di James nell'agosto 1688.\nIberville ritrov\u00f2 il nemico nel mese di settembre del 1688, poich\u00e9 gli inglesi tentarono di riprendersi gli avamposti persi. Mentre stava lasciando Fort Sainte-Anne a bordo di una nave mercantile, veniva bloccato da due vascelli inglesi nel fiume Albany. Giunto l'inverno i vascelli inglesi vennero bloccati dalle acque ghiacciate del fiume, cos\u00ec la battaglia venne rinviata l'estate successiva. Durante l'inverno 1688-89 ambo le parti fecero prova di bassezza morale. Anche Iberville si fece una reputazione di uomo senza scrupoli, poich\u00e9 rifiut\u00f2 agli inglesi il permesso di cacciare la selvaggina e nei vascelli scoppi\u00f2 un'epidemia di scorbuto. Iberville invit\u00f2 il chirurgo inglese ad uscire dal campo per procurarsi la selvaggina, per\u00f2 lo fece prigioniero. Durante l'inverno solo tre inglesi furono uccisi in combattimento, mentre ben venticinque uomini morirono di scorbuto o di congelamento. In queste circostanze gli inglesi furono costretti a capitolare. I sedici francocanadesi di Iberville, inflessibili come il loro capo, erano meglio preparati a questo tipo di guerra rispetto agli ottantacinque impiegati della Compagnia della Baia di Hudson. Iberville lasci\u00f2 la Baia di James nel settembre 1689 dopo aver catturato un altro vascello inglese. Arriv\u00f2 a Qu\u00e9bec il 28 ottobre portando con s\u00e9 i prigionieri inglesi, un bel bottino e un grosso carico di pellicce.\nIberville arriv\u00f2 a Qu\u00e9bec proprio nel momento in cui il governatore Frontenac stava preparando una campagna militare contro le colonie inglesi. In Europa la Lega di Augusta aveva dichiarato guerra alla Francia, cos\u00ec il conflitto si estese anche alle colonie. In Nordamerica il conflitto prese forma come guerriglia. Gli Irochesi, alleati degli inglesi, avevano ripreso gli attacchi verso gli insediamenti francesi del San Lorenzo. Frontenac, appena giunto inCanada come governatore della Nuova Francia, decise di restaurare il prestigio della Francia presso i suoi alleati indiani e di saziare la sua sete di vendetta. Poich\u00e9 la madrepatria era impegnata in Europa, non mand\u00f2 alcun aiuto alla Nuova Francia, cos\u00ec il governatore Frontenac costitu\u00ec tre drappelli composti esclusivamente da francocanadesi e indiani. Uno di questi drappelli doveva attaccare Corlaer, attuale Schenectady nello stato di New York, sotto il doppio comando di Jacques Le Moyne e Nicolas D'Ailleboust. Pierre Le Moyne fu comandante in seconda. Anche Fran\u00e7ois, un altro fratello di Pierre faceva parte della spedizione. Questo drappello era composto da 114 francocanadesi e 96 indiani.\nLa truppa arriv\u00f2 a Corlaer il 18 febbraio 1690 intorno a mezzanotte, non incontr\u00f2 nessuna sentinella di guardia e trov\u00f2 anche una porta aperta della palizzata. Gli uomini si mossero in silenzio e si posizionarono nei punti pi\u00f9 strategici in modo da impedire che qualcuno riuscisse a scappare e andasse ad avvertire le truppe inglesi di stanza ad Albany. Poi, due ore prima dell'alba, la truppa, urlando selvaggi gridi di guerra, si gett\u00f2 senza piet\u00e0 sul villaggio ancora addormentato. Questo atto fu una sorta di rappresaglia dell'attacco Irochese avvenuto nell'agosto precedente sul villaggio di Lachine. Il villaggio fu quasi del tutto distrutto. Vennero uccisi una sessantina di abitanti e venticinque furono fatti prigionieri; circa una cinquantina di abitanti di Corlaer furono risparmiati. La truppa abbandon\u00f2 la scena del crimine prima della fine del giorno e riprese la strada verso Montr\u00e9al portando una cinquantina di cavalli caricati con prodotti saccheggiati nel villaggio. Il viaggio di ritorno fu disordinato, tanto che una parte del bottino fu rubato da una banda di Agniers.\nCome ricompensa della sua partecipazione al raid di Corlaer, Iberville ricevette una concessione terriera, per\u00f2 la vendette subito perch\u00e9 non era interessato a fare la vita da \"seigneurs\". Nel luglio del 1690 part\u00ec da Qu\u00e9bec alla volta della Baia di Hudson con una squadriglia di tre piccoli vascelli armata di trenta cannoni e con ottanta di uomini a bordo. Nell'agosto successivo si trovava davanti a Fort York, ma dovette fuggire perch\u00e9 si trov\u00f2 davanti a un grande vascello inglese. Decise allora di attaccare New Severn, un piccolo avamposto inglese distante 250 miglia da Fort York. New Severn era cos\u00ec maldifeso che il comandante Thomas Walsh fece saltare in aria i bastimenti e si arrese senza opporre resistenza. Iberville pass\u00f2 l'inverno nella Baia di James e ritorn\u00f2 a Qu\u00e9bec nell'ottobre 1691. Pass\u00f2 successivamente in Francia.\nNegli anni che seguirono, Iberville non riusc\u00ec a scacciare gli inglesi dalla Baia di Hudson. Nell'inverno successivo vennero fatti i preparativi per la campagna del 1692. Il ministero della Marina aveva dato disposizione di aiutare Iberville, ma queste buone intenzioni non fecero seguito. I piani di Iberville di conquistare la Baia di Hudson furono mandati all'aria. Una flotta venne messa a disposizione solamente verso la fine di agosto, troppo tardi per fare una campagna militare in Canada, cos\u00ec il governatore Frontenac ordin\u00f2 di pattugliare il litorale della Nuova Inghilterra. Nel novembre 1692 Iberville torn\u00f2 in Francia. L'anno successivo, il 1693, si svolse come il precedente: ritardo dei rifornimenti, rinvio della partenza della spedizione e arrivo in anticipo dell'inverno. Nel frattempo gli inglesi riuscirono a scacciare i francesi dalla Baia di James. Nel 1694 Iberville venne nominato, per la quarta volta, comandante della spedizione contro Fort York: lasci\u00f2 Rochefort a met\u00e0 maggio e arriv\u00f2 a Qu\u00e9bec solamente a met\u00e0 luglio. Dopo aver preso il comando della nave \"Poli\" (il fratello Joseph prese invece il comando della \"Salamandre\"), Pierre Le Moyne part\u00ec da Qu\u00e9bec il 10 agosto. La spedizione arriv\u00f2 nel fiume Hayes il 24 settembre. Iberville fece sbarcare immediatamente un distacco per preparare l'assedio invernale.\nGli inglesi si arresero immediatamente e delegarono a Henry Kelsey le condizioni di capitolazione. Nonostante il forte avesse avuto una buona guarnigione, dei grossi pezzi di artiglieria, viveri e mercanzia, il comandante non aveva pensato di far provvista di legna da ardere. Fort York venne ribattezzato Fort Bourbon. Per economizzare i viveri, Ibervile ordin\u00f2 alla maggior parte degli inglesim salvo il comandante Walsh e pochi altri, di lasciare il forte e di provvedere con i propri mezzi per sopravvivere alla rigidit\u00e0 dell'inverno canadese. I ghiacci scomparirono solamente a met\u00e0 giugno del 1695; molti inglesi e anche alcuni francesi, tra cui un altro fratello di Iberville, morirono di scorbuto. La spedizione si ferm\u00f2 per tutta l'estate a Fort Bourbon. Iberville sperava di impossessarsi delle navi di rifornimento, ma non ne giunsero alcuna, cos\u00ec part\u00ec nel mese di settembre lasciando il comando a Gabriel Testard de La Forest. Subito dopo part\u00ec per la Francia arrivando a La Rochelle il 9 ottobre. Nonostante Iberville fosse riuscito a conquistare l'avamposto pi\u00f9 lucrativo della Baia di Hudson, gli inglesi riuscirono a riconquistare Fort York gi\u00e0 nel 1696.\nNell'autunno del 1695, durante il suo soggiorno in Francia, Iberville ricevette l'incarico dal governatore della Nuova Francia di attaccare le fortificazioni inglesi situate nella costa atlantica. Il progetto, che venne subito dopo le sue faticose campagne nel Mare del Nord durate dieci anni, piacque ad Iberville. Inoltre lo stesso Iberville si era reso conto, dopo aver pattugliato nel 1692 le coste atlantiche, dei benefici che si potevano trarre dallo sfruttamento della pesca nei grandi Banchi di Terranova. Dopo aver prestato soccorso al governatore dell'Acadia e aver distrutto Fort William Henry nell'agosto del 1696, effettu\u00f2 una traversata tra la Nuova Francia e Terranova, con una flotta di tre navi, fino a Plaisance. Intanto la Francia e l'Inghilterra avevano firmato un accordo sullo sfruttamento dei banchi di pesca di Terranova. Nonostante ci\u00f2, la missione militare di D'Iberville era l'espulsione degli inglesi da Terranova e dal Labrador.\nIberville e i suoi uomini lasciarono Plaisance il 1\u00ba novembre 1696 e, dopo aver marciato per l'isola di Terranova, arrivarono nella penisola di Avalon e in seguito attaccarono e distrussero l'insediamento inglese di St. John's, nonch\u00e9 i villaggi pescherecci della costa orientale. Nel marzo del 1697 gli inglesi controllavano solo due insediamenti. In quattro mesi di operazioni militari, le truppe di Iberville distrussero 36 insediamenti, uccisero 200 coloni e ne fecero prigionieri ben 700. Prima di consolidare le sue conquiste, Iberville ricevette nuove istruzioni dal ministero della marina con le quali gli veniva ordinato di partire verso la baia di Hudson. Le conquiste di Iberville furono di breve durata perch\u00e9, subito dopo la sua partenza, gli inglesi mandarono una squadra di duemila uomini per riconquistare Terranova.\nDopo una laboriosa navigazione verso il nord, il vascello di testa di Iberville, il \"P\u00e9lican\", si perdette nelle nebbie dello stretto di Hudson. Il \"P\u00e9lican\" entr\u00f3 nelle foci del fiume Hayes il 4 settembre 1697 e il giorno seguente fu accerchiato da tre vascelli inglesi. Nonostante il \"P\u00e9lican\" fosse in inferiorit\u00e0, Iberville ordin\u00f3 l'attacco. Dopo due ore e mezza di schermaglie tra le due parti, gli inglesi iniziarono a usare i cannoni. Iberville fece abili manovre nelle quali vennero abbattuti due vascelli su tre. Il \"P\u00e9lican\" venne tuttavia colpito e venne evacuato. Nel frattempo arrivarono le altre tre navi della spedizione. Dopo cinque giorni, il 12 settembre 1697, si arrese anche Fort York. Iberville part\u00ec immediatamente e il comando della baia venne affidato a Serigny.\nIberville torn\u00f3 in Francia nel novembre 1697. Venne scelto dal ministro della marina come capo di una spedizione che aveva lo scopo di scoprire le foci del fiume Mississippi e di colonizzare la Louisiana. La sua armata francese, formata da quattro vascelli, lev\u00f2 le vele da Brest il 24 ottobre 1698. In questa occasione Iberville era accompagnato dal fratello Jean-Baptiste. Dopo tre mesi di navigazione, arriv\u00f2 all'isola di Santa Rosa, di fronte a Pensacola, nella Florida spagnola, il 25 gennaio 1699. D'Iberville part\u00ec a Mobile Bay ed inizi\u00f2 l'esplorazione dell'\u00cele Massacre, chiamata poi \u00cele Dauphin. Si ferm\u00f2 tra Cat Island e Ship Island il 23 febbraio 1699, poi continu\u00f2 l'esplorazione nel continente, fino a Biloxi, assieme al fratello Jean-Baptiste. Costru\u00ec un forte, chiamato Maurepas o \"vecchio Biloxi\", a nord-est della Baia di Biloxi, il 1\u00ba maggio 1699, nelle vicinanze dell'attuale citt\u00e0 statunitense di Ocean Springs. Il 3 maggio 1699 Iberville part\u00ec nuovamente per la Francia lasciando al Forte Maurepas una guarnigione di 81 uomini capeggiata dal fratello.\nRitornato in Francia ricevette il titolo di Cavaliere di San Luigi, diventando il primo nativo del Canada a prendere questo onore. Subito dopo preconizz\u00f3 la possibilit\u00e0 di colonizzare la Louisiana. Le autorit\u00e0 erano entusiaste di questa impresa, tuttavia le risorse finanziarie erano scarse. Inoltre il Ministero della Marina non poteva dare il suo appoggio ufficiale perch\u00e9 questo vasto territorio era rivendicato dalla Spagna. Nonostante ci\u00f2 il ministero riusc\u00ed in qualche modo a finanziare la seconda spedizione. Iberville ritorn\u00f3 a Biloxi e ordin\u00f3 la costruzione di Fort Mississippi. Cerc\u00f2 di assicurarsi la fedelt\u00e0 degli indiani e tent\u00f2 di unire le varie trib\u00f9 della regione, invitandoli a fare causa comune contro gli inglesi delle Caroline. Lasci\u00f2 Biloxi nel mese di maggio e torn\u00f2 in Francia passando per New York dove scaric\u00f2 pellicce comprate da alcuni \"tappeurs\" francocanadesi. Intanto i ceti dirigenti della Nuova Francia iniziarono a manifestare le proprie ostilit\u00e0 riguardo all'impresa della Louisiana, tentando di screditare l'onore di Iberville, tuttavia il governo centrale incoraggiava la colonizzazione di questo territorio.\nIberville soggiorn\u00f2 in Francia dall'agosto 1700 al settembre 1701 per far valere il suo progetto, che consisteva ad impegnarsi a fondo in Louisiana e a fermare l'espansionismo inglese. Intanto il nipote di re Luigi, Filippo duca d'Anjou, divenne re di Spagna. Iberville, con questo evento favorevole, contava sull'alleanza franco-spagnola. Infatti pensava di utilizzare Pensacola come base, tuttavia la Spagna non vedeva di buon occhio questa alleanza perch\u00e9 si sentiva in posizione d'inferiorit\u00e0. Iberville chiese la fondazione di una nuova base navale a Mobile. Il re acconsent\u00ec una terza spedizione che avesse lo scopo di fondare Mobile. Il re si dimostr\u00f2 anche favorevole a perseguire una politica attiva verso gli indiani, che Iberville concordava, in modo da fermare l'espansione inglese ad ovest degli Appalachi. Nonostante le poche risorse a disposizione, Iberville part\u00ec da La Rochelle il 29 settembre 1701. Si ferm\u00f2 a Pensacola dove trov\u00f2 il forte in cattivo stato e i soldati della guarnigione apertamente ostili. Nonostante ci\u00f2 Iberville fece costruire un forte a Mobile battezzandolo con il nome di Forte Saint-Louis.\nLa Francia aveva ancora una presa debole sulla Louisiana. Lo stesso Iberville tent\u00f2 senza successo di fondare una colonia a Mobile. Iberville part\u00ec dalla Louisiana nell'aprile del 1702. Nel 1705 gli venne affidato il comando di una squadra di dodici vascelli. Nel 1706 prese l'isola inglese di Nevis nei Caraibi. Part\u00ec per L'Avana, in cerca di rinforzi in vista di un attacco alla colonia inglese della Carolina, per\u00f2 si ammal\u00f2 di febbre gialla e mor\u00ec poco dopo. Le sue spoglie si trovano ora nel museo della capitale cubana."}
{"id": "1802129", "revid": "287204", "url": "https://it.wikipedia.org/wiki?curid=1802129", "title": "Luis Antonio Marin", "text": ""}
{"id": "1802131", "revid": "262457", "url": "https://it.wikipedia.org/wiki?curid=1802131", "title": "Confuciani", "text": ""}
{"id": "1802133", "revid": "125728978", "url": "https://it.wikipedia.org/wiki?curid=1802133", "title": "Legioni cecoslovacche", "text": "Le legioni cecoslovacche (\"\u010ceskoslovensk\u00e9 legie\" in ceco e in slovacco) erano unit\u00e0 militari volontarie composte da cechi e slovacchi che combattevano a fianco delle potenze dell'Intesa durante la prima guerra mondiale.\nAntefatti.\nPiccole unit\u00e0 armate furono organizzate dal 1914 da volontari cechi e slovacchi con l'intento di appoggiare le forze dell'Intesa e, in tal modo, ottenere il loro sostegno per la creazione di uno stato indipendente cecoslovacco, allora parte integrante dell'Impero austro-ungarico (Boemia, Moravia). \nSuccessivamente molti cechi e slovacchi catturati durante la guerra decisero di far parte di queste unit\u00e0; grazie al sostegno d'intellettuali e politici emigrati all'estero - tra gli altri Tom\u00e1\u0161 Masaryk, Milan Rastislav \u0160tef\u00e1nik ed Edvard Bene\u0161 - le legioni crebbero fino a contare decine di migliaia di uomini. L'indipendenza della Cecoslovacchia fu infine ottenuta nel 1918.\nIl 12 agosto 1914 in Russia una Compagnia di volontari cechi era stata conglobata nell'esercito zarista (\u010cesk\u00e1 dru\u017eina), nel dicembre si erano aggregati alla Compagnia 16 slovacchi, e nel 1916 la formazione, accresciuta di numero, si era trasformata in Brigata cecoslovacca (\u010ceskoslovensk\u00e1 brig\u00e1da). Nel 1917 la formazione, ancora incrementata, divent\u00f2 una Divisione e infine un Corpo d'Armata, chiamato Legione cecoslovacca. Altre unit\u00e0 ceche e slovacche (tra cui volontari provenienti dall'America) stavano nel frattempo combattendo in Francia fin dall'inizio della guerra con il nome di \"Nazdar\". Successivamente si formarono alcune formazioni sia in Italia sia in Serbia. Tali unit\u00e0 erano formate da prigionieri di guerra cechi e slovacchi in Russia, Italia e Serbia e da emigranti in Francia e, in piccola parte, in Russia.\nLe legioni presero parte attivamente ad alcune battaglie della prima guerra mondiale, quali Vouziers, Arras, Zborov, Dosso Alto, Bachma\u010d e altre ancora.\nIl termine \"legione\" non fu largamente utilizzato durante la guerra ma si diffuse subito dopo la sua conclusione. Tale termine nacque in Francia, e sorse in analogia con la Legione straniera francese.\nLa Legione cecoslovacca in Russia.\nPrima guerra mondiale.\nDopo lo scoppio della prima guerra mondiale, la popolazione di etnia ceca e slovacca che viveva nell'Impero russo invi\u00f2 una petizione allo zar Nicola II, affinch\u00e9 permettesse loro di formare una forza militare nazionale per combattere contro l'Austria-Ungheria. Il sovrano manifest\u00f2 il proprio assenso.\nUna \u00abCompagnia ceca\u00bb (\u010ceska sotnja o \u010cesk\u00e1 dru\u017eina) venne formata nel 1914 e fu annessa all'esercito russo. Dal maggio 1915, si unirono a quest'ultima un gran numero di prigionieri e disertori dell'esercito austroungarico provenienti da Boemia, Moravia e Slovacchia. Nel febbraio 1916 la Compagnia, cresciuta nel numero, fu trasformata nel Corpo di fucilieri cecoslovacco (\u010ceskoslovenskij streleckij sbor), delle dimensioni di un reggimento, e nel maggio 1916 nella Brigata dei fucilieri cecoslovacchi (\u010ceskoslovenska strelecka brig\u00e1da) di 7.300 unit\u00e0. Masaryk e \u0160tef\u00e1nik arrivarono quindi in Russia (primavera e estate del 1917) per richiedere l'espansione di tali unit\u00e0, prenderle sotto il proprio controllo e trasformarle in un esercito cecoslovacco indipendente. Il loro sforzo ebbe successo: dopo la battaglia di Zborov il governo provvisorio russo di Georgij Evgen'evi\u010d L'vov revoc\u00f2 ogni restrizione alla formazione di reparti cecoslovacchi.\nLa Brigata era formata da tre reggimenti:\nNel settembre 1917 la Brigata assunse il nome di Prima divisione di fucilieri hussita che nell'ottobre 1917 si fuse con la Seconda divisione di fucilieri (creata nel luglio 1917) nei \u00abCorpi cecoslovacchi di Russia\u00bb, che contavano all'incirca 38.500 uomini, di fatto il primo esercito cecoslovacco. I Corpi raggiunsero in seguito 61.000 unit\u00e0.\n4.112 cechi e slovacchi membri della Legione persero la propria vita in Russia durante la prima guerra mondiale.\nGuerra civile russa.\nA seguito della Rivoluzione d'ottobre, il governo bolscevico firm\u00f2 separatamente dalle altre potenze dell'Intesa il trattato di Brest-Litovsk. I bolscevichi tuttavia strinsero un accordo con le autorit\u00e0 militari cecoslovacche al fine di evacuare la Legione in Francia, dove si sarebbe unita ai corpi militari locali cecoslovacchi formatisi anche in quel Paese. Poich\u00e9 i porti russi europei non erano sicuri, sarebbe stata trasportata a destinazione solo dopo un lungo viaggio, dopo essere transitata per la Siberia e gli Usa. Anche se con la necessit\u00e0 di aumentare la propria forza d'attacco e pur essendo la mobilitazione stata annunciata ufficialmente dalle forze militari della Legione, nessun prigioniero di guerra ceco o slovacco fu obbligato ad arruolarsi nei corpi e anzi molti declinarono tale invito e fecero ritorno alla propria casa. 50.000 fucili Mosin-Nagant (costruiti negli Stati Uniti su modello russo) furono inviati a Vladivostok via mare per equipaggiare la Legione ed aiutarla nel tentativo di arrivare in Francia.\nMasaryk consigli\u00f2 la Legione di astenersi dall'interferire con gli affari interni russi ma, a causa delle circostanze che seguirono, questo non fu possibile. Infatti la lenta evacuazione tramite la ferrovia Transiberiana fu esacerbata dalla carenza di mezzi di trasporto: come stabilito dal trattato di Brest-Litovsk, i bolscevichi erano intenti nel medesimo periodo nel rimpatrio dei prigionieri di guerra tedeschi, austriaci e ungheresi dalla Siberia. Inoltre Lev Trotsky, l'allora Commissario del popolo alla guerra, sotto la pressione del governo tedesco, ordin\u00f2 l'immediato disarmo e arresto dei soldati della Legione, venendo meno al patto di passaggio.\nLa situazione, gi\u00e0 di per s\u00e9 precaria, degener\u00f2 nel maggio 1918 in quella che viene chiamata la \"rivolta della Legione\". La circostanza scatenante \u00e8 a tutt'oggi oscura ma si pu\u00f2 senza dubbio ascrivere all'ostilit\u00e0 latente tra i legionari che viaggiavano verso est per unirsi alle truppe alleate e i prigionieri tedeschi e austro-ungarici (alcuni dei quali cechi e slovacchi) che compivano il percorso inverso per tornare a combattere sul fronte. Secondo la versione pi\u00f9 diffusa un Corpo di legionari ferm\u00f2 un treno ungherese a \u010celjabinsk e giustiziarono a sangue freddo un soldato che, apparentemente, aveva tirato qualcosa contro il loro treno. Il governo bolscevico locale arrest\u00f2 allora alcuni cechi. Per liberarli i loro comandanti furono costretti ad assaltare la stazione ferroviaria e successivamente ad occupare l'intera citt\u00e0. Questo incidente diede inizi\u00f2 all'ostilit\u00e0 tra Legionari e bolscevichi. I Corpi cecoslovacchi, ormai privati del diritto di passaggio nel territorio russo, iniziarono a combattere per aprirsi un varco.\nInizialmente la Legione si trov\u00f2 separata e sparsa lungo la linea ferroviaria. Si scatenarono allora diverse aspre battaglie, che avevano l'obiettivo principale di riconnettere i vari gruppi prima di tornare a marciare verso Vladivostok e da l\u00ec imbarcarsi per il fronte occidentale. Fin dal principio, essendo considerata l'unico esercito organizzato in Russia (l'Armata Rossa era ai tempi poco sviluppata e male armata), l'azione militare ebbe l'appoggio dei governi alleati, che ritenevano che i cechi avrebbero potuto rivelarsi utili per riaprire le ostilit\u00e0 a oriente. Incominci\u00f2 a farsi strada l'ipotesi di utilizzare la Legione contro i bolscevichi e di fermare quindi il suo esodo verso il fronte occidentale.\nIn poco tempo, la Legione prese possesso di un'ampia area intorno alla ferrovia che andava dalla sponda orientale del Volga fino alla stessa Vladivostok. Durante le operazioni conquist\u00f2 una grande quantit\u00e0 di equipaggiamenti e materiali militari e civili e fu in grado, nel territorio amministrato, di riportare l'ordine in un paese devastato dalla guerra appena trascorsa. La sua presenza gioc\u00f2 un ruolo importante nella formazione di altri gruppi anti-bolscevichi e movimenti indipendentisti siberiani, inquadrati nell'Armata Bianca. Vista la posizione acquisita, gli Alleati ordinarono ai cechi di attaccare la Russia bolscevica e conquistare Ekaterinburg, operazione che fu portata a termine con successo. A fronte di questa avanzata l'Armata Rossa decise di giustiziare lo Zar e la sua famiglia, prigionieri a poca distanza dalla citt\u00e0, per scongiurare la loro liberazione.\nAccomunati dall'obiettivo di respingere la Legione i prigionieri di guerra delle potenze centrali presenti in Russia furono integrati nell'Armata Rossa mentre la stessa, grazie allo sforzo di Trotsky, arrivava a contare 3 milioni di uomini. I Corpi cecoslovacchi furono respinti dalle posizioni che avevano conquistato.\nIntanto con la Prima Guerra mondiale che si stava concludendo, gli alleati iniziarono il cosiddetto Intervento in Siberia, con truppe da USA, Francia, Gran Bretagna, Italia e Giappone sbarcate a Vladivostok, sotto il controllo della legione, col compito di trasportare gli uomini della stessa sul fronte occidentale. La resa degli imperi centrali e il conflitto scatenatosi all'interno della Russia tra Armata Rossa e Legione ed Esercito Bianco trovarono impreparate le truppe ivi giunte. Nel settembre 1918 dentro e intorno a Vladivostok erano presenti 70.000 giapponesi, 829 inglesi, 1.400 italiani, 5.002 americani e 107 uomini sotto il comando francese. I giapponesi, cercando di sfruttare la situazione creatasi, intervennero finanziando lo stato cosacco dell'Atamano Grigorij Michailovi\u010d Sem\u00ebnov, che si era dichiarato ostile sia ai Rossi che ai Bianchi.\nEsausti dal loro viaggio attraverso le lande siberiane, disgustati dalla brutalit\u00e0 che vedevano intorno a loro da ambo le parti, e desiderosi di tornare nel nuovo stato cecoslovacco sorto dopo gli accordi di Pittsburgh, i cechi conclusero un accordo con i bolscevichi, che comprendeva la consegna dell'oro imperiale detenuto e la consegna del leader anti-bolscevico Aleksandr Vasil'evi\u010d Kol\u010dak (1920). Finalmente, con l'aiuto della croce Rossa americana, 67.739 soldati furono evacuati da Vladivostok e tornarono in patria, dove furono inseriti nell'esercito della Prima Repubblica.\nIl presidente Masaryk in America, ottenne il riconoscimento del governo provvisorio cecoslovacco e prepar\u00f2 la Dichiarazione di Washington come dichiarazione di indipendenza dello stato cecoslovacco. Ha anche chiesto aiuto alle legioni cecoslovacce in Russia.\nUn piccolo numero di cechi e di slovacchi di ideologia comunista rimase in Unione Sovietica. Altri continuarono a lottare con l'Armata Bianca. Il generale Radola Gajda, che pi\u00f9 tardi sarebbe diventato il leader del partito fascista ceco, divenne un commerciante di armi e favor\u00ec il movimento di indipendenza coreano che, grazie anche al suo supporto logistico, ottenne la vittoria nella Battaglia di Chingshanli nel 1920.\nLa Legione cecoslovacca in Francia.\nL'arruolamento di volontari Cecoslovacchi nella Legione Straniera francese inizi\u00f2 a Parigi il 21 agosto 1914. Il 31 dello stesso mese venne creata la Prima Compagnia, Battaglione C del Secondo Reggimento di Fanteria della Legione straniera a Bayonne (in alcune fonti chiamata anche \"compagnie C1, 2e R\u00e9giment de Marche \u00c9tranger\"). A causa dell'incontro nella citt\u00e0 tra soldati che si salutavano l'un l'altro con l'espressione \u201eNa zdar!\u201c (un saluto utilizzato dai membri del movimento Sokol) l'unit\u00e0 venne comunemente chiamata Compagnia \u201eNazdar!\u201c (\"rota Nazdar\" in Ceco). La Compagnia fu parte della divisione marocchina dell'Armata Francese e prese parte agli aspri combattimenti durante gli assalti ad Arras tra il 9 maggio e il 16 giugno, dove soffr\u00ec gravi perdite. Per tale motivo il Battaglione C, cos\u00ec come la Compagnia \"Nazdar!\", fu sciolto e i volontari continuarono a combattere in varie unit\u00e0 dell'esercito francese e della Legione Straniera.\nUn autonomo esercito cecoslovacco venne costituito dal 19 dicembre 1917 su decreto del governo francese. Il 12 gennaio 1918 Il 21\u00ba reggimento fucilieri cecoslovacco fu formato nel paese di Cognac. Combatt\u00e9 come parte della 53\u00aa divisione di Fanteria francese. Il 20 maggio 1918 fu creato il 22\u00ba reggimento fucilieri cecoslovacco, accorpato inizialmente alla 134\u00aa divisione fanteria francese. Il 29 giugno il governo francese riconobbe ufficialmente il diritto all'indipendenza dei cechi e degli slovacchi e il giorno successivo entrambi i reggimenti sottoscrissero un trattato di alleanza con la Francia alla presenza del presidente francese Poincar\u00e9. In data odierna il 30 giugno \u00e8 celebrato come \"Giorno delle Forze Armate Ceche\".\nNel 1918 una brigata cecoslovacca, sotto il comando del generale francese Philippe, comprendente il 21\u00ba e il 22\u00ba Reggimento Fucilieri, fu formata in Francia e prese parte ai combattimenti vicino Vouziers. La Brigata, che consisteva di 9.600 uomini, fece ritorno alla propria terra nel autunno 1918.\n650 legionari cechi e slovacchi morirono in Francia durante la Prima Guerra Mondiale.\nLa Legione cecoslovacca in Italia.\nA differenza che in Russia e in Francia, i primi nuclei di quella che diventer\u00e0 poi la Legione Cecoslovacca italiana furono fondati da disertori dell'esercito austroungarico e prigionieri di guerra che si aggregarono all'esercito italiano, con il beneplacito governativo, grazie all'opera organizzatrice di \u0160tef\u00e1nik, giunto in Italia all'inizio del 1916.\nIl 21 aprile 1918 il Presidente del Consiglio del Regno d'Italia, Vittorio Emanuele Orlando conclude con quest'ultimo una \u201cConvenzione fra il Governo italiano e il Consiglio Nazionale dei paesi Cecoslovacchi\u201d: i soldati della Legione furono riconosciuti di diritto quale corpo militare dello Stato Cecoslovacco e furono inquadrati nell'esercito regio in divisioni comandate da un generale italiano.\nLa Legione si distinse nell'estate del 1918 nelle battaglie di Fossalta di Piave e di Dosso Alto sulle pendici del Monte Altissimo di Nago in Trentino, oltre che durante le Battaglie dei Tre Monti, sull'altopiano di Asiago. \nEra composta da sei reggimenti su due divisioni, 6\u00aa e 7\u00aa."}
{"id": "1802134", "revid": "320578", "url": "https://it.wikipedia.org/wiki?curid=1802134", "title": "Legione Cecoslovacca", "text": ""}
{"id": "1802137", "revid": "1501558", "url": "https://it.wikipedia.org/wiki?curid=1802137", "title": "Joci", "text": "Imprese.\nConquist\u00f2 la Siberia meridionale nel 1206 e la Manciuria nel 1216.\nEra il successore designato da Gengis Khan in persona, che aveva sempre confermato la paternit\u00e0 e l'intenzione di farsi succedere dal primogenito, ma non divenne mai Gran Khan a causa della morte prematura.\nAscendenza.\nEsistono alcune controversie legate alla paternit\u00e0 di Temujin (come era conosciuto Gengis Khan al tempo della nascita di Joci).\nLa madre B\u00f6rte, poco dopo il suo matrimonio con Gengis, fu deportata nella trib\u00f9 Merkit, e fu donata a Cilger Boke, fratello del loro condottiero, come bottino di guerra. Quando Temujin guid\u00f2 una spedizione vittoriosa contro i Merkiti e riusc\u00ec a salvarla, B\u00f6rte era gi\u00e0 stata ingravidata, e poco dopo nacque Joci. In seguito Gengis lo onor\u00f2 sempre come suo primo figlio legittimo, ma rest\u00f2 per tutti il dubbio che il padre fosse in realt\u00e0 Cilger Boke. Questo fatto non fu di secondaria importanza, poich\u00e9 dalla discendenza di Djuci nacquero vari sovrani e condottieri, in primis per il khanato dell'Orda d'Oro, o di Kipchak, ma la loro legittimit\u00e0 come veri discendenti investiti del potere del grande Gengis fu sempre messa in discussione.\nDiscendenza.\nEbbe \"almeno\" 3 mogli:\nI suoi figli furono:"}
{"id": "1802138", "revid": "320578", "url": "https://it.wikipedia.org/wiki?curid=1802138", "title": "Legione Ceca", "text": ""}
{"id": "1802139", "revid": "12458", "url": "https://it.wikipedia.org/wiki?curid=1802139", "title": "Pierre LeMoyne d'Iberville", "text": ""}
{"id": "1802143", "revid": "767487", "url": "https://it.wikipedia.org/wiki?curid=1802143", "title": "Chapare (fiume)", "text": "Il Chapare (in spagnolo \"R\u00edo Chapare\") \u00e8 un fiume della Bolivia, che fa parte del bacino del Rio delle Amazzoni. Nasce alla confluenza dei fiumi Esp\u00edritu Santo e San Mateo nel Dipartimento di Cochabamba, a Villa Tunari e, dopo aver percorso 278\u00a0km, confluisce nel fiume Ichilo, a sua volta affluente del Mamor\u00e9.\nIl Chapare \u00e8 la principale via d'acqua della provincia omonima. Il pesce \"Gephyrocharax chaparae\" \u00e8 stato scoperto in questo fiume, da cui ha preso il nome."}
{"id": "1802145", "revid": "729019", "url": "https://it.wikipedia.org/wiki?curid=1802145", "title": "Petey Williams", "text": "Carriera.\nGli inizi (2002\u20132004).\nIl 29 maggio 2004 vince il titolo 'IWA Mid South Heavyweight' sconfiggendo BJ Whitmer.\nIl 19 settembre 2004 vince il titolo 'BCW Can-Am Television Championship' della 'Border City Wrestling Tag Team' in coppia con Bobby Roode e sconfiggendo Eddie Venom e N8 Mattson.\nTotal Nonstop Action (2004\u20132009).\nDebutta in TNA il 25 febbraio 2004 come membro della stable del Team Canada e con questo team ha preso parte al torneo 'TNA 2004 World X Cup Tournament' dove furono sconfitti dal 'Team Mexico e dal 'Team USA'.\nDel Team Canada diventa il capitano nel 2006 Nell'ultimo periodo di contratto con la TNA ha svolto una gimmick di culturista e sotto la guida di \"Big Poppa Pump\" Scott Steiner \u00e8 diventato un piccolo clone del \"Genetic Freak\" prendendo come ring name \"Maple Leaf Muscle\", \"Little Petey Pump\" e \"The Definition of Definition\".\nHa vinto per due volte il titolo X-Division (11 agosto 2004 - 15 aprile 2008).\nNella puntata di iMPACT! trasmessa il 19 febbraio combatte assieme ad Eric Young per l'ultima volta in TNA contro Robert Roode e James Storm (il tag team Beer Money, Inc.) e detentori del titolo di coppia un match \"Off the Wagon Challenge\" dove chi viene schienato viene anche licenziato e subisce uno schienamento da Robert Roode, tra l'altro un ex membro del Team Canada.\nCircuito indipendente (2009\u20132013).\nIl 21 gennaio 2012 vince il titolo CLASH sconfiggendo Gavin Quinn e J. Miller in un three-way match.\nIl 22 febbraio 2014 vince il titolo UCW.\nIl 15 marzo 2014 vince il titolo CLASH tag team sconfiggendo Ded Vaughn ed ELK in un three-way match e utilizzando la sua finisher The Canadian Destroyer.\nTra il 2009 e il 2013 combatte anche nel Ring of Honor e dal dicembre 2010 all'agosto 2011 anche nella Lucha Libre ma senza vincere nessun titolo.\nRitorno in TNA (2013\u20132014).\nIl 12 gennaio 2013 fa il suo ritorno in TNA prendendo parte ad una registrazione di 'One Night Only: X-Travaganza special' e combattendo in un tag team con Sonjay Dutt e dove viene sconfitto dai Bad Influence (Christopher Daniels e Kazarian) e il 17 marzo prende parte alle registrzioni del pay-per-view '10 Reunion' dove gareggia in un three-way match con Sonjay Dutt e dove viene sconfitto da Kenny King. Nell'episodio di Impact Wrestling del 28 marzo diventa il contendente numero 1 all' X Division Championship sconfiggendo Mason Andrews e Sonjay Dutt in un three-way match e riceve la title shot nell'episodio del 18 aprile ma viene sconfitto dal campione in carica (Kenny King) in un three-way match dove combatteva anche Zema Ion. Nell'episodio del 23 maggio affronta Joey Ryan e Suicide in una sfida per diventare il contendente numero 1 al titolo X Division Championship e vinto da Suicide con uno schienamento su Joey Ryan e al Destination X del 18 giugno di nuovo combatte contro Homicide e Sonjay Dutt per una possibilit\u00e0 al titolo X Division e viene sconfitto da Sonjay Dutt.\nIl 12 aprile 2014 (ma trasmesso il 1\u00ba agosto) viene sconfitto da Tigre Uno e questo fu il suo ultimo match in TNA.\nIl 3 giugno 2014 Petey Williams annuncia la sua intenzione di ritirarsi dal wrestling e il suo match finale avviene due giorni dopo contro Chris Sabin in un evento XICW&lt;.\nAltro.\nPetey Williams \u00e8 stato inserito nel videogioco TNA IMPACT! come contenuto scaricabile.\nVita privata.\nPetey Williams suona la chitarra e l'armonica e fa parte di una band chiamata 'The High Crusade' che comprende anche i wrestler Alex Shelley e Chris Sabin e i loro amici Adam Tatro and Chris Plumb e nel settembre 2010 \u00e8 uscito l'album d'esordio intitolato \"It's Not What You Think\".\nTitoli e riconoscimenti.\nAlliance Championship Wrestling\nBorder City Wrestling\nEast Coast Wrestling Association\nElite Wrestling Revolution\nPower Wrestling Alliance\nIndependent Wrestling Association Mid-South\nNWA Upstate\nStorm Championship Wrestling\nTotal Nonstop Action Wrestling\nPro Wrestling Illustrated"}
{"id": "1802146", "revid": "767487", "url": "https://it.wikipedia.org/wiki?curid=1802146", "title": "Europa delle Democrazie e delle Diversit\u00e0", "text": "Il gruppo per un'Europa delle democrazie e delle diversit\u00e0 \u00e8 stato un gruppo politico euroscettico rappresentato al Parlamento europeo dal 1999 al 2004. A seguito delle elezioni del 2004, gli ex membri del gruppo si unirono ai membri dei nuovi stati membri e insieme formarono il gruppo Indipendenza e Democrazia."}
{"id": "1802147", "revid": "287204", "url": "https://it.wikipedia.org/wiki?curid=1802147", "title": "La scoperta di Milano", "text": "La scoperta di Milano \u00e8 il primo libro pubblicato da Giovannino Guareschi (\"il Guareschi senza baffi\", lo definir\u00e0 Oreste Del Buono, con riferimento al fatto che venne pubblicato prima dell'internamento dell'autore durante la Seconda guerra mondiale, a seguito del quale, appunto, decise il cambio di immagine).\n\u00c8 il racconto romanzato dell'approdo dell'autore a Milano e in particolar modo dell'innamoramento con la moglie.\nPossiamo inserirlo nel solco del Corrierino delle famiglie pubblicato sul \"Bertoldo\"."}
{"id": "1802151", "revid": "599013", "url": "https://it.wikipedia.org/wiki?curid=1802151", "title": "Rolando Fonseca", "text": "Carriera.\nClub.\nRolando Fonseca debutt\u00f2 non ancora diciassettenne nella Prima Divisione della Costa Rica con il Deportivo Saprissa. Nel 1995 arriva al Pachuca che stava nella Seconda Divisione e riesce la salita in quel torneo. L'anno seguente gioc\u00f2 in Colombia con l'Indipendente di Medellin, poi con il Deportivo Cali e nel 1996 passa alla Liga Deportiva Alajuelense col quale esce campione. Nel 1997 \u00e8 trasferito al Comunicaciones de Guatemala dove rimane fino al 2000. Nel 2001 passa a difendere i colori del Deportivo Saprissa e, a met\u00e0 di quello stesso anno ritorna in Messico per integrarsi con della Prima Divisione. A partire dal 2002 gioca nella Liga Deportiva Alajuelense dove ha raggiunto il campionato in due anni consecutivi. Quindi passa al Comunicaciones e ritorna all'Alajuelense in due occasioni. Il 29 giugno scorso si leg\u00f2 al Liberia. Quindi ritorna al Comunicaciones.\nNazionale.\nFonseca \u00e8 anche un membro della squadra Nazionale della Costa Rica con la quale ha segnato 47 gol e si consolida come l'attaccante attivo del paese con pi\u00f9 gol. Il suo gol al Cile \u00e8 entrato nella storia del calcio della Costa Rica per essere il 1000\u00ba gol nella storia della Tricolor. Ha disputato la Coppa del Mondo FIFA del 2002 in Corea e Giappone."}
{"id": "1802155", "revid": "287204", "url": "https://it.wikipedia.org/wiki?curid=1802155", "title": "Thomas Chareyre", "text": "Dal debutto nel 2004, Thomas \u00e8 stato il pi\u00f9 giovane pilota debuttante nel Mondiale Supermoto S2 (a soli 16 anni). Nel 2007 ha concluso terzo nel Mondiale S1.\nDalla stagione 2007 a quella 2010 corre nel team ufficiale Husqvarna CH Racing.\nNel 2010 rompe la lunga collaborazione con Husqvarna firmando con il Team 747 Motorsport TM Racing, prendendo il posto di Thierry van den Bosch. Nel 2010, nel 2012, nel 2014, nel 2015, nel 2016, nel 2017, nel 2019 e nel 2020 ottiene 8 titoli iridati. Ai titoli individuali vanno aggiunti quelli ottenuti con la nazionale francese nel Supermoto delle Nazioni\nAnche il fratello Adrien \u00e8 un pilota motociclistico professionista."}
{"id": "1802157", "revid": "287204", "url": "https://it.wikipedia.org/wiki?curid=1802157", "title": "Battistero di San Giovanni (Riva San Vitale)", "text": "Il battistero di San Giovanni Battista, a Riva San Vitale, costituisce un importante esempio di architettura paleocristiana risalente agli anni attorno al 500; si tratta del pi\u00f9 antico edificio religioso cristiano ancora interamente conservato in Svizzera.\nStoria ed opere d'arte.\nIl battistero sorse secondo il giudizio unanime degli studiosi tra la fine del V e l'inizio del VI secolo, a partire forse dalle fondamenta di una villa o di terme romane; si spiegherebbe cos\u00ec l'impiego di manufatti (come alcune mensole decorate con una foglia d'acanto) impiegati nella costruzione e risalenti al periodo romano.Accanto ad esso sorgeva una importante basilica (risalente probabilmente al IX \u2013 X secolo) che doveva servire la comunit\u00e0 Mendrisio e il basso Ceresio. Di tale basilica oggi nulla \u00e8 rimasto; sulle sue fondamenta fu edificata l'attuale chiesa parrocchiale di San Vitale, realizzata tra il 1756 ed il 1759. L'antica basilica si collegava al battistero attraverso un peribolo, vale a dire un portico correva attorno al battistero e sotto il quale si celebravano le funzioni religiose che preparavano i catecumeni a ricevere il battesimo.\nIl battistero fortemente degradato, fu restaurato nel 1953/55 isolandolo dai nei corpi di fabbrica circostanti in cui era inglobato.\nL'edificio, a pianta quadrata, presenta, visto dall'esterno, un aspetto piuttosto massiccio e severo, in virt\u00f9 dei robusti muri perimetrali formati da blocchi squadrati di pietra locale, posizionati in filari abbastanza regolari. L'abside posta sul lato occidentale costituisce verosimilmente una aggiunta posteriore \nL'edificio \u00e8 completato in alto da un tiburio di forma ottagonale, ricoperto da un tetto a coppi, che lascia intuire la forma ottagonale dell'aula interna, forma che gi\u00e0 all'altezza di quegli anni doveva rappresentare la forma canonica dei battisteri (simboleggiante l\"octava dies\", l'ottavo giorno della settimana, cio\u00e8 il nuovo giorno, in cui inizia l'era del Cristo)\nL'accesso all'aula interna avveniva attraverso due porte (di dimensioni superiori a quelle attuali), poste su lati opposti: da una di esse entravano i catecumeni per poi uscire dall'altra dopo il rito di iniziazione alla nuova vita, nella fede in Cristo. \nAll'interno troviamo un antico fonte battesimale, costituito da una grande vasca monolitica in serizzo avente forma ottagonale (1,9 metri di diametro e 60\u00a0cm. di altezza), incassata nel terreno e raggiungibile scendendo un paio di gradini. Non si tratta del fonte originale, ma di una sostituzione pi\u00f9 tarda (da collocarsi intorno al IX\u00a0\u2013 X secolo) quando, secondo l\u2019'pinione di taluni studiosi, il battesimo gi\u00e0 non avveniva pi\u00f9 per \"immersione\", ma per \"effusione\", versando cio\u00e8 per tre volte l'acqua benedetta sul capo del catecumeno\nL'aula interna ha, come detto, forma ottagonale e vede l'alternarsi di nicchie semicircolari e di nicchie rettangolari ricavate nello spessore dei muri perimetrali; culmina in alto con una cupola a calotta sferica (corrispondente al tiburio esterno) segnata da otto spicchi che le conferiscono slancio.\nSi sono conservati resti della pavimentazione originale formata da formelle di marmo bianco e nero, geometricamente disposte a comporre rosette esagonali.\nGli affreschi romanici e gotici.\nDi notevole interesse, artistico ed iconografico, sono gli antichi affreschi romanici di difficile datazione posti in alcune nicchie semicircolari, realizzati in un arco di tempo che verosimilmente va dal X al XII secolo. \nNella nicchia a sinistra dell'absidiola che serviva come cattedra del vescovo, troviamo la raffigurazione del \"Giudizio Universale\", mentre nella nicchia di destra trova posto la \"Nativit\u00e0 di Cristo\". \nNelle parti superstiti del Giudizio Universale si registra la presenza di un \"Cristo Giudice\" dalla tunica rosso scuro, posto in una mandorla di luce, affiancata da due angeli che mostrano un cartiglio; nella parte sottostante, in corrispondenza a tali angeli, si riconoscono altre due presenze angeliche: una di esse rappresenta una raffigurazione del cherubino tetracefalo come descritto in Ezechiele I, 1-28 e X, ma con sei ali invece di quattro -probabile contaminazione da Ap. V, 8-, l'altra \u00e8 la figura di un serafino, corrispondente alla teofania di Isaia VI, 1-3. Ai piedi del Cristo troviamo figure poco riconoscibili, tra le quali s'intravede un angelo intento a suonare la tromba del giorno del giudizio.\nLa scena della Nativit\u00e0 \u00e8 sovrastata dalla presenza dalla Vergine, posta anch'essa in una mandorla di luce, sorretta da quattro angeli con tuniche sapientemente disegnate. Lo schema della scena ricalca modelli bizantini come quello interpretato, con maggior eleganza pittorica, dall'ignoto autore degli affreschi della chiesa di Santa Maria foris portas a Castelseprio.\nAl centro della scena, stesa su un letto drappeggiato, \u00e8 posta la \"Madonna con il Bambino\", mentre, a completare la Sacra Famiglia, troviamo San Giuseppe posto alla loro destra. Nella scena compaiono anche gli angeli ed i pastori con i loro greggi, chiamati ad adorare Ges\u00f9. A sinistra, ormai poco leggibile, \u00e8 posta una raffigurazione della \"Lavanda del Bambino\".\nInfine, ancora al riguardo degli affreschi romanci troviamo nell'abside i resti di una \"Crocifissione\" che alcuni studiosi fanno risalire al IX secolo. Interessante notare, dal punto di vista della interpretazione iconografica del tema, la figura del Cristo senza barba, rappresentato sulla croce ancor vivo, con gli occhi aperti, particolare \u00e8 anche la forma della croce che assume l'aspetto della \"crux commissa\" (T), forma che ricorda la lettera greca \"tau\". \nL'intero programma degli antichi affreschi \u00e8 dettato dalle riflessioni teologiche sul senso del rito battesimale.\nSono presenti anche affreschi pi\u00f9 tardi. Tra di essi troviamo la prima immagine conosciuta del Beato Manfredo Settala sepolto nella chiesa parrocchiale accanto al battistero. Un secentesco ciclo con la \"Vita di San Giovanni Battista\" \u00e8 stato recentemente strappato e ricollocato nella parrocchiale."}
{"id": "1802158", "revid": "126257", "url": "https://it.wikipedia.org/wiki?curid=1802158", "title": "Legato papale", "text": ""}
{"id": "1802159", "revid": "767487", "url": "https://it.wikipedia.org/wiki?curid=1802159", "title": "Sartak", "text": "Vita.\nDi lui poco \u00e8 noto tranne che regn\u00f2 brevemente (per circa un anno) e che gli succedette il figlio (naturale o adottato) Ulakci. Talvolta Ulakci viene indicato come un fratello minore di Sartak."}
{"id": "1802162", "revid": "30610", "url": "https://it.wikipedia.org/wiki?curid=1802162", "title": "Luca Fainello", "text": ""}
{"id": "1802163", "revid": "729019", "url": "https://it.wikipedia.org/wiki?curid=1802163", "title": "Isole Tunb", "text": "La Grande Tunb e la Piccola Tunb (persiano: \u062a\u0646\u0628 \u0628\u0632\u0631\u06af \u0648 \u062a\u0646\u0628 \u06a9\u0648\u0686\u06a9 ovvero Tonb-e Bozorg va Tonb-e Kuchak; in arabo: \u0637\u0646\u0628 \u0627\u0644\u0643\u0628\u0631\u0649 \u0648\u0637\u0646\u0628 \u0627\u0644\u0635\u063a\u0631\u0649 ovvero \"Tunb al-kubra wa Tunb al-sughra\") formano un piccolo arcipelago nel golfo Persico (Abu Musa, Bani Forur, Forur, Sirri, Grande e Piccola Tunb), in prossimit\u00e0 dello stretto di Ormuz.\nStoria.\nL'Iran esercita la sovranit\u00e0 sulle isole dalla partenza delle truppe britanniche dal Golfo Persico (1971). La sovranit\u00e0 sulle due isole, e sull'isola di Abu Musa, \u00e8 rivendicata dagli Emirati Arabi Uniti.\nGeografia.\nLe isole sono situate alle coordinate e rispettivamente, ad una distanza di 12\u00a0km l'una dall'altra, circa 20\u00a0km a sud dell'isola di Qeshm.\nIl loro nome deriverebbe dalla parola persiana \"Tonb\" () che significa \u00ab collina \u00bb, o dall'arabo \"Tunub\" () che significa \u00ab habitat \u00bb.\nLa Grande Tunb ha una superficie di 10,30\u00a0km\u00b2. Le fonti non sono unanimi sul numero degli abitanti: in alcune si parla di qualche dozzina ed in altre di un centinaio, mentre altre affermano che l'isola non ospita alcuna popolazione civile. Sull'isola risiede una guarnigione dell'esercito iraniana e vi sono un porto della marina iraniana ed uno stabilimento per lo stoccaggio del pesce. La Piccola Tunb \u00e8 disabitata."}
{"id": "1802164", "revid": "450700", "url": "https://it.wikipedia.org/wiki?curid=1802164", "title": "Coma etilico", "text": ""}
{"id": "1802165", "revid": "1305772", "url": "https://it.wikipedia.org/wiki?curid=1802165", "title": "Monique Dupree", "text": "Biografia.\n\u00c8 nota principalmente per aver interpretato alcuni film distribuiti dalla Troma, come \"Pot Zombies\". \u00c8 stata eletta, sul sito della Troma, Tromette del mese nel novembre 2006 e 2007. Ha interpretato un piccolo ruolo in \"American Gangster\", diretto da Ridley Scott. \u00c8 la cantante della band Negro Childe.\nDebutt\u00f2 nel mondo del cinema a 14 anni, nel 1989, interpretando un ruolo in \"Conta su di me\" (\"Lean on Me\"), diretto da John G. Avildsen. La notoriet\u00e0 arriv\u00f2 grazie alla sua vittoria nel concorso \"Fangoria Radio\", nel ruolo della \"regina dell'urlo\". Segu\u00ec l'incontro con il presidente della Troma, Lloyd Kaufman, e la partecipazione all'horror \"Pot Zombies\" che la consacr\u00f2 icona del genere splatter."}
{"id": "1802166", "revid": "30610", "url": "https://it.wikipedia.org/wiki?curid=1802166", "title": "Diego Fainello", "text": ""}
{"id": "1802168", "revid": "31092", "url": "https://it.wikipedia.org/wiki?curid=1802168", "title": "Sartaq", "text": ""}
{"id": "1802169", "revid": "16483657", "url": "https://it.wikipedia.org/wiki?curid=1802169", "title": "Rupecava", "text": ""}
{"id": "1802170", "revid": "16483676", "url": "https://it.wikipedia.org/wiki?curid=1802170", "title": "Eremo di Rupecava", "text": ""}
{"id": "1802171", "revid": "73843", "url": "https://it.wikipedia.org/wiki?curid=1802171", "title": "Dimas", "text": ""}
{"id": "1802178", "revid": "767487", "url": "https://it.wikipedia.org/wiki?curid=1802178", "title": "Ichilo (fiume)", "text": "L'Ichilo (in spagnolo \"R\u00edo Ichilo\") \u00e8 un fiume della Bolivia.\nL'Ichilo nasce ai piedi delle Ande, nella Provincia di Manuel Mar\u00eda Caballero, nel Dipartimento di Santa Cruz, a un'altitudine di 2 437 metri nei monti di Serran\u00eda Racete, sotto il nome di \"Alto Ichilo\". Quando si unisce al fiume Moyle prende il nome di Ichilo e inizia a scorrere in direzione nord, formando il confine fra il dipartimento di Santa Cruz e Cochabamba. Il fiume, infine, si unisce al Chapare, dopo aver percorso 370\u00a0km, formando il Mamorecillo, a sua volta affluente del Mamor\u00e9 (molto spesso l'Ichilo e il Mamorecillo vengono considerati un solo fiume; in questo caso l'Ichilo raggiunge una lunghezza di 630\u00a0km e il Chapare diviene un suo affluente).\nLa sua profondit\u00e0 massima \u00e8 di 18,6 metri, raggiunta presso Puerto Villarroel, e la sua larghezza massima \u00e8 di 420 metri. L'Ichilo \u00e8 uno dei maggiori fiumi boliviani per portata d'acqua, riceve infatti molti affluenti fra cui: Sacta, V\u00edbora, Chimor\u00e9, Chor\u00e9, Ibaresito, Ibabo, Useuta, oltre che il Chapare."}
{"id": "1802181", "revid": "287204", "url": "https://it.wikipedia.org/wiki?curid=1802181", "title": "N\u00e9stor Jorge Cabrera", "text": "Specializzato nel supermotard, partecipa dal 2004 al Campionato del Mondo Supermoto su una Suzuki; detiene anche due titoli nazionali e un titolo delle Isole Canarie.\nNel Mondiale supermoto 2008 al GP d'Austria \u00e8 rimasto coinvolto in un grave incidente che ha costretto i medici a porlo in coma controllato.\nIl 20 gennaio 2015 viene annunciata la sua morte, all'et\u00e0 di 39 anni, attraverso il suo sito ufficiale, a seguito di un'infezione polmonare."}
{"id": "1802186", "revid": "1315817", "url": "https://it.wikipedia.org/wiki?curid=1802186", "title": "Giovanni da Legnano", "text": "Appartenente alla famiglia Oldrendi, fu uno dei capostipiti della famiglia Legnani. Ancora oggi si pu\u00f2 ammirare il cinquecentesco palazzo di propriet\u00e0 della famiglia sull'angolo tra via d'Azeglio angolo via Farini a Bologna. Fu il pupillo di Paolo da Liezaris e, grazie sua alla conoscenza del diritto canonico, fu il pi\u00f9 strenuo difensore di Papa Urbano VI nei dibattiti, all'Universit\u00e0 di Bologna, originati dallo Scisma d'Occidente. \nBiografia.\nArriv\u00f2 nella citt\u00e0 felsinea nel periodo del cambio della famiglia nobiliare dominante (la citt\u00e0 pass\u00f2 dai Pepoli ai Visconti di Milano) e il giurista si impegn\u00f2 per la salvaguardia dei diritti dei cittadini in questo momento cos\u00ec delicato.\nInizi\u00f2 ad insegnare a Bologna diritto canonico e civile dal 1351. Prima di insegnare diritto, fu professore di arte, astrologia, filosofia e medicina. Come giurista, il Comune felsineo gli chiese diverse consulenze. Fu uno dei sostenitori della prassi, vale a dire lo studio delle leggi precedenti. Questo suo studio fu fondamentale per lo sviluppo del diritto, e infatti fu applicata anche nei secoli successivi. Alcune fonti fanno pensare ad un intervento dei Visconti, che protessero Giovanni da Legnano.\nDurante il suo soggiorno bolognese ebbe ottimi rapporti con papa Urbano VI e con il suo predecessore, papa Gregorio XI, da cui ricevette parecchi doni e gratificazioni. Le copie del manoscritto a difesa dell'elezione del primo pontefice, il \"De fletu ecclesi\u00e6\", furono distribuite alle personalit\u00e0 che discutevano dello Scisma d'Occidente. Una copia fu inviata all'Universit\u00e0 di Parigi. Gli fu proposto di diventare ecclesiastico, ma rifiut\u00f2, poich\u00e9 \"in primis\" era sposato.\nTra le sue opere degne di nota c'\u00e8 il \"De bello\", che tratta di guerra e la sua relazione con l'allegoria\nTra l'astrologia e la politica. Lo dedic\u00f2 al cardinal Egidio Albornoz, legato papale che arriv\u00f2 a Bologna nel 1360 e a cui diede consulenza sul diritto internazionale.\nCostitu\u00ec una borsa di studio per gli studenti milanesi che venivano a studiare a Bologna e lasci\u00f2 in eredit\u00e0 la propria casa all'Universit\u00e0 di Bologna nel caso in cui la sua famiglia si fosse estinta. Mor\u00ec all'apice della fama."}
{"id": "1802187", "revid": "1652635", "url": "https://it.wikipedia.org/wiki?curid=1802187", "title": "Goodies (singolo)", "text": "Goodies \u00e8 il primo singolo della cantante statunitense Ciara, estratto dal suo primo omonimo album. Si tratta di un brano appartenente all'allora nuovo sottogenere del Crunk &amp; B, prodotto da Lil Jon e scritto dall'interprete insieme a Sean Garrett, LaMarquis Jefferson e Craig Love. Il singolo \u00e8 arrivato in cima a moltissime classifiche di Billboard, tra cui la Hot 100, sulla cui vetta \u00e8 rimasto stabile per sette settimane consecutive, riuscendo perfino a ottenere il disco d'oro. \"Goodies\" \u00e8 arrivato al numero 1 anche nel Regno Unito, oltre ad aver avuto successo in tutto il mondo.\nComposizione e testo.\nDopo il successo di Yeah! di Usher, e Freek-a-Leek di Petey Pablo, L.A. Reid della LaFace Records voleva una versione femminile di \"Freek-a-Leek\" ed allora Ciara \u00e8 andata in studio per registrare la canzone, ma aveva difficolt\u00e0 a comporre i testi e la melodia.\nCon l'aiuto di Sean Garrett, contattato da Reid, la cantante ha composto la risposta femminile alla hit di Petey Pablo, confrontandosi sul testo con Garrett via telefono. Lil'Jon ha ascoltato il demo e ha deciso di produrre il beat della canzone, campionando \"Freek-a-Leek\" e coinvolgendo anche Pablo come rapper di supporto del singolo.\nCon questa canzone, Ciara \u00e8 stata la prima donna a interpretare un brano crunk.\nIl testo del brano si presenta come manifesto di forza e indipendenza femminile, trattando anche il tema della verginit\u00e0. La protagonista del brano rifiuta le avance sessuali di un uomo, dicendo che non otterr\u00e0 mai le sue carammelle (\"goodies\" appunto) perch\u00e9 sono chiuse nel barattolo.\nVideo.\nIl video di Goodies \u00e8 stato diretto da Benny Boom e mostra Ciara e i suoi amici che guidano una Oldsmobile 442 Convertible per le strade di Atlanta, per raggiungere l'autolavaggio della zona. Il video \u00e8 stato girato in oltre 25 ore di fila, a causa delle pressioni della casa discografica che voleva il video pronto il prima possibile, per poter far conoscere la cantante sul mercato il prima possibile. Nel video appaiono in ruoli cameo BoneCrusher, Monica, Rasheeda, Jazze Pha, Young Jeezy e Lil Jon. L'artista esegue una coreografia per tutto il video, spalleggiata da una schiera di ballerine su un fondale bianco e blu.\nLa cantante ha eseguito per la prima volta la canzone a BET 106 &amp; Park.\nRicezione.\nIl singolo ha debuttato nella Hot 100 al numero 94, per poi raggiungere la prima posizione e rimanervi per sette settimane consecutive. Ha raggiunto la numero 1 di molte classifiche di Billboard, tra cui la Hot R&amp;B/Hip-Hop Songs, sulla cui vetta \u00e8 rimasto per sei settimane di seguito. Sia nella Hot 100 che nella classifica R&amp;B il singolo ha rimpiazzato al numero 1 Lean Back della Terror Squad ed ha poi lasciato il posto a My Boo di Usher e Alicia Keys. Nella classifica di fine anno riguardo ai 100 pezzi di maggior successo del 2004 il brano \u00e8 stato classificato alla nona posizione. \"Goodies\" \u00e8 stato certificato disco d'oro dalla RIAA.\nAnche nel Regno Unito il singolo ha raggiunto la cima delle classifiche, il 23 gennaio 2005, scalzando dal podio \"One Night/I Got Stung\" di Elvis Presley. Curiosamente dopo una settimana al numero 1, il singolo \u00e8 stato rimpiazzato dalla ripubblicazione di un altro singolo di Presley, O sole mio. In Nuova Zelanda la canzone \u00e8 entrata in classifica il 25 ottobre 2004 al numero 12, per poi fermarsi al numero 10 la settimana successiva, passando 18 settimane nella top40. In Australia il singolo \u00e8 entrato in top20 arrivando alla posizione numero 19.\nSia in Svizzera che in Germania, cos\u00ec come nelle classifiche neozelandesi, il singolo \u00e8 arrivato al numero 10; nella classifica svizzera il singolo ha speso 10 settimane solo nella top20 In Norvegia \u00e8 arrivato al numero 15, spendendo 4 settimane nella top20.\n\"Goodies\" \u00e8 il singolo di maggior successo della cantante negli Usa e nel Regno Unito."}
{"id": "1802190", "revid": "309289", "url": "https://it.wikipedia.org/wiki?curid=1802190", "title": "Ilet'", "text": "LIlet (; in lingua mari \u042d\u043b\u043d\u0435\u0442, \"\u0116lnet\", in tataro \u0418\u043b\u043b\u04d9\u0442, \"Ill\u00e4t\") \u00e8 un fiume della Russia europea centrale (Repubbliche Autonome dei Mari e del Tatarstan), affluente di sinistra del Volga.\nIl fiume ha origine da bassi rilievi collinari nella parte orientale della Repubblica Autonoma dei Mari El; scorre successivamente con direzione sud-occidentale, attraversando per un breve tratto il Tatarstan, poi volge a ovest e infine a sud, sfociando nel Bacino di Samara (Volga), alcuni chilometri a monte di Vol\u017esk. Il fiume ha una lunghezza di 204\u00a0km, l'area del suo bacino \u00e8 di 6\u00a0450\u00a0km\u00b2.\nL'Ilet' \u00e8 navigabile nel basso corso; \u00e8 per\u00f2 gelato, in media, da met\u00e0 novembre a met\u00e0 aprile.\nI maggiori affluenti sono: Ju\u0161ut (lungo 108\u00a0km) proveniente dalla destra idrografica e A\u0161it (89\u00a0km) dalla sinistra."}
{"id": "1802194", "revid": "265568", "url": "https://it.wikipedia.org/wiki?curid=1802194", "title": "Urban rivals", "text": ""}
{"id": "1802199", "revid": "80339", "url": "https://it.wikipedia.org/wiki?curid=1802199", "title": "Ilet", "text": ""}
{"id": "1802200", "revid": "767487", "url": "https://it.wikipedia.org/wiki?curid=1802200", "title": "Go with the Flow", "text": "Go with the Flow \u00e8 un singolo dei Queens of the Stone Age contenuto nell'album \"Songs for the Deaf\", uscito nel 2003.\nTracce.\nStampato su vinile chiaro 12 pollici.\nVideogiochi.\nQuesto brano \u00e8 presente nei videogiochi Rock Band Freestyle Street Soccer, SingStar Amped, Juiced 2, Gran Turismo 4, SingStar Rocks!, , ."}
{"id": "1802203", "revid": "287204", "url": "https://it.wikipedia.org/wiki?curid=1802203", "title": "Ale\u0161 Hlad", "text": "\u00c8 pilota di Supermotard nel Campionato del Mondo Supermoto, in sella a KTM del Team Motoracing. Nel 2005 ha vinto il titolo Europeo Supermoto.\nNel 2009 passa alla bicilindrica Aprilia SXV nel Team Racewars (dopo una breve parentesi nel Team PMR H2O) per correre il mondiale S2.\nNel 2010 torna al Team Motoracing KTM con cui vinse il titolo europeo nel 2005, ma non disputa tutta la stagione.\nNel 2011 torna nuovamente in Aprilia, questa volta nel Team Nastedo Petronas su MXV ufficiale."}
{"id": "1802204", "revid": "729019", "url": "https://it.wikipedia.org/wiki?curid=1802204", "title": "Stazione di Chiusi-Chianciano Terme", "text": "La stazione di Chiusi-Chianciano Terme \u00e8 la stazione della linea storica Firenze-Roma ubicata nel comune di Chiusi e che \u00e8 posta al servizio anche di Chianciano Terme, da cui la nomenclatura composita. \u00c8 anche capolinea della Ferrovia Empoli-Siena-Chiusi.\nLa gestione degli impianti \u00e8 affidata a Rete Ferroviaria Italiana societ\u00e0 del gruppo Ferrovie dello Stato, che classifica la stazione nella categoria \"Silver\".\nStoria.\nLa stazione di Chiusi risale al XIX secolo.\nIl modesto fabbricato viaggiatori originario, distrutto durante la seconda guerra mondiale, venne sostituito da un edificio in stile moderno al termine del conflitto, inaugurato nel 1947.\nCaratteristiche.\nAll'interno del territorio senese, la stazione riveste un ruolo di rilievo, sia per la sua posizione strategica di incrocio fra le due linee, sia perch\u00e9 \u00e8 collegata con la \"Direttissima\" Firenze-Roma grazie alle interconnessioni Chiusi Nord e Chiusi Sud.\nVi fermano cos\u00ec tutti i treni regionali sulle direttrici \"Firenze-Chiusi\" e \"Firenze-Roma\" (la gran parte sono cadenzati grazie alla progressiva introduzione del \"Memorario\") e vi fanno capolinea i regionali da e per Siena; in pi\u00f9 fermano numerosi treni a lunga percorrenza, in larga parte Intercity.\nLa stazione dispone di sette binari passanti per i convogli passeggeri, pi\u00f9 molti altri riservati al transito merci e alla sosta dei convogli. Generalmente il primo e il secondo binario sono utilizzati come capolinea per i regionali della linea per Siena, mentre il terzo e il quarto sono impiegati per i treni a lunga percorrenza che viaggiano sulla linea lenta Firenze-Roma, mentre quelli pi\u00f9 remoti per gli altri regionali che vi fanno capolinea.\nIl fabbricato passeggeri dispone di una sala di attesa con biglietteria, edicola e pannelli informativi sui treni in arrivo e partenza, \u00e8 dotata di un sottopassaggio con nuovi ascensori per accedere ai sette binari. Inoltre, adiacente al fabbricato, si trova un ampio edificio della Polizia ferroviaria.\nServizi.\nLa stazione dispone di:"}
{"id": "1802213", "revid": "228587", "url": "https://it.wikipedia.org/wiki?curid=1802213", "title": "Agrimonia", "text": "Agrimonia \u00e8 un genere comprendente 12-15 specie di piante erbacee perenni appartenenti alla famiglia delle Rosaceae, originario delle regioni temperate dell'emisfero settentrionale, eccetto una specie dell'Africa.\nL'altezza varia da 0,5 fino anche a 2 metri, con foglie composte pennate a bordo seghettato e fiori gialli disposti a spiga.\nLe specie di \"Agrimonia\" sono anche piante nutrici di certe larve di Lepidotteri.\nAgrinomia eupatoria, conosciuta anche come eupatoria, erba Guglielmo, erba bettonica ed erba da andata, \u00e8 un'erbacea perenne dalle foglie scabre e pungenti che ricorda un poco la pianta dell'ortica. La sua altezza varia da quaranta a ottanta centimetri. I fiori appaiono da aprile a settembre e sono di colore giallo, disposti in una lunga spiga.\nUsi.\nLe piante appartenenti a questo genere hanno diverse propriet\u00e0 medicinali sfruttate fin dall'antichit\u00e0. Nel linguaggio dei fiori ha il significato di gratitudine. La specie utilizzata in erboristeria \u00e8 la \"eupatoria\""}
{"id": "1802214", "revid": "149727", "url": "https://it.wikipedia.org/wiki?curid=1802214", "title": "Bahnitz", "text": ""}
{"id": "1802215", "revid": "149727", "url": "https://it.wikipedia.org/wiki?curid=1802215", "title": "B\u00fctzer", "text": ""}
{"id": "1802216", "revid": "149727", "url": "https://it.wikipedia.org/wiki?curid=1802216", "title": "Gro\u00dfwudicke", "text": ""}
{"id": "1802217", "revid": "767487", "url": "https://it.wikipedia.org/wiki?curid=1802217", "title": "Ulakci", "text": "Vita.\nFratello minore o figlio (naturale o adottato) di Sartak fu Khan dell'Orda d'Oro e dell'Orda Blu per meno di 12 mesi all'et\u00e0 di 10 anni sotto la tutela di suo zio (o prozio) Berke (fratello di Batu primo Khan dell'Orda d'Oro)."}
{"id": "1802218", "revid": "339392", "url": "https://it.wikipedia.org/wiki?curid=1802218", "title": "Nastri d'Argento", "text": ""}
{"id": "1802219", "revid": "2519", "url": "https://it.wikipedia.org/wiki?curid=1802219", "title": "Milow", "text": "Milow \u00e8 un comune del Meclemburgo-Pomerania Anteriore, in Germania.\nAppartiene al Ludwigslust-Parchim ed \u00e8 amministrato dall'Amt Grabow.\nGeografia antropica.\nIl comune di Milow si divide nelle frazioni (\"Ortsteil\") di Deibow, G\u00f6rnitz, Kastorf, Krinitz, Milow e Semmerin.\nSuddivisione amministrativa.\nIl territorio comunale si divide in 6 zone (\"Ortsteil\"), corrispondenti al centro abitato di Milow e a 5 frazioni:"}
{"id": "1802220", "revid": "149727", "url": "https://it.wikipedia.org/wiki?curid=1802220", "title": "M\u00f6thlitz", "text": ""}
{"id": "1802221", "revid": "149727", "url": "https://it.wikipedia.org/wiki?curid=1802221", "title": "Nitzahn", "text": ""}
{"id": "1802222", "revid": "149727", "url": "https://it.wikipedia.org/wiki?curid=1802222", "title": "Schmetzdorf", "text": ""}
{"id": "1802223", "revid": "287204", "url": "https://it.wikipedia.org/wiki?curid=1802223", "title": "Attilio Pignotti", "text": "Carriera.\nEx-crossista, attualmente militante nel Campionato Mondiale Supermoto. Ha concluso la stagione 2007 al secondo posto nel Mondiale S2.\nDalla stagione 2006 corre nel team ufficiale KTM Red Bull Miglio.\nPignotti nel 2007, cos\u00ec come Verderosa nella stagione 2004, \u00e8 il pilota italiano che pi\u00f9 si \u00e8 avvicinato alla vittoria di un titolo mondiale, concludendo 2\u00ba nella stagione 2007 a soli 5 punti dal belga Gerald Delepine.\nNel 2008 non ottiene lo stesso grande risultato nel Mondiale, e si riconferma vicecampione italiano nella categoria S2 alle spalle di Davide Gozzini. Lo stesso anno con la nazionale italiana conquista il suo primo Trofeo delle nazioni supermoto.\nNel 2009 non gli viene rinnovato il contratto con KTM Italia nel Team Miglio e, non ricevendo ingaggi da altri team del circus della supermoto, decide di dedicarsi alla vecchia passione del motocross, correndo il Campionato Italiano Motocross Elite in MX1 da pilota privato.\nSolo a met\u00e0 stagione ottiene un contratto con il Team Kawasaki KL Nastedo per correre il Campionato Italiano Supermoto.\nLo stesso anno viene nominato dalla Federazione Italiana Motociclismo Commissario Tecnico della Nazionale Italiana di supermotard per il Trofeo delle Nazioni, continuando a correre sporadicamente in campionati minori nel 2010 come il Trofeo Centro-Sud Italia Supermoto con il Team Aprilia Fast Wheels e nel Campionato Italiano Motocross su Honda da privato."}
{"id": "1802224", "revid": "149727", "url": "https://it.wikipedia.org/wiki?curid=1802224", "title": "Vieritz", "text": ""}
{"id": "1802227", "revid": "95976972", "url": "https://it.wikipedia.org/wiki?curid=1802227", "title": "Zollchow", "text": "Zollchow pu\u00f2 riferirsi a:"}
{"id": "1802229", "revid": "1566286", "url": "https://it.wikipedia.org/wiki?curid=1802229", "title": "Michael Bergin", "text": "Biografia.\nNato nel Connecticut dove ha frequentato la University of Connecticut, la sua carriera inizia lavorando come modello per stilisti come Valentino, Gianfranco Ferr\u00e9, Giorgio Armani, Yves Saint-Laurent, Hugo Boss, Donna Karan, L'Oreal e Maybelline, carriera che lo ha portato a girare il mondo, lavorando in citt\u00e0 come New York, Parigi e Milano.\nBergin divenne famoso per una celebre campagna pubblicitaria di intimo per Calvin Klein, sostituendo Mark Wahlberg. Gli scatti in bianco e nero di Herb Ritts, fecero il giro del mondo mettendo in risalto la sua fisicit\u00e0, facendolo diventare uno dei modelli pi\u00f9 pagati e ricercati.\nNelle 1996 fa il suo debutto cinematografico nel film \"Ritratto nella memoria\", che lo ha visto recitare al fianco di Jeanne Moreau. Nel 1997 diventa famoso per il ruolo del sexy bagnino Jack \"J.D.\" Darius nel telefilm \"Baywatch\", ruolo che ricopre dal 1997 al 2001. In seguito recita nella commedia indipendente a tematica gay \"Il club dei cuori infranti\". Nel 2002 recita nell'horror-omoerotico \"Wolves of Wall Street\", mentre nel 2003 appare in un episodio di \"Streghe\" e riprende il ruolo di J.D. nel film tv \"Baywatch - Matrimonio alle Hawaii\".\nTerminata la carriera da attore e modello, attualmente lavora come agente immobiliare a Beverly Hills.\nVita personale.\nDal 2004 \u00e8 sposato con Joy Tilk, che lo ha reso padre di due figli, Jesse e Alannah Jade.\nNonostante la sua eterosessualit\u00e0, Bergin \u00e8 diventato popolare presso la comunit\u00e0 LGBT, grazie alla sua bellezza e per aver interpretato spesso ruoli da omosessuale, ma anche per il suo impegno nel sociale, partecipando a campagne contro la guida in stato di ebbrezza e alla lotta all'AIDS. Ha lanciato una linea di biancheria intima."}
{"id": "1802230", "revid": "156341", "url": "https://it.wikipedia.org/wiki?curid=1802230", "title": "Paoletti Catania", "text": ""}
{"id": "1802235", "revid": "448277", "url": "https://it.wikipedia.org/wiki?curid=1802235", "title": "Partito di Centro (Ungheria)", "text": ""}
{"id": "1802240", "revid": "726373", "url": "https://it.wikipedia.org/wiki?curid=1802240", "title": "Falcon Beach", "text": "Falcon Beach \u00e8 una serie televisiva canadese filmata a Winnipeg Beach, nei pressi del lago Winnipeg, Manitoba, Canada. Nata originariamente come un film per la televisione trasmesso, nel 2005, in Canada dal canale televisivo Global Television Network. Nel 2006, in collaborazione con il canale ABC Family, la Global ne trasse una serie televisiva. La serie \u00e8 ambientata nell'immaginaria cittadina di Falcon Beach, Manitoba (New England per i telespettatori statunitensi).\nIn Italia il film introduttivo \u00e8 stato trasmesso diviso in due parti da 42 min insieme ai 26 episodi regolari della serie con il titolo \"Un'estate di fuoco\" a partire da gennaio 2008 sul canale della pay TV Mya e dal 26 maggio 2008 su Italia 1.\nIn seguito all'ottimo debutto, la serie ha subito un calo di ascolti che ha creato disagi nella trasmissione degli episodi. Nonostante i bassi ascolti, Global rinnov\u00f2 la serie televisiva per una seconda stagione di tredici episodi.\nIl 20 aprile 2007 la Global TV annunci\u00f2 ufficialmente la cancellazione della serie in seguito al rifiuto della ABC Family di rinnovare la serie per l'estate 2008.\nIn seguito alla cancellazione dello show, nel 2007 i fan hanno cercato, invano, di salvare la serie. Tutti i fan, l'intero cast e alcune band musicale parteciparono comunque ad un evento che si \u00e8 tenuto il 12 luglio 2008 nella location delle riprese: Winnipeg Beach, Manitoba, Canada.\nFalcon Beach \u00e8 l'unica serie televisiva canadese ad aver prodotto due versioni di ogni episodio: la prima con riferimenti geografici e terminologia strettamente canadesi, la seconda invece con terminologia statunitense.\nFilm pilota.\nIl film pilota della serie si intitola \"Falcon Beach\" ed \u00e8 andato in onda in Canada il 29 gennaio 2005; in Italia \u00e8 invece stato trasmesso con il titolo \"Un'estate di fuoco\" e diviso in due parti il 26 e il 27 maggio 2008 sul canale Italia 1 presentandolo come primo doppio episodio della serie."}
{"id": "1802241", "revid": "125019", "url": "https://it.wikipedia.org/wiki?curid=1802241", "title": "Aleksandr Viktorovi\u010d Poggio", "text": "La condanna.\nUna volta sedata la rivolta dei decabristi, i vari cospiratori vennero prima rinchiusi nella fortezza di Pietro e Paolo a San Pietroburgo, poi in seguito suddivisi e rinchiusi in varie prigioni. Poggio trascorse una prima parte della prigionia nella fortezza di Korela, nella cittadina allora chiamata Kexholm, e successivamente nella Petrovskij Zavod, in Siberia."}
{"id": "1802253", "revid": "767487", "url": "https://it.wikipedia.org/wiki?curid=1802253", "title": "Pearls Before Swine", "text": "I Pearls Before Swine sono stati un gruppo musicale folk statunitense fondato da Tom Rapp nel 1965 a Eau Gallie, Florida.\nLa storia.\nOriginario del Dakota del Nord, Rapp si trasfer\u00ec con la famiglia prima in Minnesota, poi in Pennsylvania e infine in Florida. L\u00ec form\u00f2 i Pearls Before Swine insieme ad alcuni compagni di scuola. Il gruppo non ebbe mai una formazione stabile, l'unica costante fu Rapp, eccentrica mente del gruppo. Nel 1967 esce il primo disco \"One Nation Underground\"; l'album vendette 200.000 copie. Per realizzare questo ed i successivi album il gruppo si serv\u00ec di innumerevoli strumenti quali arpa, corno inglese, vibrafono, celeste, banjo, sitar, flauto che diedero a Rapp la possibilit\u00e0 di dimostrare il suo talento di arrangiatore. La musica appare fortemente influenzata da Bob Dylan, in particolare dal suo album \"Blonde on Blonde\", i testi poetici richiamano invece Leonard Cohen. Le atmosfere oniriche e l'uso dei suoni mostrano chiaramente come la musica non sia semplice folk, ma sfoci nella psichedelia nonostante sia lontana dalle deliranti melodie ispirate dai \"trip\" dell'LSD.\nNel 1968 esce \"Balaklava\", disco considerato uno dei capolavori dell'epoca sebbene oggi risulti in fondo meno attraente degli album successivi. Antimilitarista, ispirato alla battaglia di Balaklava \u00e8 un disco che ricorda le ballate medievali, un disco funereo ed allo stesso tempo intimista (non a caso per la copertina fu scelto un dettaglio de Il Trionfo della Morte di Pieter Bruegel il Vecchio). I dischi che seguirono, fino al 1973, furono opera del solo Rapp ma sono tutti comunque di livello altissimo.\nNel 1999 Tom Rapp ritorna in scena con \"A Journal of the Plague Year\", un disco di straordinaria intensit\u00e0 che si rif\u00e0 ai primi album e ricerca le stesse atmosfere."}
{"id": "1802254", "revid": "36426", "url": "https://it.wikipedia.org/wiki?curid=1802254", "title": "Arte pre-romanica", "text": ""}
{"id": "1802256", "revid": "149727", "url": "https://it.wikipedia.org/wiki?curid=1802256", "title": "Deibow", "text": ""}
{"id": "1802257", "revid": "122483262", "url": "https://it.wikipedia.org/wiki?curid=1802257", "title": "Abu Musa", "text": "Abu Musa () \u00e8 un'isola di 12\u00a0km\u00b2 situata nel golfo Persico. L'isola fa parte d'un arcipelago di 6 isole situate all'entrata dello stretto di Ormuz (Abu Musa, Bani Forur, Forur, Sirri, Grande e Piccola Tunb).\nLa sovranit\u00e0 su Abu Musa \u00e8 oggetto di disputa fra l'Iran e gli Emirati Arabi Uniti (EAU). L'Iran controlla questa isola cos\u00ec come le Isole Tunb, integrate nella provincia di Hormozgan.\nStoria.\nL'isola ha fatto parte del territorio iraniano dall'antichit\u00e0 fino all'inizio del XX secolo, quando il Regno Unito ne ha assunto il controllo ed ha cominciato ad amministrarla assieme alle altre isole del Golfo Persico. Alla fine del 1960, il loro controllo \u00e8 stato trasferito all'emirato di Sharja, uno degli stati che formano gli EAU. Nel 1968, quando il governo britannico ha dichiarato di abbandonare l'egemonia sul Golfo Persico, l'Iran ha deciso di riannettere l'isola. Nel novembre 1971, i governi degli Emirati Arabi Uniti e dell'impero dell'Iran si sono accordati per riconoscere la sovranit\u00e0 dell'isola all'emirato di Sharjah, ma hanno anche stabilito che all'esercito iraniano sarebbe stato permesso di stazionare sull'isola.\nNel 1980, dopo la rivoluzione Khomeinista, gli accordi di nove anni prima sono stati denunciati dagli EAU che hanno portato la questione, assurta nuovamente a problema, davanti alle Nazioni Unite. Nel 1992, l'Iran ha aumentato il suo controllo ed ha proceduto all'espulsione dei lavoratori stranieri che si occupavano di una scuola sostenuta con fondi degli EAU, di una clinica e di una centrale di energia elettrica.\nIl 14 agosto 2008 il governo degli Emirati Arabi Uniti ha convocato l'incaricato d'affari iraniano ad Abu Dhabi e gli ha consegnato una lettera sigillata di proteste formali, a seguito della conferma da parte di Teheran della costruzione e messa in opera di una capitaneria di porto e di un centro di salvataggio in mare, considerandola come rivendicazione di sovranit\u00e0 sull'isola.\nL'isola conta circa 500 abitanti che la chiamano Gap-sabzu (persiano: \u06af\u067e\u200c\u0633\u0628\u0632\u0648) che significa \u00abil grande luogo verde\u00bb. Sulle vecchie carte, l'isola \u00e8 chiamata \"Bumuf\" o \"Bum-i Musa\" (\u00abil paese di Mos\u00e8\u00bb)"}
{"id": "1802258", "revid": "2057018", "url": "https://it.wikipedia.org/wiki?curid=1802258", "title": "Doom Engine", "text": "Doom Engine (chiamato anche id Tech 1) \u00e8 il motore grafico sviluppato per lo sparatutto in prima persona \"Doom\", di id Software. In seguito \u00e8 stato convertito sulla maggior parte delle console da gioco e sistemi operativi esistenti. Il codice sorgente del motore \u00e8 stato reso disponibile al pubblico il 23 dicembre 1997 sotto una licenza che non ne permetteva l'utilizzo per produzioni commerciali; nel 1999 \u00e8 stato di nuovo pubblicato sotto licenza GNU General Public License.\nStoria.\nIl \"Doom Engine\" \u00e8 stato scritto principalmente da John Carmack, con parti di codice ausiliarie scritte da altri componenti di \"id\", su sistema operativo NeXTSTEP; ed \u00e8 basato, in contrapposizione al precedente \"Wolfenstein 3D engine\", principalmente su linguaggio C con l'ausilio di solo 2 funzioni in assembly. John Carmack ammise che il \"Doom Engine\" avrebbe potuto essere scritto maggiormente in linguaggio assembly, ma che questo ne avrebbe potenziato la velocit\u00e0 di rendering di solo il 15%, ed ha poi abbandonato l'idea. Lo sviluppo del motore grafico \u00e8 stato articolato grazie ad un programma CAD appositamente creato da id, chiamato \"DoomED\", che permette di manipolare le pareti, i soffitti e i pavimenti dell'ambiente di gioco con estrema facilit\u00e0.\nTecnologia.\nCaratteristiche maggiori e minori.\nAnalogamente al Wolfenstein 3D engine, il \"Doom Engine\", si basa in principio su una mappa bidimensionale (ovvero il gioco nella sua forma originale), che per\u00f2 in base alla posizione della visuale del giocatore restituisce un rendering 2.5D, simile al 3D reale. Il principio per\u00f2, sebbene simile, non \u00e8 identico a quello del ray casting di Wolfenstein 3D: in Doom, infatti, la visuale del giocatore stabilisce quale porzione di mondo vedere, ma non quale porzione di mondo (o \"livello\") viene creata. La creazione del livello viene infatti affidata ad un sistema di partizione binaria dello spazio, che suddivide il mondo di gioco in substrati pi\u00f9 piccoli (gi\u00e0 pre-elaborati) ramificati con una struttura dati ad albero; dunque, in base allo spostamento del giocatore, il livello andr\u00e0 via via sviluppandosi nello spazio in cui quest'ultimo si muove. La visuale del giocatore, tuttavia, seppure meno importante che in Wolfenstein 3D, decide attualmente ci\u00f2 che la partizione binaria deve mostrare in tempo reale (indipendentemente dalla porzione di livello creata), modificandosi in maniera dinamica, ad ogni movimento della visuale. Inoltre, dovendo la partizione binaria mostrare solo ci\u00f2 che il giocatore vede, \u00e8 sorprendentemente in grado di rimuovere o non lavorare sulle sezioni che non vengono osservate dal giocatore (un \"punto cieco\"), potendo concentrarsi solo su ci\u00f2 che viene realmente ed attualmente rendereizzato; consentendo velocit\u00e0 di elaborazione con prestazioni rapide e al di sopra della norma.\nIl motore possiede comunque limitazioni: sviluppandosi sulla bidimensionalit\u00e0, quindi con un singolo piano (piano XY), la visuale non pu\u00f2 essere puntata verso l'asse verticale del sistema di riferimento cartesiano - \u00e8 possibile infatti muovere il cono visivo solo da destra a sinistra o viceversa. Inoltre, sempre per via della mappatura bidimensionale, non \u00e8 possibile applicare il \"room-over-room\", ovvero la tecnica, tipica invece del reale 3D, che permette di sovrapporre due stanze, o porzioni di livello, l'una sopra all'altra.\nIl \"Doom Engine\" \u00e8 stato elaborato per sfruttare al meglio i processori Intel 80486, e restituisce, al suo massimo potenziale, un rendering VGA con risoluzione a 320\u00d7200 pixel e una profondit\u00e0 di colore a 256 livelli; supportando una frequenza d'aggiornamento a 35 hertz. Rispetto al vecchio Wolfenstein 3D engine \u00e8 inoltre capace di applicare il texture mapping a pavimenti, soffitti e muri di gioco (quest'ultime, le \"walls-texture\", possono anche essere animate o trasparenti); e vanta un rendering dell'illuminazione che pu\u00f2 variare in base ai diversi settori di gioco.\nStruttura dei livelli.\nEssendo basato sulla bidimensionalit\u00e0, il \"Doom Engine\", \u00e8 stato elaborato in modo da costruire il gioco, secondo l'uso di certi criteri ed elementi essenziali.\nL'unit\u00e0 di base \u00e8 il vertice, che rappresenta un singolo punto. I vertici se uniti formano una linea (chiamata \"linedefs\"); ogni linea pu\u00f2 avere due \"facce\" chiamate \"sidedefs\"; se ne possiede una sola former\u00e0 un muro solido, mentre se le possiede entrambe la linea sar\u00e0 invisibile e valicabile (a meno che non sia dotata di texture o di propriet\u00e0 bloccanti). Un poligono costituito da almeno tre sidedefs \u00e8 detto \"sector\" (settore), cio\u00e8 le parti che compongono i livelli di gioco.\nLe sidedefs possono essere utilizzate per mostrare le texture dei muri o, nel caso di texture dotate di trasparenza, grate e simili. \u00c8 possibile utilizzarle per attivare degli eventi (come aprire delle porte se vengono varcate dal giocatore).\nOgni settore possiede alcune propriet\u00e0: le principali e obbligatorie sono l'altezza, il tipo di texture del pavimento e del soffitto, e l'intensit\u00e0 della luce (da 0 a 255). Esistono anche propriet\u00e0 opzionali: ad esempio, \u00e8 possibile impostare una luce intermittente oppure fare in modo che il giocatore, percorrendo un determinato settore, subisca danni (utile per simulare pozze di lava o acido). Infine \u00e8 possibile rendere i settori mobili, per creare ascensori, porte (che si aprono dal basso verso l'alto) e presse.\nTutti gli oggetti (mostri, armi, decorazioni ecc, noti come \"things\") sono posizionati in un livello con una coordinata bidimensionale (come ad un vertice); \u00e8 inoltre possibile indicare caratteristiche aggiuntive, ad esempio, la presenza di un oggetto solo come nel caso della modalit\u00e0 multigiocatore deathmatch."}
{"id": "1802260", "revid": "111106346", "url": "https://it.wikipedia.org/wiki?curid=1802260", "title": "G\u00f6rnitz", "text": ""}
{"id": "1802262", "revid": "149727", "url": "https://it.wikipedia.org/wiki?curid=1802262", "title": "Kastorf", "text": ""}
{"id": "1802263", "revid": "149727", "url": "https://it.wikipedia.org/wiki?curid=1802263", "title": "Krinitz", "text": ""}
{"id": "1802264", "revid": "149727", "url": "https://it.wikipedia.org/wiki?curid=1802264", "title": "Semmerin", "text": ""}
{"id": "1802265", "revid": "1543377", "url": "https://it.wikipedia.org/wiki?curid=1802265", "title": "Ps (Unix)", "text": "In informatica ps (abbreviazione dalla lingua inglese di \"process status\", \"stato dei processi\") \u00e8 un comando dei sistemi operativi Unix e Unix-like, e pi\u00f9 in generale dei sistemi POSIX, che produce sullo \"standard output\" un elenco di informazioni sui processi al momento presenti nel sistema.\nLe informazioni presentate si riferiscono all'istante in cui \"ps\" viene eseguito, e possono cambiare anche nel giro di pochi istanti. Per ottenere un elenco aggiornato periodicamente si pu\u00f2 usare (se presente) il comando top.\nUso.\nLa sintassi generale di \"ps\" \u00e8 la seguente:\n ps [\"opzioni\"]\nSe non diversamente specificato, \"ps\" produce un elenco sintetico dei processi appartenenti all'utente che lo esegue e che hanno come terminale controllante lo stesso terminale da cui \"ps\" viene eseguito.\nEsistono tradizionalmente due stili di opzioni che \u00e8 possibile specificare a \"ps\": \nI due stili sono mutuamente incompatibili, perch\u00e9 alcune opzioni dell'uno hanno un significato diverso nell'altro. Esistono tuttavia implementazioni di \"ps\" che li supportano entrambi, come ad esempio quella su GNU/Linux, ove si possono usare anche le opzioni stile BSD in maniera non ambigua omettendone il trattino iniziale (ad esempio \"ps auxww\").\nOpzioni stile POSIX.\nTra le opzioni principali vi sono:\nFormati di output.\nTramite l'opzione -o \u00e8 possibile specificare un elenco di parole chiave che indicano quali informazioni visualizzare per ciascun processo.\nAlcune di esse sono normalmente visualizzate col formato predefinito, o con i formati delle opzioni -l e -f.\nAlcune informazioni sono visualizzate solo con il formato predefinito dall'opzione -l:\nOpzioni stile BSD.\nTra le opzioni principali vi sono:\nEsempi.\nOpzioni stile POSIX.\nMostra un elenco esteso di tutti i processi:\n ps -ef\nMostra un elenco dei processi dell'utente \"alice\":\n ps -u alice\nOpzioni stile BSD.\nMostra un elenco esteso di tutti i processi (nei sistemi GNU/Linux occorre omettere il trattino prima delle opzioni):\n ps -auxww\nMostra un elenco dei processi dell'utente \"alice\":\n ps -U alice"}
{"id": "1802266", "revid": "287204", "url": "https://it.wikipedia.org/wiki?curid=1802266", "title": "Massimo Beltrami", "text": "Carriera.\nEx crossista di alto livello (2 titoli nazionali e un europeo), attualmente \u00e8 pilota di supermotard, e detiene due titoli nazionali, due titoli europei e uno mondiale a squadre con la nazionale italiana, e corre nel Mondiale S2.\nDopo un anno passato nel team ufficiale Aprilia DRC, nel 2010 \u00e8 in forza al Team Evolution a cui \u00e8 passata la gestione delle Aprilia SXV ufficiali."}
{"id": "1802268", "revid": "773636", "url": "https://it.wikipedia.org/wiki?curid=1802268", "title": "Abbazia di San Benedetto del Calvello", "text": "L'abbazia di San Benedetto del Calvello, nota anche come abbazia di Montecalvello, \u00e8 un'abbazia in rovina nel comune di Sorano, presso la frazione comunale di Elmo.\nStoria.\nIl complesso sorse in epoca medievale come monastero dell'ordine benedettino, rivestendo notevole importanza nella zona. Il prestigio storico dell'antico complesso monastico fu notevolmente accresciuto dal soggiorno del religioso Ildebrando di Sovana, prima di diventare papa Gregorio VII, che vi si stabil\u00ec per alcuni anni.\nTuttavia, nel corso dei secoli successivi, i Benedettini scelsero altre sedi conventuali e il complesso religioso fu progressivamente abbandonato, visto che nessun altro ordine religioso si fece avanti per stabilirsi.\nDescrizione.\nDell'abbazia si conservano soltanto alcuni resti che testimoniano le origini medievali dell'antico complesso religioso."}
{"id": "1802271", "revid": "11959", "url": "https://it.wikipedia.org/wiki?curid=1802271", "title": "Qurnat as Sawda", "text": ""}
{"id": "1802274", "revid": "119991", "url": "https://it.wikipedia.org/wiki?curid=1802274", "title": "Abbazia di Montecalvello", "text": ""}
{"id": "1802277", "revid": "125356119", "url": "https://it.wikipedia.org/wiki?curid=1802277", "title": "Facial", "text": "Il termine facial (in esteso: facial cumshot) \u00e8 la pratica sessuale in cui un uomo dirige la propria eiaculazione sul volto del \"partner\", di solito a seguito di una masturbazione o di un rapporto orale. A differenza del bukkake, che di solito implica un'attivit\u00e0 sessuale di gruppo, e quindi l'emissione di una considerevole quantit\u00e0 di sperma sul viso del soggetto passivo, il \"facial\" riguarda la conclusione di un rapporto a due, fra un uomo e una donna o fra due uomini.\nDal punto di vista psicologico, il \"facial\" comporta una suggestione particolarmente forte in chi lo pratica, dovuta alla centralit\u00e0 del volto dell'altro nella relazione di coppia: in un certo modo, il viso rappresenta il luogo centrale della manifestazione di sentimenti, emozioni e in generale della personalit\u00e0 del partner."}
{"id": "1802280", "revid": "1904508", "url": "https://it.wikipedia.org/wiki?curid=1802280", "title": "Hetumidi", "text": "Gli Hetumidi, chiamati anche Casata di Lambron, furono una nobile famiglia armena, che si trasfer\u00ec in Cilicia dopo la conquista dell'Armenia da parte dei Selgiuchidi.\nEssi acquisirono la signoria di Lampron. \nI principi della famiglia rivale, i Rupenidi, fondarono il principato della Piccola Armenia, gli Hetumidi furono i capi dell'opposizione baronale ai principi poi ai re, ed ottennero le signorie di Corico e Barbaron. \nNel 1224 Aitone (Hethum) I, il primo re Hetumide, sal\u00ec al trono sposando la regina Isabella che aveva ereditato il titolo dal padre, Leone II, l'ultimo re rupenide.\nAnche gli Hetumidi si estinsero nel 1373 e il trono pass\u00f2 ai Lusignano.\nGenealogia.\nRamo antico (Lampron).\n Aitone I (\u2020 1071), Signore di Lampron \n \u2514\u2500\u2500&gt; Oscin I (\u2020 1110), Signore di Lampron \n X Aboulgharib figlia di un principe Ar\u00e7rouni \n \u2514\u2500\u2500&gt; Aitone II (\u2020 1143), Signore di Lampron \n \u251c\u2500\u2500&gt; Oscin II (1125 \u2020 1170), Signore di Lampron \n \u2502 X Schahandoukht Pahlavouni \n \u2502 \u2514\u2500\u2500&gt; Aitone III (1151 \u2020 1218), Signore di Lampron \n \u2502 X1) NE, figlia di Thoros II, principe d\u2019Armenia \n \u2502 X2) NE \n \u2502 \u251c 2:&gt; Costantino (1180 \u2020 1250), Signore di Lampron \n \u2502 \u2502 X Stefania di Barbaron \n \u2502 \u2502 \u251c\u2500\u2500&gt; Aitone (1220 \u2020 1250) \n \u2502 \u2502 \u2502 X Echive Poitiers, figlia di Raimondo Rupeno principe d'Antiochia \n \u2502 \u2502 \u2502 \u251c\u2500\u2500&gt; Keran di Lampron (\u2020 1285) \n \u2502 \u2502 \u2502 \u2502 X Leone III, re d'Armenia \n \u2502 \u2502 \u2502 \u2514\u2500\u2500&gt; Alice\n \u2502 \u2502 \u2502 X Baliano d'Ibelin (1240 \u2020 1302) \n \u2502 \u2502 \u2514\u2500\u2500&gt; Alice di Lampron\n \u2502 \u2502 X Oscin, Signore di Corico \n \u2502 \u2514 2:&gt; Alice di Lampron (\u2020 1220) \n \u2502 X Costantino di Barbaron\nRamo di Barbaron.\n \u2514\u2500\u2500&gt; Smbat (\u2020 1153), Signore di Barbaron \n \u251c\u2500\u2500&gt; Bakouran (\u2020 1199), Signore di Barbaron \n \u251c\u2500\u2500&gt; Vasak (\u2020 dopo il 1199), Signore di Barbaron \n \u2502 \u2514\u2500\u2500&gt; Costantino (1180 \u2020 1263), Signore di Barbaron e Corico \n \u2502 X1) NE \n \u2502 X2) Alice di Lampron (\u2020 1220) \n \u2502 X3) Biatr\n \u2502 \u251c\u25001&gt; Stefania \n \u2502 \u2502 X) Costantino, Signore di Lampron \n \u2502 \u251c\u25002&gt; Sempad (\u2020 1275) signore di Barbaron\n \u2502 \u251c\u25002&gt; Maria di Barbaron (\u2020 1263) \n \u2502 \u2502 X Giovanni di Ibelin (\u2020 1266) \n \u2502 \u251c\u25002&gt; Stefania (1220 \u2020 1249) \n \u2502 \u2502 X) Enrico I di Cipro\nRamo regnante.\n \u2502 \u251c\u25002&gt; Aitone I (1215 \u2020 1270), re d'Armenia \n \u2502 \u2502 X Isabella d'Armenia, figlia di Leone II, re d'Armenia \n \u2502 \u2502 \u251c\u2500\u2500&gt; Leone III (\u2020 1289), re d'Armenia \n \u2502 \u2502 \u2502 X Keran di Lampron (\u2020 1285) \n \u2502 \u2502 \u2502 \u251c\u2500\u2500&gt; Aitone II (1266 \u2020 1307), re d'Armenia \n \u2502 \u2502 \u2502 \u2502 X Helvis, figlia di Ugo III di Cipro \n \u2502 \u2502 \u2502 \u251c\u2500\u2500&gt; Thoros III (1271 \u2020 1298), principe di Barbaron, re d'Armenia \n \u2502 \u2502 \u2502 \u2502 X Margherita, figlia di Ugo III, re di Cipro \n \u2502 \u2502 \u2502 \u2502 \u2514\u2500\u2500&gt; Leone IV (1289 \u2020 1307), re d'Armenia \n \u2502 \u2502 \u2502 \u2502 X Maria di Lusignano, figlia di Amalrico II di Cipro \n \u2502 \u2502 \u2502 \u2502 e Isabella d'Armenia \n \u2502 \u2502 \u2502 \u251c\u2500\u2500&gt; Smbat (\u2020 1311), re d'Armenia \n \u2502 \u2502 \u2502 \u251c\u2500\u2500&gt; Oscin (1283 \u2020 1320), re d'Armenia \n \u2502 \u2502 \u2502 \u2502 X1) Isabella di Corico (\u2020 1310) \n \u2502 \u2502 \u2502 \u2502 X2) Isabella di Lusignano (\u2020 1319), figlia di Ugo III di Cipro \n \u2502 \u2502 \u2502 \u2502 X3) Giovanna di Taranto (\u2020 1327), figlia di Filippo I d'Angi\u00f2 \n \u2502 \u2502 \u2502 \u2502 \u25141:&gt; Leone V (\u2020 1341), re d'Armenia\n \u2502 \u2502 \u2502 \u2502 X1) Alice di Corico \n \u2502 \u2502 \u2502 \u2502 X2) Costanza d'Aragona \n \u2502 \u2502 \u2502 \u251c\u2500\u2500&gt; Roupen (\u2020 1310), principe di Lampron \n \u2502 \u2502 \u2502 \u251c\u2500\u2500&gt; Isabella d'Armenia (1275 \u2020 1323) \n \u2502 \u2502 \u2502 \u2502 X Amalrico II di Cipro, governatore di Cipro \n \u2502 \u2502 \u2502 \u2514\u2500\u2500&gt; Rita d'Armenia\n \u2502 \u2502 \u2502 X Michele IX imperatore bizantino \n \u2502 \u2502 \u251c\u2500\u2500&gt; Sibilla (\u2020 1290) \n \u2502 \u2502 \u2502 X Boemondo VI d'Antiochia \n \u2502 \u2502 \u251c\u2500\u2500&gt; Eufemia (\u2020 1309) \n \u2502 \u2502 \u2502 X Giuliano de Grenier (\u2020 1275), Signore di Sidone \n \u2502 \u2502 \u2514\u2500\u2500&gt; Maria (\u2020 1310) \n \u2502 \u2502 X 1266 Guido d'Ibelin (\u2020 1289)\nRamo di Corico.\n \u2502 \u251c\u25002&gt; Oscin I (\u2020 1264), Signore di Corico \n \u2502 \u2502 X Alice di Lampron \n \u2502 \u2502 \u251c\u2500\u2500&gt; Costantino I (\u2020 1280), Signore di Corico \n \u2502 \u2502 \u2514\u2500\u2500&gt; Aitone \"lo storico\" (\u2020 1314), Signore di Corico \n \u2502 \u2502 X Isabella di Ibelin, figlia di Guido di Ibelin \n \u2502 \u2502 \u251c\u2500\u2500&gt; Isabella di Corico \n \u2502 \u2502 \u2502 X Oscin, re d'Armenia \n \u2502 \u2502 \u251c\u2500\u2500&gt; Costantino II (\u2020 1329), Signore di Lampron \n \u2502 \u2502 \u2514\u2500\u2500&gt; Oscin II (\u2020 1329), Signore di Corico \n \u2502 \u2502 X1) Margherita d'Ibelin, figlia di Baliano di Ibelin \n \u2502 \u2502 X2) Giovanna di Taranto (\u2020 1327), figlia di Filippo I d'Angi\u00f2 \n \u2502 \u2502 \u2502 vedova di Oscin, re d'Armenia \n \u2502 \u2502 \u251c\u2500\u2500&gt; Alice de Corico (\u2020 1329) \n \u2502 \u2502 \u2502 X Leone V, re d'Armenia \n \u2502 \u2502 \u2514\u2500\u2500&gt; Maria di Corico (\u2020 1365) \n \u2502 \u2502 X Costantino V re d'Armenia\n \u2502 \u2502 X Costantino VI re d'Armenia\nRamo di Neghir.\n \u2502 \u2514\u25003&gt; Costantino, Signore di Neghir \n \u2502 X Isabella di Lusignano, figlia di Ugo III di Cipro \n \u2502 \u251c\u2500\u2500&gt; Aitone \n \u2502 \u2502 \u2514\u2500\u2500&gt; Costantino VI (\u2020 1373), re d'Armenia\n \u2502 \u2514\u2500\u2500&gt; Baldovino \n \u2502 \u2514\u2500\u2500&gt; Costantino V (\u2020 1363), re d'Armenia \n \u2502 X Maria di Corico \n \u2514\u2500\u2500&gt; Rita di Barbaron (\u2020 1210)\n X Stefano d'Armenia(\u2020 1165) (rupenide)"}
{"id": "1802285", "revid": "125687051", "url": "https://it.wikipedia.org/wiki?curid=1802285", "title": "Milla &amp; Sugar", "text": "Milla &amp; Sugar \u00e8 una serie di libri illustrati per ragazzi pubblicata da Edizioni Piemme nella collana Il Battello a Vapore, che ha come protagoniste due bambine, la strega Milla e la fata Sugar, entrambe di dieci anni.\nLa serie \u00e8 giunta al ventiquattresimo capitolo, e sono state inoltre pubblicate otto raccolte contenenti ciascuna due delle avventure gi\u00e0 pubblicate e una serie di letture e giochi aggiuntivi.\nAutori.\nL'autrice dei libri della serie si cela sotto lo pseudonimo Prunella Bat.\nI disegni dei primi tre titoli della serie sono stati eseguiti da Federico Nardo e dallo studio Red Whale. Nei libri successivi il character design e le copertine sono di Marco Albiero che esegue anche i disegni interni assieme a Matteo Piana.\nAmbientazione: il quartiere di Old Town e la Gente.\nLe due bambine vivono nel quartiere \"Old Town\" nel quale vive la \"Gente\", una comunit\u00e0 di persone dotate di poteri magici di cui fanno parte le famiglie di Milla e di Sugar.\nLa Gente ha due regole fondamentali:\nA tutela di queste regole la \"Gente\" ha creato il \"Cerchio\", una societ\u00e0 composta dalle streghe e dalle fate pi\u00f9 potenti.\nLe protagoniste.\nMilla.\nMilla Elven \u00e8 una strega (solo da parte di padre) di circa 10 anni, dai capelli rossi e riccissimi, piena di lentiggini (ultima stima: 180) e dal carattere esuberante. Ha la passione per la musica ed \u00e8 un maschiaccio di prima categoria. Nata il 27 marzo, \u00e8 di segno zodiacale Ariete.\nSugar.\nSugar Plum \u00e8 una fata, anch'essa di circa 10 anni, di origine caraibica da parte di madre. Ha una carnagione color zucchero caramellato, capelli lisci e nerissimi dai riflessi blu e occhi a mandorla azzurri, ha un carattere tranquillo, dolce ed intelligente. Ha la passione per la danza e per la moda. Nata l'8 settembre, \u00e8 di segno zodiacale Vergine.\nMilla e Sugar sono amiche inseparabili e grazie ai loro poteri comunicano telepaticamente e in ogni avventura della serie risolvono le situazioni pi\u00f9 critiche.\nAltri personaggi.\nLa famiglia di Milla.\nValery Elven.\nValery \u00e8 la madre di Milla, pur appartenendo alla \"Gente\" non ha alcun potere magico (essendo la settima figlia di una settima figlia pu\u00f2 al massimo far apparire dei fiori). Sotto lo pseudonimo di \"Madame Natasha\" tiene una rubrica di consigli sulla rivista \"Lady Fashion\", nella quale diventa una perfetta padrona di casa e nel \"Bon ton\". Ha gli stessi capelli riccissimi e rossi di Milla e Oliver ed \u00e8 cicciottella. Spaccia per \"sani\" cibi strani ed \u00e8 risaputa la sua cattiva cucina.\nMartin Elven.\nMartin \u00e8 il padre di Milla, direttore della biblioteca di Old Town, ha il potere magico di comprendere e tradurre tutte le lingue e il linguaggio dei neonati come Lily Rose.\nOliver.\nOliver \u00e8 il fratello minore di Milla, un ragazzino dal quoziente d'intelligenza elevatissimo, per\u00f2 a differenza della sorella non ha poteri magici, se non quello di trovare gli oggetti e di mandare qualche sconnesso messaggio telepatico. Ha otto anni e litiga sempre con Milla. Cambia il look della sua stanza ogni volta che si fissa su qualcosa (come i pirati, i vampiri, gli uccelli ecc.).\nAgatha Elven.\nAgatha \u00e8 la nonna di Milla, strega pi\u00f9 potente di Old Town e capo del \"Cerchio\". \u00c8 la madre di Martin e suo marito \u00e8 morto da anni. La donna possiede una collezione di oltre 1230 cappellini molto originali.\nElvina Elven.\nElvina, anch'essa strega, \u00e8 la bisnonna di Milla. Con la vecchiaia ha perso tanti dei suoi poteri magici e si \u00e8 rimpicciolita, tanto che ora vive in una casa delle bambole che Milla non usa mai, insieme alla sua governante, la gnoma Brianna, che \u00e8 anche la baby-sitter di Oliver. Brianna \u00e8 nota per la sua abilit\u00e0 nel raccontare storie dell'orrore.\nGummitch.\nGummitch \u00e8 il gatto di casa Elven, nero, un po' vanitoso e ingordo, \u00e8 caratterizzato da un umorismo pungente, che usa spesso con la criceta Alberta. Rimprovera Milla e Sugar se fanno qualcosa di sbagliato e si cacciano nei guai, ma lo fa per proteggerle. \u00c8 di origine inglese e ama i cibi pregiati.\nLa famiglia di Sugar.\nDan Plum.\nDan \u00e8 il padre di Sugar, un archeologo scomparso anni prima dell'inizio della serie durante una spedizione in una zona sperduta dell'Asia, senza pi\u00f9 dare sue notizie. Non possiede alcun potere, nonostante sua madre sia Endora, la fata pi\u00f9 potente del Cerchio di Old Town. Nel libro 7, Milla e Sugar lo ritrovano in Cina. Dopo il suo ritorno, apre l'agenzia di viaggi \"Shangri La\".\nEglantina Plum.\nEglantina, madre di Sugar, viene descritta come una bellissima fata dalla pelle scura; fa la stilista e disegna vestiti che vende nella sua boutique di moda \"La Regina Mab\". Ha anche un'altra figlia oltre a Sugar, Lily Rose. Quest'ultima nasce nel periodo di tempo compreso tra il libro 11 e il libro 12.\nEndora Plum.\nEndora, nonna di Sugar, \u00e8 la fata pi\u00f9 potente di Old Town, membro del \"Cerchio\", con la passione per i viaggi e i vestiti orientali. Ama tenersi in forma facendo jogging. La sua migliore amica \u00e8 Agatha, nonna di Milla. Litiga sempre con Alberta, che odia lo sport e i cibi sani, cose che la fata adora. \u00c8 la madre di Dan.\nLily Rose Plum.\nLily Rose \u00e8 la sorellina di Sugar, di circa un anno di et\u00e0. Ha le stesse caratteristiche fisionomiche della madre e della sorella. I suoi poteri non sono ancora del tutto sviluppati e quindi non ancora ben noti, ma nel libro 13 l'anello di Araminta li fa aumentare a dismisura. Questa potenza svanir\u00e0 dopo la restituzione del gioiello.\nAlberta.\nAlberta \u00e8 la vanitosissima criceta dalla erre moscia di Sugar. Segue tutte le soap opera immaginabili (pi\u00f9 di 14 differenti), \u00e8 golosissima e molto in carne e ama dar fastidio al gatto Gummitch. \u00c8 un'amante dello shopping e si definisce \"Una veva signova educata a Pavigi.\"\nI cattivi.\nIn ogni libro della serie Milla e Sugar devono affrontare una serie di avversari, alcuni dei quali compaiono solo in un libro, ma il principale antagonista \u00e8 Dragomir, che ritorna in molti capitoli delle avventure.\nDragomir.\nDragomir appartiene alla \"Gente buia\", quelle persone che usano i poteri magici per i propri interessi e per fare del male. Da anni vive quasi del tutto privato delle sue abilit\u00e0 (che cerca continuamente di riacquistare) e relegato nelle fogne di Old Town (assieme al suo maggiordomo Gravalax) da un incantesimo di Agatha ed Endora.\nGravalax.\nGravalax \u00e8 il fidato maggiordomo di Dragomir assieme al quale \u00e8 costretto a vivere nelle fogne di Old Town. \u00c8 calvo e pallidissimo. Dragomir lo tratta malissimo.\nJago.\nJago \u00e8 un esperto di tecnologie (lavora nel negozio di informatica ed elettronica di Old Town), membro degli \"Altri\" che mette le sue conoscenze al servizio del perfido Dragomir."}
{"id": "1802287", "revid": "1750468", "url": "https://it.wikipedia.org/wiki?curid=1802287", "title": "Riccardo Miniggio", "text": "Il suo nome \u00e8 legato soprattutto al duo comico Ric e Gian, che fu attivo principalmente nel periodo 1962-1987.\nBiografia.\nLa sua infanzia trascorse nel quartiere torinese di San Donato (con la famiglia in via Cibrario); alla fine degli anni cinquanta poi, inizi\u00f2 a frequentare l'Ideal, un teatro di rivista situato nei pressi di piazza Statuto, che anni dopo diventer\u00e0 uno storico cinema cittadino; qui, inizi\u00f2 ad esibirsi come ballerino (fu infatti anche ballerino acrobatico di rock'n'roll) e come imitatore di Jerry Lewis, conoscendo molti attori che l\u00ec si esibirono con i loro spettacoli, ed entrando nella compagnia di Erminio Macario.\nNel 1962, durante uno spettacolo come ballerino fantasista al teatro Maffei di Via Principe Tommaso a Torino, conobbe un giovane Gian Fabio Bosco, un attore cresciuto a Genova, reduce prima da recitazioni teatrali con sua madre, Anna Caroli e suo padre Sergio Bosco (in arte Sergio Fosco), nella compagnia di Gilberto Govi, poi, da solo, in quella di Gino Bramieri e, in quel periodo, con quella di Mario Ferrero. Ne nacque un'amicizia e un sodalizio artistico Il duo cominci\u00f2 a recitare in esibizioni comiche prima nei locali di Torino e Genova, poi, man mano in altre citt\u00e0, con il soprannome di \"Jerry e Fabio\". Qualche anno pi\u00f9 tardi, cambieranno il nome del duo in \"Ric e Gian\", raggiungendo i maggiori successi professionali. Nel 1966 saranno chiamati a girare la loro prima pellicola, \"Ischia operazione amore\". Nello stesso periodo, Ric si trasfer\u00ec prima a Milano, poi a Busto Arsizio.\nTuttavia, nel 1987 il duo Ric e Gian si sciolse e, per anni, i due attori continuarono a lavorare separatamente. Dal 28 settembre 1992 al 26 febbraio 1994, Ric present\u00f2 la trasmissione televisiva \"Striscia la notizia\". Partecip\u00f2 al programma \"Notte Italiana\" durante la stagione 1993-1994, al fianco di Carmen Russo ed Augusto Martelli (132 puntate andate in onda su Italia 7). Nel 1997 poi, Ric recit\u00f2 al fianco di Sandra Mondaini e Raimondo Vianello nel film \"Un matrimonio e un funerale\" della serie tv \"I misteri di Cascina Vianello\". Nel 2002 torn\u00f2 a recitare insieme a Gian, per poi separarsi definitivamente nel 2006, quattro anni prima della morte di Gian. Il 6 novembre 2010 Ric apparve in una puntata di Striscia la notizia su Canale 5, al fianco di Greggio e Iacchetti. Nel cinema interpret\u00f2 la parte di un ballerino di Tango nel film \"Notte prima degli esami\" e infine recit\u00f2 in \"Box Office 3D\", prodotto e girato da Ezio Greggio."}
{"id": "1802290", "revid": "287204", "url": "https://it.wikipedia.org/wiki?curid=1802290", "title": "Fabio Balducci", "text": "Carriera.\nEx pilota di motocross e supercross, partecipa al Campionato del Mondo Supermoto ed \u00e8 detentore di due titoli nazionali di Supermotard, un titolo italiano supercross e con la nazionale italiana supermoto ha vinto il trofeo delle nazioni\nDopo alcuni anni in Honda e TM, nel 2009 corre nel team Suzuki Lux Performance. Nel 2011 cambia casacca passando al Team KTM Italia Miglio Racing."}
{"id": "1802295", "revid": "297031", "url": "https://it.wikipedia.org/wiki?curid=1802295", "title": "Hetmanato cosacco", "text": ""}
{"id": "1802298", "revid": "767487", "url": "https://it.wikipedia.org/wiki?curid=1802298", "title": "Cleomene di Naucrati", "text": "Biografia.\nDiscendente da una famiglia greca stanziatasi a Naucrati, colonia ellenica in Egitto fin dai tempi del faraone Psammetico III, fu scelto dal re macedone per le sue qualit\u00e0 di uomo d'affari.\nUno dei suoi primi compiti fu la collaborazione con l'architetto Dinocrate per la fondazione della citt\u00e0 di Alessandria d'Egitto, voluta dal Alessandro.\nIn seguito per\u00f2, dopo la morte del sovrano, avendo preteso tributi troppo esosi, venne ucciso in una rivolta."}
{"id": "1802299", "revid": "192549", "url": "https://it.wikipedia.org/wiki?curid=1802299", "title": "Hetumide", "text": ""}
{"id": "1802300", "revid": "363629", "url": "https://it.wikipedia.org/wiki?curid=1802300", "title": "Penetranza incompleta", "text": "La penetranza incompleta \u00e8 un caso limite dell'espressivit\u00e0 variabile, in cui, anche a causa di fattori esterni, in una generazione di individui eterozigoti, alcuni manifestano il fenotipo recessivo, in quanto l'allele dominante non \u00e8 abbastanza \"forte\" da poter mascherare l'omologo. \u00c8 il caso, ad esempio, di alcune patologie genetiche che non insorgono negli individui eterozigoti i quali dovrebbero essere fenotipicamente malati."}
{"id": "1802302", "revid": "28592", "url": "https://it.wikipedia.org/wiki?curid=1802302", "title": "Decabristi", "text": ""}
{"id": "1802303", "revid": "339392", "url": "https://it.wikipedia.org/wiki?curid=1802303", "title": "Difesa ortodossa", "text": ""}
{"id": "1802307", "revid": "599013", "url": "https://it.wikipedia.org/wiki?curid=1802307", "title": "Dimas Teixeira", "text": "Biografia.\nDimas \u00e8 nato in Sudafrica da genitori portoghesi e l\u00ec ha vissuto fino a 17 anni, quando \u00e8 andato a vivere in Portogallo.\nCaratteristiche tecniche.\nFu un terzino sinistro, mancino naturale con vocazione difensiva.\nCarriera.\nClub.\nDimas debutt\u00f2 nel campionato di calcio portoghese nel 1987 con l'Acad\u00e9mica Coimbra. Successivamente vest\u00ec le maglie dell'Estrela Amadora e del Vit\u00f3ria Guimar\u00e3es, prima di approdare al Benfica nella stagione 1994-1995.\nNell'ottobre 1996 Dimas fu acquistato dalla Juventus per 1,5 miliardi di lire, esordendo in Serie A il 1\u00ba dicembre di quell'anno contro il Bologna. La sua permanenza in bianconero non \u00e8 positiva, cos\u00ec, dopo due stagioni da riserva, a Torino, nel settembre 1998 venne ceduto al Fenerbah\u00e7e, per poi trasferirsi allo Standard Liegi nel gennaio 2000.\nNella stagione 2000-2001 ritorn\u00f2 in Portogallo, giocando con lo Sporting Lisbona, ma in quella successiva, dopo aver perso il posto da titolare nella squadra, pass\u00f2 all'Olympique Marsiglia, con cui concluse la carriera calcistica.\nNazionale.\nNella Nazionale di calcio portoghese (con cui esord\u00ec il 15 agosto 1995 contro il Liechtenstein) Dimas ha collezionato 44 presenze, partecipando anche alla fase finale degli Europei nel 1996 e nel 2000, manifestazioni in cui ha giocato da titolare."}
{"id": "1802311", "revid": "861861", "url": "https://it.wikipedia.org/wiki?curid=1802311", "title": "Giuseppe Schir\u00f2", "text": "Biografia.\nNato e formatosi inizialmente nella madre delle colonie albanesi di Sicilia, studi\u00f2 presso il Pontificio collegio greco di Sant'Atanasio in Roma.\nNon \u00e8 nota la data dell'ordinazione presbiteriale. Il 22 marzo 1736 papa Clemente XII lo nomin\u00f2 arcivescovo dei greco-cattolici albanesi. Il 15 aprile 1736 ricevette nella chiesa di Sant'Atanasio dei Greci la consacrazione arcivescovile dall'italo-albanese Mons. Basilio Matranga, O.S.B.M.\nMons. Giuseppe Schir\u00f2 divenne vicario apostolico in missione ad Himara (Albania cento-meridionale) per avviare una rinascita culturale e spirituale albanese attraverso una delle prime scuole d'Albania. Nonostante l'opposizione dell'Impero ottomano, la scuola fondata da Onuf\u00ebr Konstandini e Mons. Giuseppe Schir\u00f2 diede un primo impulso realistico per una visione indipendentista, intraprendendo un rinnovamento della cultura nazionale albanese.\nHa lasciato documenti scritti nella koin\u00e9 (la propria lingua liturgica) e in albanese (sua lingua madre e del suo popolo) \nRecentemente, nel 2003, Bardhyl Demiraj e Musa Ahmeti hanno pubblicato cinque brevi testi in lingua albanese con un'importante riflessione sulla storia e sulla cultura \"arb\u00ebreshe\", che portano la firma di Giuseppe Schir\u00f2.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1802312", "revid": "486946", "url": "https://it.wikipedia.org/wiki?curid=1802312", "title": "Polisportiva Mario Umberto Borzacchini", "text": ""}
{"id": "1802316", "revid": "660552", "url": "https://it.wikipedia.org/wiki?curid=1802316", "title": "Codex Claromontanus", "text": "Il Codex Claromontanus (Gregory-Aland no. Dp o 06) \u00e8 un codice manoscritto onciale del Nuovo Testamento, in lingua greca, datato paleograficamente al VI secolo.\nDescrizione.\nOriginariamente conteneva integralmente il testo in greco e latino delle lettere di Paolo, inclusa la \"Lettera agli Ebrei\", in 533 fogli in pergamena, di formato 24,5 x 19,5\u00a0cm. Il testo \u00e8 su una sola colonna per pagina e 21 linee per colonna.\nTrae il suo nome dalla cittadina francese di Clermont-Ferrand, dove fu trovato dallo studioso calvinista Teodoro di Beza.\nIl codice contiene anche il Catalogus Claromontanus, composto in Occidente nel IV secolo, che elenca i libri considerati canonici con annotato il numero di righe che componeva ogni opera. Oltre ai libri correntemente considerati canonici, la lista comprende anche la \"Terza lettera di Paolo ai Corinzi\", gli \"Atti di Paolo\", l\"'Apocalisse di Pietro\", la \"Lettera di Barnaba\", e il \"Pastore di Erma\".\nAttualmente \u00e8 conservato presso la Biblioth\u00e8que nationale de France (Gr. 107)."}
{"id": "1802317", "revid": "767487", "url": "https://it.wikipedia.org/wiki?curid=1802317", "title": "Espressivit\u00e0 variabile", "text": "L'espressivit\u00e0 variabile \u00e8 il grado con cui un determinato genotipo si manifesta a livello fenotipico; \u00e8 uno dei tanti fenomeni genetici che si discostano dalla classica analisi mendeliana sull'ereditariet\u00e0. \nDa due genitori l'uno omozigote dominante e l'altro omozigote recessivo per quanto riguarda certo carattere, dovrebbero nascere essenzialmente figli eterozigoti, comunque manifestanti solo il fenotipo dominante. Con l'espressivit\u00e0 variabile, in parte della generazione si riscontrano anche individui con parte del fenotipo recessivo (in quantit\u00e0 variabile), poich\u00e9 l'allele dominante non \u00e8 abbastanza \"forte\" da mascherare l'omologo.\nUn esempio \u00e8 la displasia dell'anca. Da due genitori, l'uno sano (omozigote dominante) e l'altro malato (omozigote recessivo), dovrebbero nascere solo figli sani (eterozigoti), tuttavia la penetranza incompleta fa s\u00ec che l'allele recessivo riesca in parte a manifestarsi, portandoli a soffrire di parte dei sintomi.\nL'espressivit\u00e0 variabile \u00e8 spesso favorita da fenomeni esterni, quali l'ambiente e l'et\u00e0 dell'individuo. Suo caso limite \u00e8 la penetranza incompleta."}
{"id": "1802323", "revid": "92723", "url": "https://it.wikipedia.org/wiki?curid=1802323", "title": "Voronki", "text": ""}
{"id": "1802325", "revid": "1865216", "url": "https://it.wikipedia.org/wiki?curid=1802325", "title": "Governatorato di \u010cernigov", "text": "Il governatorato di \u010cernigov, era una Gubernija dell'impero russo. Il capoluogo era \u010cernigov.\nStoria.\nIstituito nel 1802 insieme al governatorato di Poltava, i cui territori costituivano il governatorato della Piccola Russia, ricopriva approssimativamente la zona attualmente ricompresa nell'oblast' di \u010cernihiv."}
{"id": "1802330", "revid": "118830347", "url": "https://it.wikipedia.org/wiki?curid=1802330", "title": "Governatorato", "text": "Il termine governatorato indica sia la carica di governatore, ovvero la durata del mandato stesso, sia il territorio sottoposto alla sua giurisdizione.\nVoci correlate.\nNell'Europa Orientale per indicare la suddivisione amministrativa veniva utilizzata la parola Gubernija."}
{"id": "1802331", "revid": "287204", "url": "https://it.wikipedia.org/wiki?curid=1802331", "title": "Max Verderosa", "text": "Carriera.\nMax \u00e8 il superider italiano che pi\u00f9 si \u00e8 avvicinato alla vittoria di un titolo mondiale. Nella stagione 2004 infatti a causa di una caduta, perse il titolo all\u2019ultima gara di campionato per soli 4 punti.\nNel 2007 ha preso parte solo a poche gare del Mondiale Supermoto e nel 2008 decide di dedicarsi all\u2019enduro a livello nazionale.\nNel 2009 ritorna a gareggiare nel Campionato Italiano Supermoto e nel Campionato Mondiale Supermoto S1 su Honda.\nNel 2017 partecipa al Campionato Italiano Supermoto su Husqvarna"}
{"id": "1802336", "revid": "131354", "url": "https://it.wikipedia.org/wiki?curid=1802336", "title": "Soma d'aij", "text": ""}
{"id": "1802340", "revid": "228587", "url": "https://it.wikipedia.org/wiki?curid=1802340", "title": "Politica dell'Ungheria", "text": "La politica in Ungheria si svolge all'interno di una repubblica a sistema parlamentare multi-partitico con rappresentanza democratica, in cui il Primo ministro \u00e8 il capo del governo. Il potere esecutivo \u00e8 esercitato dal governo; quello legislativo sia dal governo che dal Parlamento (Assemblea Nazionale), che consta di 199 membri eletti ogni quattro anni. Il sistema partitico \u00e8 dominato dal Partito Socialista Ungherese e dai conservatori di Fidesz - Unione Civica Ungherese. Il potere giudiziario \u00e8 indipendente dagli altri due. La Repubblica di Ungheria \u00e8 uno stato indipendente, democratico e costituzionale. Con l'emendamento costituzionale del 2011, l'Ungheria \u00e8 divenuta una repubblica parlamentare.\nElezioni.\nLe elezioni in Ungheria si tengono a due livelli: le elezioni politiche, per eleggere i 199 membri dell'Assemblea Nazionale, e le elezioni locali, per eleggere le autorit\u00e0 locali.\nL'Assemblea Nazionale (\"Orsz\u00e1ggy\u0171l\u00e9s\") si compone di 199 membri eletti per un mandato di quattro anni. Per accedere alla ripartizione proporzionale e alla compensazione dei seggi, \u00e8 necessario raggiungere il 5% dei voti.\nPotere esecutivo.\nIl Presidente della Repubblica, eletto dall'Assemblea Nazionale ogni cinque anni, ha un ruolo quasi puramente cerimoniale; \u00e8 tuttavia Comandante in Capo delle forze armate e tra i suoi poteri vi \u00e8 quello della nomina del Primo Ministro, che deve essere eletto dalla maggioranza dei parlamentari basandosi sulla raccomandazione del Presidente della Repubblica.\nSecondo la Costituzione dell'Ungheria, il Primo ministro ha un ruolo di guida nell'esecutivo, in quanto sceglie i ministri del governo ed ha il diritto esclusivo di rimuoverli. Ogni ministro nominato deve essere approvato da uno o pi\u00f9 comitati parlamentari, deve superare il voto del Parlamento e deve essere approvato dal Presidente.\nPotere legislativo.\nL'Assemblea Nazionale di Ungheria (\"Orsz\u00e1ggy\u0171l\u00e9s\"), monocamerale a 199 seggi, \u00e8 la massima autorit\u00e0 statale, che discute e approva la legislazione suggerita dal Primo Ministro. La soglia per potere accedere al Parlamento \u00e8 il 5%, ma si applica solo alle circoscrizioni multi-seggio e ai seggi di compensazione.\nPotere giudiziario.\nDopo la riforma del 2012 i quindici membri della Corte Costituzionale non hanno pi\u00f9 il potere di annullare le leggi che si rivelano essere incostituzionalit\u00e0, ma la loro funzione \u00e8 limitata ad un ruolo consultivo. \nIl Presidente della Corte Suprema e il sistema legale, civile e penale che dirige sono pienamente indipendenti dal potere esecutivo.\nIn Ungheria esistono diversi ombudsman che proteggono i diritti civili, delle minoranze, dell'istruzione e dell'ecologia in campi non giudiziari. Dal 2003 possono emettere decisioni avendi valore legale.\nRamo finanziario.\nLa Banca Centrale, la Banca Nazionale Ungherese, \u00e8 stata pienamente indipendente dal 1990 al 2004, ma la nuova legislazione ha dato alcuni diritti di nomina al potere esecutivo nel novembre 2004; questa decisione \u00e8 in fase di discussione presso la Corte Costituzionale.\nDivisione amministrativa.\nDal punto di vista amministrativo, l'Ungheria si suddivide in:\nPartecipazione ad associazioni internazionali.\nL'Ungheria \u00e8 membro dell'ABEDA, AIE, AIEA, Australia Group, BERS, BRI, CE, Commissione Elettrotecnica Internazionale, CERN, CIO, Comitato Zangger, EAPC, ECE, FAO, FMI, G-9, Gruppo di Visegr\u00e1d, IBRD, ICAO, ICC, IDA, IFC, IFRCS, ILO, IMO, Inmarsat, Intelsat, Interpol, IOM, ISO, ITU, ITUC, NAM (ospite), NATO, NEA, NSG, OAS (osservatore), OCSE, OMC, OMM, OMS, OMT, ONU, OPCW, OSCE, PCA, PfP, SECI, UE (membro dal 1\u00ba maggio 2004), UEO (associato), UNCTAD, UNESCO, UNFICYP, UNHCR, UNIDO, UNIKOM, UNMIBH, UNMIK, UNOMIG, UNU, UPU, WCO, WFTU, WIPO.\nMinisteri.\nCon il processo di riorganizzazione, queste informazioni potrebbero variare anche all'interno del corso di un governo.\nElezioni in Ungheria.\nLe elezioni in Ungheria si tengono a due livelli: le elezioni politiche, per eleggere i 199 membri dell'Assemblea Nazionale, e le elezioni locali, per eleggere le autorit\u00e0 locali.\nElezioni politiche.\nL'Assemblea Nazionale (\"Orsz\u00e1ggy\u0171l\u00e9s\") si compone di 199 membri eletti per un mandato di quattro anni. Per accedere alla ripartizione proporzionale e alla compensazione dei seggi, \u00e8 necessario raggiungere il 5% dei voti."}
{"id": "1802349", "revid": "110157", "url": "https://it.wikipedia.org/wiki?curid=1802349", "title": "Albert Heijn", "text": "Albert Heijn B.V. \u00e8 una catena di supermercati fondata nel 1887 a Zaandam, nei Paesi Bassi. Deve il suo nome a Albert Heijn Sr., il fondatore del primo negozio, a Oostzaan.\nFiliali estere si trovano in Belgio, Germania, Cura\u00e7ao e Aruba.\nAlbert Heijn \u00e8 il nucleo originale della societ\u00e0 Ahold e continua ad essere la maggiore catena nei Paesi Bassi. I negozi sono dei supermercati completi (l'opposto dei discount) conosciuti per la loro attenzione alla qualit\u00e0 dei negozi e dei prodotti. L'attenzione alla qualit\u00e0 \u00e8 in parte il motivo per cui Albert Heijn \u00e8 considerato come uno dei pi\u00f9 costosi supermercati. Ci\u00f2 nonostante, dopo la recente guerra dei prezzi - iniziata proprio dallo stesso Albert Heijn e che ha visto coinvolti quasi tutti i supermercati olandesi - i prezzi sono scesi a livelli normali. I prezzi inoltre sono abbattuti ulteriormente nel caso si disponga di tessere fedelt\u00e0."}
{"id": "1802353", "revid": "73843", "url": "https://it.wikipedia.org/wiki?curid=1802353", "title": "Ghandi", "text": ""}
{"id": "1802355", "revid": "1501558", "url": "https://it.wikipedia.org/wiki?curid=1802355", "title": "Merkit", "text": "I Merkit (in mongolo: \u041c\u044d\u0440\u0433\u0438\u0434, M\u0117rgid, \"cacciatori\"; in russo \u041c\u0435\u0440\u043a\u0438\u0442\u044b, Merkity), anche Merged o Mergid erano un'antica etnia di mongoli o turchi che nel medioevo abita la Siberia sud-orientale. Dopo due decenni di strenue lotte furono sconfitti e incorporati nella nazione costituita da Temujin agli inizi del XIII secolo, scomparendo come gruppo separato di etnia.\nConflitti con Gengis Khan.\nHoelun, la madre di Temujin, originaria della trib\u00f9 degli olhonuud (\u041e\u043b\u0445\u043e\u043d\u0443\u0443\u0434), aveva sposato Chiledu, un guerriero merkit, attorno al 1160 ma venne rapita dal padre di Gengis Khan, Yesugei durante una scorreria. In seguito viceversa la nuova moglie di Temujin, B\u00f6rte, venne rapita circa nel 1184 e donata come bottino al nobile Cilger Boke fratello del condottiero dei merkit, ma entro l'anno Temujin riusc\u00ec a riprendersela. Djuci nacque in questo periodo e non si riusc\u00ec mai a capire se fosse il figlio di Temujin o di Cilger Boke. Il futuro Khan accett\u00f2 l'incidente e conferm\u00f2 la paternit\u00e0 di Djuci ma la questione tra Temujin ed i merkit rest\u00f2. Per 20 anni si fronteggiarono in numerosi scontri ed al pi\u00f9 tardi attorno al 1206 tutti i merkit erano dispersi o assimilati permanentemente nel popolo di Gengis Khan."}
{"id": "1802356", "revid": "599013", "url": "https://it.wikipedia.org/wiki?curid=1802356", "title": "Temujin", "text": ""}
{"id": "1802358", "revid": "1718925", "url": "https://it.wikipedia.org/wiki?curid=1802358", "title": "Building Information Modeling", "text": "Il Building Information Modeling (acronimo: BIM, in italiano: Modellizzazione delle Informazioni di Costruzione) indica un metodo per l'ottimizzazione della pianificazione, realizzazione e gestione di costruzioni tramite aiuto di un software. Tramite esso tutti i dati rilevanti di una costruzione possono essere raccolti, combinati e collegati digitalmente. La costruzione virtuale \u00e8 visualizzabile inoltre come un modello geometrico tridimensionale.\nIl Building Information Modelling viene utilizzato sia nel settore edile per la progettazione e costruzione (architettura, ingegneria, impianti tecnici) come anche nel facility management.\nOrigini teoriche e prime applicazioni.\nIl termine \"Building Information Modeling\", che non pu\u00f2 essere considerato equivalente a \"Building Product Model\" (con il termine 'Product model' in ingegneria si indica un 'modello di dati' o 'modello di informazioni'), espressione coniata dal professor Charles M. Eastman del Georgia Institute of Technology, che l'ha ampiamente utilizzata nelle sue pubblicazioni sin dalla fine degli anni settanta del Novecento. Il passaggio da Model a Modelling \u00e8 importante in quanto per Modelling si intende \"\"use of shared digital representation to facilitate design, construction and operation processes to form a reliable basis for decisions\"; quindi per BIM non si intende il semplice possesso di alcune informazioni ma l'attivit\u00e0 di condivisione di queste informazioni.\nIl termine \u00e8 per\u00f2 divenuto di uso comune solo dopo la prima concreta implementazione di BIM con l'idea di edificio virtuale di ArchiCAD della Graphisoft (1987).\nDefinizione e sviluppo.\nLa prima persona a divulgare ampiamente il termine fu Jerry Laiserin all'interno delle sue pubblicazioni negli USA (2002).\nLa definizione di BIM non \u00e8 standard e la dimostrazione \u00e8 l'elevato numero di definizioni rintracciabili sia su opere pubblicate o in circolazione sulla rete internet. Si sta per\u00f2 lavorando a una norma europea per la standardizzazione delle definizioni. La versione pi\u00f9 aggiornata \u00e8: \"use of shared digital representation of a built object (including buildings, bridges, roads, process plants, etc.) to facilitate design, construction and operation processes to form a reliable basis for decisions\"\"\nSi pu\u00f2 definire BIM come il processo di sviluppo, crescita e analisi di modelli multi-dimensionali virtuali generati in digitale per mezzo di programmi su computer.\nIl ruolo di BIM nell'industria delle costruzioni (attraverso i suoi attori siano questi Architetti, Ingegneri, Geometri, Periti, Costruttori, Clienti) \u00e8 di sostenere la comunicazione, la cooperazione, la simulazione e il miglioramento ottimale di un progetto lungo il ciclo completo di vita dell'opera costruita.\nBIM, usato come nome, \u00e8 la rappresentazione di un modello di dati diversi di un edificio relazionati alle diverse discipline che lo definiscono. I dati contenuti nel modello sono numerosi in quanto definiscono tutte le informazioni riguardanti uno specifico componente di una costruzione. In questo senso, un modello tridimensionale della geometria di un edificio utilizzato solo per simulazioni grafiche (rendering) non pu\u00f2 essere considerato BIM.\nIl ciclo di vita dell'opera costruita \u00e8 definito dalla fase progettuale attraverso la fase di realizzazione fino a quella di uso e manutenzione.\nUn BIM pu\u00f2 contenere qualsiasi informazione riguardante l'edificio o le sue parti. Le informazioni pi\u00f9 comunemente raccolte in un BIM riguardano la localizzazione geografica, la geometria, le propriet\u00e0 dei materiali/componenti/sistemi e degli elementi tecnici, le fasi di realizzazione, le operazioni di manutenzione, lo smaltimento di fine ciclo.\nIl Building Information Modeling pu\u00f2 essere applicato con diversi livelli di maturit\u00e0: anche un semplice CAD rientra nel modello informativo. Oggi si considerano 6 livelli di applicazione del BIM, in funzione dell'approfondimento delle informazioni inserite e del grado di collaborazione applicato.\nProcessi di collaborazione: i livelli di maturit\u00e0 del BIM.\nLa via per l'adozione del BIM viene generalmente considerata come un percorso graduale di crescita, in cui si passa da un processo diviso in fasi fino ad un processo in cui tutti soggetti coinvolti nella costruzione del modello lavorano in sincronia, collaborando alla stessa virtualizzazione dell'edificio. La piena collaborazione \u00e8 il grande obbiettivo della ricerca di processo. Nel 2017, il massimo grado di maturit\u00e0 attualmente osservato \u00e8 il cosiddetto BIM collaborativo.\nLivelli di definizione del modello BIM: LOD.\nNel settore dell\u2019architettura e dell\u2019ingegneria i livelli di dettaglio, i cosiddetti LOD (\"Level Of Detail\") definiscono con precisione il livello di approfondimento delle informazioni contenute all'interno del modello BIM. Rappresentano quindi un punto di riferimento definito dal committente che permette a tutti i soggetti coinvolti di costruire il modello BIM con lo stesso grado di definizione dei contenuti lungo tutte le fasi in cui si articola il processo di concepimento e realizzazione dell'opera.\nLa definizione delle caratteristiche di ogni singolo LOD \u00e8 un tema affrontato da due importanti riferimenti normativi americani e italiani. L\u2019American Institute of Architects (AIA) pubblica un quadro \"Level Of Detail\" per il Protocollo AIA G202-2013 \"Building Information Modeling\". Partendo dal presupposto che un elemento, pur potendo apparire visivamente dettagliato, potrebbe in realt\u00e0 essere generico, il termine LOD si riferisce al \"livello di sviluppo\" degli elementi del modello invece del loro \"livello di dettaglio\". Il grado di sviluppo ottenibile \u00e8 suddiviso in cinque livelli:\nInvece, la normativa italiana che fa riferimento ai \"Level Of Detail\", la UNI 11337-4:2017, fa la distinzione terminologica tra LOD, LOG e LOI. In questa ottica il LOD, livello di sviluppo degli oggetti digitali, \u00e8 composto dai LOG, livello di sviluppo degli oggetti \u2013 attributi geometrici, e dai LOI, livello di sviluppo degli oggetti \u2013 attributi informativi. Per quanto riguarda la definizione dei singoli LOD, la normativa adotta la scala generale seguente:\nDimensioni del BIM.\nParlando di BIM ci si riferisce spesso in modo erroneo al solo modello digitale tridimensionale. Il BIM invece si estende a tutto il processo edilizio includendo pianificazione, progettazione, costruzione, gestione cos\u00ec come all\u2019intero ciclo di vita (LCA) dell\u2019opera dall\u2019ideazione alla dismissione. Si parla quindi di dimensioni del BIM, dalla pi\u00f9 semplice dimensione 3D corrispondente alla rappresentazione digitale dell'oggetto fino alla dimensione 7D che tiene conto dell'aspetto della sostenibilit\u00e0. \nRiferendosi alla normativa italiana UNI 11337-6, il BIM ha sette dimensioni:\nPolitica e diffusione in Europa.\nCon la Direttiva 2014/24/EU, l'Unione Europea ha introdotto alcuni indirizzi ai paesi membri sull'utilizzo del sistema BIM nella progettazione e realizzazione delle opere pubbliche. Viene quindi fortemente incoraggiato il sistema BIM quale mezzo per accrescere l'efficacia e la trasparenza delle procedure di appalto. \u00c8 importante sottolineare che nel testo della direttiva non si ha esplicito richiamo all'uso di particolari software, quanto piuttosto alla creazione di metodologie di gestione e verifica dei dati costituenti tutto il processo edilizio. L'Europa fissa inoltre un periodo di trenta mesi per il recepimento di tali direttive da parte degli Stati membri.\nPer quanto riguarda la diffusione della procedura BIM presso gli operatori europei (progettisti e imprese), dai dati diffusi nel 2013 dalla compagnia di consulenza europea Arch-Vision (Q4 2013 European Architectural Barometer), emergono forti differenze a seconda dei paesi. Lo Stato all'avanguardia risulta essere i Paesi Bassi, con il 51% dei progettisti che gi\u00e0 utilizza il BIM, seguito dal Regno Unito (33%). L'Italia si colloca nelle ultime posizioni della statistica, con il solo 10% dei progettisti che gi\u00e0 impiegano le procedure BIM. La stessa fonte, in un rapporto del 2019 porta invece i Paesi Bassi all'81%, il Regno Unito al 49% e l'Italia al 25%, con una crescita pi\u00f9 che raddoppiata ma lontana dagli obiettivi della Comunit\u00e0 Europea.\nIn Italia modalit\u00e0 e tempi per la progressiva introduzione del BIM negli appalti pubblici per opere edilizie e infrastrutture sono stati definiti dal Decreto del Ministero delle Infrastrutture numero 560 del 1\u00ba dicembre 2017, che ha dato attuazione all'articolo 23 del Codice dei Contratti. Con il succitato decreto il ricorso al Bim \u00e8 diventato obbligatorio a partire dall'anno 2019 per le opere di importo a base di gara pari o superiore a 100 milioni di euro. Tale importo diminuisce progressivamente negli anni fino a raggiungere il milione a partire dal 1\u00ba gennaio 2025.\nA livello mondiale, alcuni siti indipendenti raccolgono periodicamente un elenco di progettisti e imprese che gi\u00e0 operano stabilmente con il sistema BIM. Un esempio \u00e8 il database Revit Inside che contiene una lista di centinaia di soggetti in tutto il mondo accreditati come utilizzatori di Autodesk Revit.\nCertificazioni e prodotti.\n l'associazione internazionale che si occupa della regolamentazione del BIM \u00e8 buildingSMART, che certifica l'interoperabilit\u00e0 dei software attraverso ISO 16739:2013. L'elenco dei software certificati IFC si trovano sul sito di BUILDING SMART."}
{"id": "1802359", "revid": "599013", "url": "https://it.wikipedia.org/wiki?curid=1802359", "title": "Albert Heijn (1865)", "text": "Biografia.\n\u00c8 stato il fondatore di quella che ad oggi \u00e8 la maggiore catena di supermercati olandese. Il giorno del suo matrimonio, nel 1887, assunse la direzione della drogheria del padre, Albert Heijn Sr ad Oostzaan. Il successo in questa imprenditoria gli permise di aprire, otto anni dopo, un secondo negozio nella vicina Purmerend. Da quella iniziativa imprenditoriale \u00e8 poi nata col tempo una catena di supermercati ancora oggi operante e che tuttora porta il suo nome.\nDal 1895, accanto alla vendita, Heijn si dedic\u00f2 alla produzione di alimentari. Cos\u00ec nella cucina di una casa signorile di Zaandam si producevano biscotti, e nel retro della bottega di Oostzaan si praticava la torrefazione di caff\u00e8.\nNel 1920 Albert pass\u00f2 la direzione ai figli Jan Heijn e Gerrit Heijn e al genero Johan Hille. Saranno soprattutto i nipoti di Albert, Albert Heijn e Gerrit Jan Heijn ad espandere ulteriormente l'impresa."}
{"id": "1802367", "revid": "1573940", "url": "https://it.wikipedia.org/wiki?curid=1802367", "title": "Bothrops alternatus", "text": "Bothrops alternatus () \u00e8 un serpente velenoso della famiglia Viperidae, molto diffuso nel sud America, prevalentemente in Brasile, Uruguay, Paraguay e Argentina.\nBiologia.\nSi alimenta esclusivamente di piccoli roditori.\nIl suo habitat \u00e8 composto da boschi, campagna coltivata e pantani.\nLa riproduzione \u00e8 vivipara; nascono dai 16 ai 20 figli, all'inizio della stagione piovosa.\nIl momento della giornata in cui caccia \u00e8 il crepuscolo e la notte, per questo siccome la sua vista non \u00e8 molto buona ha sviluppato due metodi per individuare la preda:\nVeleno.\nSi dice che l'Urutu-cruzeiro, nome comune con cui viene chiamato il \"Botrops alternatus\", \"quando morde, se non uccide paralizza\". Questo non \u00e8 del tutto vero; il veleno degli Urutu \u00e8 uguale a quello degli altri membri del genere \"Bothrops\".\nL'Urutu \u00e8 molto pericoloso e spavaldo ma siccome non ama il pericolo se disturbato fugge.\nIl nome Urutu-cruzeiro si deve alla presenza di un disegno sulla testa di alcuni individui e all'interno di ogni disegno del corpo a forma di croce (\"cruz\")."}
{"id": "1802371", "revid": "120589349", "url": "https://it.wikipedia.org/wiki?curid=1802371", "title": "Demetrio Camarda", "text": "Grammatologo di lingua albanese e greca, storico e filologo, \u00e8 universalmente riconosciuto come il pi\u00f9 importante studioso della lingua albanese dell'Ottocento, che scrisse i primi monumenti scientifici e sistematici della cultura \"arb\u00ebreshe\".\nStudioso del folklore \"arb\u00ebresh\u00eb\", ebbe conoscenze in linguistica indoeuropea, e affront\u00f2, fra i primi, i pi\u00f9 ardui problemi della linguistica albanese nel suo \"Saggio di grammatologia comparata sulla lingua albanese\", nel 1864. Segu\u00ec un'\"Appendice al Saggio\", nel 1866, importante per la raccolta dei canti popolari italo-albanesi e albanesi che contiene. Il suo capolavoro \"Sprov\u00eb e gramatologjis\u00eb krahasuese mbi gjuh\u00ebn shqipe\" \u00e8 la prima opera scientifica di studio storico-comparativo sull'argomento.\nCollabor\u00f2 con numerosi intellettuali, letterati e linguisti dell'epoca. Tra questi ricordiamo: Dora d'Istria, Luigi Luciano Bonaparte, nipote del celebre imperatore, che lo ricevette nella sua abitazione londinese, Don Pedro II, imperatore del Brasile, Graziadio Isaia Ascoli, Angelo De Gubernatis, Domenico Comparetti, illustri linguisti italiani, e Girolamo de Rada.\nBiografia.\nDemetrio Camarda nacque il 23 ottobre 1821 a Piana degli Albanesi. Si form\u00f2 presso il \"Seminario Italo-Albanese\" di Palermo, dove insegn\u00f2 per qualche anno. \nCostretto ad abbandonare Piana degli Albanesi e la Sicilia a causa dei forti sospetti che la polizia borbonica nutriva sui suoi sentimenti di patriota e di cospiratore, si trasfer\u00ec a Livorno con l'incarico di amministrare la locale chiesa della Santissima Annunziata di rito greco-bizantino.\nGli studi toscani portarono alla pubblicazione della monumentale opera dal titolo \"Saggio di grammatologia sulla lingua albanese\" (1864), nella quale affront\u00f2, in modo assolutamente innovativo, le questioni pi\u00f9 impellenti relative allo studio diacronico dell'albanese. Per scrivere in \"arb\u00ebresh\" utilizz\u00f2 per un certo periodo, non essendoci ancora uno \"standard\" universalmente riconosciuto per l'albanese, l'alfabeto greco.\nA distanza di due anni complet\u00f2 la sua imponente fatica scientifica, pubblicando il volume \"Appendice al saggio di grammatologia comparata\", nel quale raccolse sempre a fini esclusivamente scientifici cospicuo materiale folclorico e letterario di tutte le aree geografiche albanofone d'Italia, di Grecia e, naturalmente, d'Albania. Nella Premessa all'Appendice Camarda deline\u00f2 alcune ipotesi sulla formazione del patrimonio poetico popolare albanese che rimangono sostanzialmente attuali e valide tanto da riscuotere il consenso degli studiosi contemporanei.\nFra le sue altre attivit\u00e0 culturali, non minori sono il suo impegno politico-letterario che lo port\u00f2 a stringere rapporti di fraterna amicizia coi principali esponenti del movimento risorgimentale della \"Rilindja\" (Rinascita) albanese, italiani e stranieri, con i quali collabor\u00f2 attivamente affinch\u00e9 anche l'Albania raggiungesse la sospirata libert\u00e0 ed indipendenza nazionale. Degni di menzione sono sia il suo saggio l\"'Alfabeto generale epirotico\" (1869), nel quale lanciava l'idea di un alfabeto comune e il volume \"A Dora d'Istria\". \"Gli Albanesi\" (1870), una raccolta di poesie di vari autori \"arb\u00ebresh\u00eb\" e \"shqiptar\u00eb\" dedicata alla celebre patriota albanese Elena Gjika.\nDi notevole interesse per lo studio della storia della grammatologia albanese, rimane il manoscritto ancora inedito della \"Grammatica della lingua albanese\".\nMor\u00ec esule nel 1882, a soli 61 anni. A lui \u00e8 intitolata la scuola media di Piana degli Albanesi.\nOpere.\nTra le maggiori opere si ricordano:\nHa dato un importante contributo allo studio dell'albanese con la pubblicazione di \"L'alfabeto generale epirotico\" (\u201cAlfabeti i p\u00ebrgjithsh\u00ebm shqiptaro\u2013epiriot\u201d) nel 1869."}
{"id": "1802374", "revid": "122858389", "url": "https://it.wikipedia.org/wiki?curid=1802374", "title": "Berke", "text": "Vita.\nFu quarto Khan dell'Orda d'Oro e fu il primo sovrano ad introdurre l'Islam in una nazione mongola. Intervenne in aiuto alla \"Terra Santa\" salvando La Mecca e Gerusalemme. Mor\u00ec in una battaglia contro Abaqa nel 1266.\nGenealogia.\nFu figlio di Djuci, nipote di Gengis Khan e fratello di Batu."}
{"id": "1802376", "revid": "216538", "url": "https://it.wikipedia.org/wiki?curid=1802376", "title": "Maradona (film)", "text": ""}
{"id": "1802377", "revid": "339392", "url": "https://it.wikipedia.org/wiki?curid=1802377", "title": "Dhimit\u00ebr Kamarda", "text": ""}
{"id": "1802386", "revid": "1632387", "url": "https://it.wikipedia.org/wiki?curid=1802386", "title": "Formulas Fatal to the Flesh", "text": "Formulas Fatal to the Flesh \u00e8 il quinto album del gruppo death metal statunitense Morbid Angel, pubblicato il 24 febbraio 1998.\nQuesto \u00e8 il primo album con il cantante e bassista Steve Tucker dopo l'abbandono di David Vincent.\n\u00c8 considerato da molti fans il miglior disco con Steve Tucker alla voce, nonch\u00e9 uno dei migliori dischi della band.\nDi impronta decisamente pi\u00f9 brutale rispetto al predecessore \"Domination\", si distingue per la ferocia di brani come \"Covenant of Death\", \"Bil Ur-Sag\" e \"Chambers of Dis\".\nTracce.\nTutte le canzoni sono scritte da Trey Azagthoth ad eccezione di \"Ascent Through the Spheres\" e \"Hymnos Rituales de Guerra\", scritte da Pete Sandoval."}
{"id": "1802387", "revid": "1161730", "url": "https://it.wikipedia.org/wiki?curid=1802387", "title": "John Holloway (sociologo)", "text": "\u00c8 stato anche preso quale punto di riferimento da alcuni degli intellettuali legati ai \"piqueteros\" argentini, dal movimento sudafricano Abahlali baseMjondolo e dal Movimento new-global in Europa e Nord America.\nNato a Dublino, in Irlanda, ha ottenuto un dottorato in Scienze Politiche presso l'Universit\u00e0 di Edimburgo. Attualmente \u00e8 docente di sociologia presso l'Istituto per le Scienze Umane e Sociali dell'Universit\u00e0 Autonoma di Puebla.\nIl suo libro del 2002, \"Cambiare il mondo senza prendere il potere\", \u00e8 stato oggetto di accesi dibattiti nei disparati circoli marxisti, anarchici e, pi\u00f9 in generale, anti-capitalisti, suscitando persino l'interesse di pensatori socialisti come Tariq Ali e Slavoj \u017di\u017eek: vi si sostiene che la possibilit\u00e0 di rivoluzione risieda non nella presa di possesso degli apparati di stato, ma in atti quotidiani di rifiuto sdegnato della societ\u00e0 capitalista\u00a0\u2013 il cosiddetto contropotere, o 'l'urlo' come pi\u00f9 volte lo definisce Holloway. \u00c8 considerato un deciso autonomista tanto dai suoi sostenitori quanto dai suoi critici, ed i suoi lavori sono spesso comparati e contrapposti a quelli di figure del calibro di Toni Negri.\n\u00c8 fratello del politologo ed accademico David Holloway, e cugino di primo grado della attivista politica canadese Kate Holloway e della showgirl canadese Maureen Holloway."}
{"id": "1802388", "revid": "124049274", "url": "https://it.wikipedia.org/wiki?curid=1802388", "title": "Trapster", "text": "Trapster, \u00e8 un personaggio dei fumetti, creato da Stan Lee, Larry Lieber (testi) e Jack Kirby (disegni), pubblicata dalla Marvel Comics. Il personaggio esordisce come \"Pete l'uomo colla\" (\"Paste-Pot-Pete\") in \"Strange Tales\" (prima serie) n. 104 (gennaio 1963), mentre come Trapster \u00e8 apparso in \"The Fantastic Four\" (prima serie) n. 38 (maggio 1965).\nNel n. 36 di \"Fantastic Four\" si allea con Wizard, con il quale former\u00e0 un'alleanza da cui nascer\u00e0 il gruppo dei Terribili Quattro, nemesi dei Fantastici Quattro, di cui fanno parte anche l'Uomo Sabbia e Medusa nella prima formazione.\nEgli \u00e8 munito di due \"sparacolla\" grazie ai quali pu\u00f2 intrappolare i nemici.\nHa anche partecipato alla Guerra Segreta\nTrapster appare anche nel cartone Ultimate Spider-Man insieme ai Terribili Quattro, di cui \u00e8 l'unico membro originale, ed \u00e8 un nemico ricorrente di Spider-man, nonch\u00e9 il primo che appare."}
{"id": "1802392", "revid": "682087", "url": "https://it.wikipedia.org/wiki?curid=1802392", "title": "Tricomoniasi vaginale", "text": ""}
{"id": "1802400", "revid": "932277", "url": "https://it.wikipedia.org/wiki?curid=1802400", "title": "Modello a fattori specifici", "text": "Il Modello a fattori specifici \u00e8 un modello matematico applicato in economia internazionale.\nDefinizione di fattore specifico.\nNel modello di Heckscher-Ohlin si ipotizza che la remunerazione di ogni fattore di produzione sia indipendente dal settore in cui questo \u00e8 impiegato. Nella realt\u00e0, per\u00f2, si verificano casi in cui uno stesso fattore di produzione d\u00e0 remunerazioni diverse a seconda del settore in cui \u00e8 impiegato, in quanto la mobilit\u00e0 dei fattori tra settori (e quindi il pareggiamento delle remunerazioni) richiede un certo periodo di tempo per realizzarsi.\nSi definisce, quindi, fattore specifico quel fattore temporaneamente bloccato in un certo settore.\nIl modello.\nDefiniamo un'economia che produce due beni, x ed y, che richiedono l'utilizzo di due fattori di produzione. A differenza del modello di Heckscher-Ohlin, il modello dei fattori specifici afferma che solo un fattore, il lavoro, si pu\u00f2 spostare liberamente tra la produzione dei due beni, mentre l'altro resta fisso in ogni settore (cio\u00e8 non pu\u00f2 essere impiegato per la produzione dell'altro bene). Per semplicit\u00e0, una variante del modello assume che i fattori di produzione siano tre; tra questi, il lavoro \u00e8 l'unico fattore mobile, mentre gli altri due, ad esempio terra e capitale, vengono utilizzati separatamente per la produzione dei due beni; vale a dire, x utilizza lavoro e terra, mentre y lavoro e capitale. Per spiegare il modello verr\u00e0 utilizzata questa seconda variante.\nL'equilibrio sul mercato del lavoro si ha quando nei due settori il salario nominale eguaglia il valore della produttivit\u00e0 marginale, cio\u00e8: formula_1, dove Wx \u00e8 il salario nominale di x, Px \u00e8 il prezzo di x e PMLx la produttivit\u00e0 marginale del lavoro nel produrre x (stessa cosa per y). Riportando graficamente, si traccia un piano cartesiano con due assi verticali, uno a sinistra ed uno a destra, che misurano rispettivamente i salari del bene x e del bene y e che sono distanziati dall'asse orizzontale la cui lunghezza \u00e8 proporzionale alla quantit\u00e0 di lavoro disponibile nell'economia (L). Su questo grafico si tracciano le due curve, PxPMLx e PyPMLy, che partono rispettivamente dall'asse di sinistra e dall'asse di destra, e che sono negativamente inclinate (in quanto all'aumentare del numero di lavoratori impiegati in ogni settore, il salario, che \u00e8 il rendimento del lavoro, diminuisce). Il punto in cui le due curve PxPMLx e PyPMLy si incontrano determina il salario nominale d'equilibrio (uguale nei due settori) e l'allocazione del fattore lavoro nei due settori. L'area sottostante la curva PxPMLx (e delimitata dal punto d'equilibrio) rappresenta il valore della produzione di x, mentre l'area sottostante la curva PyPMLy (sempre delimitata dal punto d'equilibrio) misura il valore della produzione di y.\nCome si modificano salario nominale ed allocazione del lavoro in caso di variazioni esogene? Vediamo alcuni esempi:"}
{"id": "1802401", "revid": "123270324", "url": "https://it.wikipedia.org/wiki?curid=1802401", "title": "Hisatoshi Shintaku", "text": "Ha partecipato alle Olimpiadi di Seul 1988 terminando in 17\u00aa posizione in 2h15'42\"; nelle Olimpiadi di Los Angeles 1984 si era invece piazzato in sedicesima posizione nei 10000 m piani con il tempo di 28'55\"54."}
{"id": "1802407", "revid": "767487", "url": "https://it.wikipedia.org/wiki?curid=1802407", "title": "Tokta", "text": "Biografia.\nReclam\u00f2 il primato sull'Orda d'oro nel 1291 e, con l'aiuto di Nogai Khan, l'ottenne. Presto i due alleati divennero per\u00f2 acerrimi nemici, finch\u00e9 nel 1300 Tokta sconfisse Nogai annettendo i territori del Volga e del Don, controllati dall'Orda Blu."}
{"id": "1802408", "revid": "121747403", "url": "https://it.wikipedia.org/wiki?curid=1802408", "title": "Shigeru So", "text": "Biografia.\nHa partecipato a due edizioni dei Giochi olimpici nella maratona:"}
{"id": "1802417", "revid": "256896", "url": "https://it.wikipedia.org/wiki?curid=1802417", "title": "Regione dell'Egeo", "text": "La regione dell'Egeo (in turco Ege B\u00f6lgesi) \u00e8 una delle sette divisioni a fini statistici della Turchia. Si trova nel sud-ovest del paese. La superficie \u00e8 di circa 90.251\u00a0km\u00b2 e ha una popolazione di circa 9,7 milioni di abitanti.\nProvince.\nDella regione fanno parte le seguenti province:"}
{"id": "1802426", "revid": "287204", "url": "https://it.wikipedia.org/wiki?curid=1802426", "title": "Henrik J\u00f8rgensen (atleta)", "text": "Detiene tuttora il record danese e scandinavo della specialit\u00e0 con 2h09'43\", stabilito a Londra nel 1985.\nPartecip\u00f2 a due edizioni dei Giochi Olimpici:\nHenrik J\u00f8rgensen \u00e8 morto nel gennaio 2019 per un infarto che l'ha colpito mentre faceva jogging."}
{"id": "1802436", "revid": "38120", "url": "https://it.wikipedia.org/wiki?curid=1802436", "title": "Dominium ex iure quiritium", "text": ""}
{"id": "1802439", "revid": "767487", "url": "https://it.wikipedia.org/wiki?curid=1802439", "title": "Trofeo", "text": "Il trofeo \u00e8 un premio che viene assegnato o dedicato per un particolare merito. Nella sua accezione originaria, indicava la pratica dei guerrieri di rientrare in patria con le armi e le spoglie del nemico in seguito alla vittoria. Quest'accezione ha poi indicato il monumento che veniva realizzato su un campo di battaglia in commemorazione della vittoria. In alcuni popoli, il trofeo era rappresentato invece dalle spoglie della selvaggina, esposte per propiziare la caccia.\nDal Novecento, il termine \u00e8 stato usato prevalentemente per indicare il premio nelle competizioni sportive. Mentre \"coppa\" indica il premio a forma di grande contenitore, \"trofeo\" \u00e8 un termine pi\u00f9 generale che include anche le medaglie e le targhe. Inoltre, pu\u00f2 indicare anche una competizione sportiva in generale."}
{"id": "1802443", "revid": "729019", "url": "https://it.wikipedia.org/wiki?curid=1802443", "title": "James Wolfe", "text": "\u00c8 ricordato soprattutto per le sue vittorie in Canada sui francesi durante la guerra dei Sette Anni.\nBiografia.\nI primi anni (1727-1740).\nJames Peter Wolfe nacque nel vicariato locale il 2 gennaio 1727) a Westerham, Kent, il maggiore dei due figli del colonnello (poi tenente generale) Edward Wolfe, veterano di origini irlandesi, e di sua moglie Henrietta Thompson. Suo zio era Edward Thompson, famoso politico della sua epoca. I suoi natali relativamente oscuri lo esclusero anche pi\u00f9 avanti dai circoli di ufficiali di marina inglesi che lo snobbavano. L'infanzia di Wolfe fu a Westerham, in quella che oggi \u00e8 patrimonio nazionale col nome di Quebec House. Per lungo tempo la famiglia di Wolfe aveva risieduto in Irlanda e corrispondeva regolarmente con suo zio il maggiore Walter Wolfe a Dublino.\nI Wolf erano imparentati anche con la famiglia Warde, di cui George Warde fu uno degli amici d'infanzia pi\u00f9 cari di James e diventer\u00e0 poi Comandante in Capo per l'Irlanda durante gli anni dello scoppio della ribellione irlandese di fine Settecento, respingendo due tentativi di invasione francesi nel 1796 e nel 1798.\nAttorno al 1738, la famiglia si spost\u00f2 a Greenwich, Londra dove James, destinato alla carriera militare, entr\u00f2 a far parte del 1\u00ba reggimento di marines del padre all'et\u00e0 di 13 anni.\nLe frequenti malattie lo tennero lontano dalla grande spedizione contro gli spagnoli a Cartagena nel 1740, e suo padre lo rimand\u00f2 a casa dopo alcuni mesi di servizio. La sua fortuna fu quella proprio di non aver presenziato allo sfortunato Assedio di Cartagena nel corso della Guerra di Jenkins' Ear ove gran parte delle truppe coinvolte per\u00ec negli scontri ed a causa di malattie.\nLa Guerra di Successione austriaca (1740-48).\nLa guerra in Europa.\nNel 1740 in Europa scoppi\u00f2 la Guerra di Successione austriaca. Anche se inizialmente la Gran Bretagna non ebbe un ruolo attivo negli scontri, la presenza di un grande esercito francese pronto a raccolta non distante dai confini dei Paesi Bassi austriaci costrinse gli inglesi ad inviare una spedizione per aiutare la difesa dei territori dell'alleato austriaco nel 1742. Wolfe ottenne la sua prima commissione come sottotenente nel reggimento di marines del padre nel 1741. Gi\u00e0 l'anno successivo egli venne trasferito al 12th Regiment of Foot e salp\u00f2 alla volta delle Fiandre alcuni mesi dopo che gli inglesi avevano preso posizione a Gand. Qui, Wolfe venne promosso tenente e nominato aiutante del suo battaglione. Il suo primo anno sul continente europeo fu frustrante per lui, in quanto malgrado la notizia dell'attacco britannico a Dunkerque, il suo gruppo rimase inattiv\u00f2 nelle Fiandre\nNel 1743, Wolfe accompagn\u00f2 suo fratello minore, Edward, che aveva ricevuto una commissione nel suo stesso reggimento ed in quell'anno i due fratelli presero parte all'offensiva lanciata dagli inglesi. Al posto di spostarsi verso sud come previsto, gli inglesi ed i loro alleati si mossero invece verso est nella Germania meridionale dove si scontrarono col grosso dell'esercito francese. L'esercito pass\u00f2 sotto il comando personale di re Giorgio II ma nel giugno di quell'anno la situazione appariva ormai catastroficamente compromessa lasciando gli alleati intrappolati presso il fiume Meno circondati dalle forze nemiche.\nDopo la resa incondizionata, Giorgio II tent\u00f2 di rettificare la situazione lanciando un attacco alla posizione francese presso il villaggio di Dettingen. Il reggimento di Wolfe venne coinvolto in pesanti combattimenti ed egli stesso venne ferito due volte da dei colpi di moschetto. Il suo reggimento aveva subito pi\u00f9 perdite di qualsiasi altro battaglione di fanteria inglese, e Wolfe vi aveva perso anche il suo cavallo. Malgrado tre attacchi francesi, gli alleati riuscirono a scacciare il nemico, che ripar\u00f2 nel villaggio di Dettingen che venne quindi occupato dagli inglesi. Giorgio II, ad ogni modo, fall\u00ec nelle operazioni di ritirata delle truppe, permettendo ai nemici di fuggire dallo scenario bellico preparato. Il successo che il re inglese riusc\u00ec a riportare fu la salvaguardia dell'Hannover (suo possedimento personale).\nIl reggimento di Wolfe nella Battaglia di Dettingen pass\u00f2 all'attenzione del Duca di Cumberland che era stato proprio fianco a fianco di Wolfe sotto il fuoco nemico nel corso degli scontri. L'anno successivo, egli venne nominato capitano del 45th Regiment of Foot. Dopo il successo di Dettington, la campagna del 1744 fu un'ulteriore occasione di frustrazione per le forze alleate ora guidate da George Wade che non riuscirono a conquistare Lilla, non combattendo grandi battaglie e tornando nel quartiere invernale di Gand senza aver ottenuto nulla di particolare. Wolfe rimase devastato quando suo fratello Edward mor\u00ec, probabilmente di tubercolosi, nell'autunno di quello stesso anno.\nIl reggimento di Wolfe venne lasciato nella caserma di Gand e non prese parte alla sconfitta degli alleati nella Battaglia di Fontenoy nel maggio del 1745 proprio per le estreme perdite subie. Il reggimento di Wolfe venne per\u00f2 chiamato a rinforzare l'esercito alleato che ora si trovava al comando diretto del Duca di Cumberland. Poco dopo la loro partenza da Gand, il villaggio venne attaccato dai francesi che lo presero con tutta la caserma. Per un soffio Wolfe aveva rischiato di divenire prigioniero dei francesi, e venne a questo punto promosso brigadiere maggiore.\nLa rivolta giacobita.\nNell'ottobre del 1745, il reggimento di Wolfe venne urgentemente richiamato in Gran Bretagna per prendere parte alla soppressione della Rivolta giacobita che era da poco scoppiata. Nel settembre di quell'anno le forze giacobite avevano vinto la Battaglia di Prestonpans ed avevano ottenuto il controllo di Edimburgo. Il loro prossimo proposito era quindi quello di marciare alla volta dell'Inghilterra ove si aspettavano una ribellione di massa a loro favore che avrebbe detronizzato Giorgio II e con lui la dinastia degli Hannover, ponendo sul trono il pretendente Carlo \"III\" Edoardo Stuart.\nWolfe ed il suo reggimento vennero inizialmente inviati a Newcastle per assistere ad un gruppo comandato dal generale Wade per prevenire l'avanzata dei giacobiti sulla costa orientale. Al contrario, i ribelli bypassarono l'armata di Wade a Newcastle, prendendo la via sulla costa opposta, presso Carlisle. I giacobiti raggiunsero quindi Derby e solo una forza di milizia ormai li separava da Londra. Ad ogni modo, avendo incontrato poco supporto da parte della popolazione inglese, i giacobiti decisero di ritirarsi e dalla fine dell'anno tornarono in Scozia e le forze governative britanniche si prepararono per quella che credevano essere una campagna militare relativamente facile per schiacciare la ribellione.\nWolfe prest\u00f2 servizi\u00f2 in Scozia nel 1746 come aiutante di campo del generale Henry Hawley nella campagna che port\u00f2 alla sconfitta delle forze giacobite di Carlo Edoardo Stuart. Con la sua posizione, Wolfe prese parte alla Battaglia di Falkirk ed a quella di Culloden. A Culloden, \u00e8 famoso l'episodio che lo vide rifiutarsi di sparare ad un highlander gi\u00e0 ferito come gli era stato ordinato di fare dal Duca di Cumberland asserendo che avrebbe preferito rinunciare al proprio incarico piuttosto che ledere il proprio onore. Ad ogni modo, il gesto non funzion\u00f2 e l'uomo venne ucciso dal duca in persona. Questo atto, ad ogni modo, fu causa di grande popolarit\u00e0 durante la sua carriera futura tra i Royal Highland Fusiliers, che proprio Wolfe comander\u00e0 in Nord America. Dopo questo egli prese parte alla pacificazione delle Highlands, schiacciando il restante della ribellione.\nIl ritorno sul continente.\nNel gennaio del 1747 Wolfe ritorn\u00f2 sul continente europeo per la Guerra di Successione austriaca, sotto il comando di Sir John Mordaunt. I francesi, in assenza delle truppe del duca di Cumberland, avevano guadagnato terreno ed erano avanzati nei Paesi Bassi austriaci catturando Bruxelles.\nIl principale obbiettivo francese nella campagna era quello di prendere Maastricht, considerata la porta d'accesso alla Repubblica delle Sette Province. Wolfe era sempre parte dell'esercito del duca di Cumberland, e con esso marci\u00f2 per proteggere la citt\u00e0 dall'avanzata dei francesi guidati dal maresciallo Maurizio di Sassonia. Il 2 luglio Wolfe prese parte alla Battaglia di Lauffeld, ove venne ferito gravwmente ed ottenne una citazione ufficiale per il suo coraggio. Lauffeld fu la pi\u00f9 grande battaglia in termine numerico che Wolfe si trov\u00f2 a combattere nella sua vita, con forze combinate per un totale di 140.000 uomini impegnati sul campo da entrambe le parti. A seguito della vittoria di Lauffeld, i francesi catturarono Maastricht ed assediarono la fortezza strategica di Bergen-op-Zoom. Alla fine un armistizio pose fine agli scontri.\nNel 1748, ad appena 21 anni e con servizi in sette campagne differenti, Wolfe fece ritorno in Inghilterra dopo il Trattato di Aix-la-Chapelle che pose fine alla guerra. Secondo i termini del trattato, Gran Bretagna e Francia avevano ottenuto scambi reciproci che avevano riportato il controllo dell'Austria sui Paesi Bassi.\nServizio in tempo di pace (1748-1756).\nLa guarnigione scozzese.\nTornato a casa, Wolfe venne destinato alla guarnigione scozzese, e un anno dopo venne promosso al rango di maggiore, assumendo cos\u00ec il controllo del 20th Regiment, di stanza a Stirling. Nel 1750, Wolfe venne confermato Tenente Colonnello del reggimento.\nDurante i successivi otto anni, Wolfe rimase in Scozia, scrivendo pamphlets militari e divenendo molto bravo in lingua francese, come risultato di diversi viaggi che comp\u00ec a Parigi. Malgrado alcuni suoi problemi di salute di cui oggi si sospetta la causa fosse turbercolosi, trov\u00f2 del tempo per studiare latino e matematica oltre a corsi di scherma. Suo padre, che ora era generale, assistette il figlio nella prosecuzione della sua carriera.\nNel 1752 Wolfe ottenne di potersi recare in Irlanda rimanendo a Dublino con suo zio e visitando poi Belfast e sul sito della Battaglia dei Boyne. Dopo una breve sosta alla casa dei suoi genitori a Greenwich, egli ricevette il permesso dal duca di Cumberland di recarsi all'estero ed attravers\u00f2 il Canale della Manica diretto in Francia. Egli visit\u00f2 cos\u00ec Parigi ed i Giardini delle Tuileries, nonch\u00e9 la Reggia di Versailles. Si intrattenne di frequente con l'ambasciatore inglese in francia, il conte di Albermarle, col quale aveva prestato servizio in Scozia nel 1746. Albermarle organizz\u00f2 per Wolfe un'udienza con Luigi XV. A Parigi Wolfe invest\u00ec del denaro per migliorare il suo Francese e le sue abilit\u00e0 di schermidore. Mentre stava pensando di trascorrere del tempo con l'esercito francese per studiarne le tecniche, gli venne richiesto urgentemente di rientrare in patria. Egli rientr\u00f2 col suo reggimento a Glasgow dal momento che dal 1754 le relazioni tra Gran Bretagna e Francia ripresero a peggiorare.\nLa disciplina.\nLa diserzione, specialmente di fronte al nemico, era solitamente un'offesa che comportava la pena capitale. Wolfe pose particolare attenzione a quest'ultimo punto e dal 1755 stabil\u00ec che ogni uomo del suo reggimento che fosse stato scoperto in questa condizione, dovesse essere subito messo a morte da un ufficiale superiore sul campo.\nLa Guerra dei Sette anni (1756\u201363).\nNel 1756, con lo scoppio delle aperte ostilit\u00e0 con la Francia, Wolfe venne promosso colonnello. Egli venne posto di stanza a Canterbury, dove il suo reggimento venne posto per la sicurezza generale del Kent contro un tentativo di invasione da parte dei francesi. Wolfe fu estremamente amareggiato dalla notizia della perdita di Minorca nel giugno del 1756, lamentando la mancanza di professionalit\u00e0 da parte delle forze britanniche impiegate.\nQuando il rischio di invasione diminu\u00ec, il reggimento marci\u00f2 nello Wiltshire. Malgrado le iniziali problematiche della guerra in Europa ed in Nord America, l'aspetto di Wolfe pareva sempre pi\u00f9 sofferente a causa forse di quella stessa tubercolosi che dieci anni prima aveva ucciso suo fratello Edward. Molte delle lettere inviate da lui alla famiglia iniziarono ad assumere un tono fatalista sentendosi ormai vicino alla morte.\nRochefort.\nNel 1757 Wolfe partecip\u00f2 all'assalto anfibio su Rochefort, un porto marittimo sulla costa atlantica francese. Come ufficiale, egli vene designato alla presa della citt\u00e0. Wolfe venne scelto per prendere parte alla spedizione per via dell'amicizia col comandante dell'operazione, Sir John Mordaunt. Oltre a questo, Wolfe fu quartiermastro generale per tutto il periodo dell'operazione. Le forze vennero assemblate sull'Isola di Wight e dopo alcune settimane di preparazione, salparono il 7 settembre.\nIl tentativo fall\u00ec e le truppe inglesi dovettero ritirarsi sebbene la loro apparizione in Francia svilupp\u00f2 terrore tra i francesi. Mordaunt venne posto di fronte alla corte marziale per il suo fallimento a Rochefort, anche se ne venne scagionato. Ad ogni modo, Wolfe trov\u00f2 il modo di distinguersi nelle operazioni, aiutando diverse volte Mordaunt nell'azione. Ad un certo punto Wolfe giunse a dire a Mordaunt di essere in grado di conquistare Rochefort con appena 500 uomini al suo comando, ma il generale gli rifiut\u00f2 il permesso di agire. Mentre Wolfe era ancora irritato per il fallimento, ritenendo che il fattore sorpresa avrebbe potuto risolvere positivamente lo scontro, egli fu in grado di apprendere per la prima volta sul campo l'importanza di operazioni anfibie che poi gli serviranno a Louisbourg ed a Quebec.\nDopo il risultato di Rochefort, Wolfe giunse come fama all'orecchio del primo ministro, William Pitt, il Vecchio. Pitt aveva da poco convenuto con gli altri ministri che il terreno minore dove attaccare la Francia fosse il Nord America e pianific\u00f2 un assalto al Canada francese.\nLouisbourg.\nIl 23 gennaio 1758, James Wolfe venne nominato Brigadiere generale, e venne inviato col maggiore generale Jeffrey Amherst a porre l'assedio alla Fortezza di Louisbourg nella Nuova Francia (attuale Isola di Cape Breton, Nuova Scozia). Louisbourg si trovava presso la foce del fiume San Lorenzo e la sua cattura si dimostrava essenziale per portare avanti ogni altro attacco al Canada da est. Una spedizione nell'anno precedente aveva fallito nella cattura della citt\u00e0 dal momento che i francesi vi avevano preparato una marina di guardia di notevoli dimensioni. Dal 1758 Pitt invi\u00f2 gran parte della Royal Navy ad accompagnare le truppe di Amherst.\nWolfe si distinse nei preparativi per l'assalto, nello sbarco iniziale e nell'avanzata successiva. I francesi capitolarono nel giugno di quell'anno durante l'assedio di Louisbourg. Egli prese dunque parte all'Espulsione degli Acadi nella Campagna del Golfo di St. Lawrence (1758).\nGli inglesi avevano inizialmente pianificato di avanzare lungo il St Lawrence ed attaccare Quebec in quell'anno, ma l'inverno port\u00f2 l'operazione pi\u00f9 avanti all'anno successivo. Un simile piano per catturare New Orleans venne rigettato, e Wolfe torn\u00f2 in Inghilterra. La parte di Wolfe nel prendere la citt\u00e0 lo port\u00f2 all'attenzione del pubblico inglese per la prima volta. La notizia della vittoria a Louisbourg venne stemperata dal fallimento dell'avanzata inglese verso Montr\u00e9al con la Battaglia di Carillon e la morte di George Howe, un rispettato e giovane ufficiale che Wolfe descrisse come \"il miglior ufficiale del British Army\".\nQuebec (1759).\nLa nomina.\nDal momento che Wolfe si era comportato in maniera ammirevole a Louisbourg, William Pitt il Vecchio lo prescelse quale capo dell'assalto inglese alla citt\u00e0 di Quebec l'anno successivo. Sebbene Wolfe avesse ottenuto il rango locale di maggiore generale in Canada, in Europa continuava a svolgere le funzioni di colonnello. Amherst era stato nominato comandante in capo per il Nord America, e avrebbe guidato una pi\u00f9 grande forza separata che avrebbe attaccato il Canada da sud. Egli insistette per scegliere un suo amico, l'ufficiale irlandese Guy Carleton come quartiermastro generale. Una volta ottenutolo tra le sue schiere, questi inizi\u00f2 a fare i preparativi per la partenza. Pitt era determinato ancora una volta a identificare nel Nord America le principali operazioni militari da portare avanti contro la Francia partendo proprio dalle sue colonie.\nLa risalita del San Lorenzo.\nMalgrado il gran numero di forze britanniche in Nord America, la strategia di dividere l'esercito in due attacchi separati sul Canada avrebbe significato che quando Wolfe avesse raggiunto Quebec il comandante francese Louis-Joseph de Montcalm avrebbe avuto un numero superiore di truppe a difendere la colonia. I francesi inizialmente non si aspettavano un approccio degli inglesi da est, credendo che per loro il fiume San Lorenzo fosse impossibile da attraversare con una forza tanto grande, e si erano preparati a difendere Quebec da sud e da ovest. Una copia intercettata dei piani degli inglesi diede per\u00f2 a Montcalm diverse settimane di vantaggio per migliorare le difese di Quebec al fine di fronteggiare l'attacco anfibio di Wolfe.\nL'obiettivo di Montcalm era quello di evitare che gli inglesi potessero catturare Quebec, mantenendo la maggior parte della fanteria in Canada. Il governo francese puntava ad una riappacificazione per l'anno successivo e per questo investirono molte delle loro forze in Germania e pianificarono un'invasione della Gran Bretagna nella speranza di assicurarsi lo scambio dei territori catturati. Con questo piano in mente Montcalm si preparava a ricevere i nemici protraendo i combattimenti sino all'aperto inverno di modo da mettere in difficolt\u00e0 i suoi avversari. Sull'altro fronte, Wolfe doveva riuscire a catturare Quebec nel 1759 prima che il San Lorenzo iniziasse a gelare mettendo in trappola le sue forze.\nL'esercito di Wolfe venne assemblato a Louisbourg.\nL'assedio.\nL'esercito inglese condusse un assedio alla citt\u00e0 per tre mesi. Durante questo periodo, Wolfe scrisse un documento, conosciuto col nome di Manifesto di Wolfe, ai quebechiani franco-canadesi, come parte della sua strategia di intimidazione psicologica. Nel marzo del 1759, prima di giungere a Quebec, Wolfe aveva scritto a Amherst: \"Se, per problemi nel fiume, per la resistenza del nemico, per malattie o malanni che colpissero l'esercito o per qualsiasi altra causa, dovessimo vedere che Quebec non fosse in procinto di cadere nelle nostre mani, proporr\u00f2 di incendiare il paese, di distruggerne i campi, le case e gli armenti, cacciando i canadesi in Europa e lasciando dietro di me fame e desolazione; noi dobbiamo insegnare a questi sconsiderati che siamo pi\u00f9 gentiluomini di quanto si possa pensare\". Questo manifesto ebbe un esito controproduttivo e port\u00f2 molti abitanti a resistere attivamente agli inglesi, incrementando la milizia a difesa di Quebec che raggiunse le 10.000 unit\u00e0.\nDopo un grande ma inconcludente bombardamento della citt\u00e0, Wolfe inizi\u00f2 un fallimentare attacco a nord di Quebec, a Beauport, dove i francesi vennero intralciati. Le grandi forze di Amherst che avanzavano su Montreal avevano fatto pochi progressi, impedendo cos\u00ec a Wolfe di ottenere l'aiuto sperato.\nLa battaglia.\nWolfe guid\u00f2 quindi 200 navi con 9.000 soldati e 18.000 marinai in un attracco rischioso sulle basi rocciose ad oves di Quebec presso il San Lorenzo. Il suo esercito, con due piccoli cannoni, scal\u00f2 l'area montuosa locale all'inizio della mattina del 13 settembre 1759, sorprendendo i francesi al comando del marchese di Montcalm, che pensava che mai gli inglesi avrebbero osato scalare quelle montagne. Accorgendosi che gli inglesi avrebbero potuto porre su quelle alture nuovi cannoni di modo da bombardare con facilit\u00e0 le mura della citt\u00e0, i francesi combatterono i nemici nelle Piane di Abraham. I francesi vennero sconfitti dopo appena quindici minuti di combattimenti, ma quando Wolfe inizi\u00f2 ad avanzare, egli venne colpito tre volte, una volta ad un braccio, una su una spalla e la terza al petto.\nLo storico Francis Parkman cos\u00ec descrisse la morte di Wolfe:\nLa Battaglia delle Piane di Abraham \u00e8 nota per aver causato la morte dei principali comandanti su entrambi i fronti: Montcalm mor\u00ec il giorno successivo a causa delle ferite riportate. La vittoria di Wolfe a Quebec permise l'assalto a Montr\u00e9al l'anno successivo. Con la caduta anche di quella citt\u00e0, il governo francese in Nord America, ad eccezione della Louisiana e di alcune piccole isole quali Saint-Pierre e Miquelon, ebbe ufficialmente fine a vantaggio degli inglesi.\nIl corpo di Wolfe fece ritorno in Gran Bretagna a bordo della \"HMS Royal William\" e venne sepolto nella cripta di famiglia nella St Alfege Church di Greenwich a fianco del padre (che era morto nel marzo del 1759). La cerimonia funebre si tenne il 20 novembre 1759, lo stesso giorno in cui l'ammiraglio Hawke vinceva l'ultima delle tre grandi vittorie del grandioso anno nelle battaglie coloniali d'oltremare."}
{"id": "1802445", "revid": "1437331", "url": "https://it.wikipedia.org/wiki?curid=1802445", "title": "Day-time", "text": "Il day-time \u00e8 la fascia oraria della programmazione televisiva giornaliera del mattino e pomeriggio.\nLa programmazione per questa fascia cominci\u00f2 in Europa ad aumentare nella seconda met\u00e0 degli anni settanta. Negli Stati Uniti sub\u00ec profondi cambiamenti durante gli anni ottanta con l'avvento dei talk-show, che tolsero via via spazio a soap-opera, game show e programmi per bambini.\nIn Italia, generalmente i programmi di questa fascia terminano alle 18:00 circa, quando inizia il cosiddetto preserale. All'interno del daytime si distinguono tre sottofasce: quella del mattino, dedicata principalmente a un pubblico femminile; quella del mezzogiorno, per un pubblico familiare; la fascia pomeridiana, per un pubblico giovane."}
{"id": "1802446", "revid": "1632387", "url": "https://it.wikipedia.org/wiki?curid=1802446", "title": "Entangled in Chaos", "text": "Entangled in Chaos \u00e8 il primo album live del gruppo death metal statunitense Morbid Angel, pubblicato nel 1996."}
{"id": "1802448", "revid": "19933", "url": "https://it.wikipedia.org/wiki?curid=1802448", "title": "Frisiavones", "text": ""}
{"id": "1802449", "revid": "19933", "url": "https://it.wikipedia.org/wiki?curid=1802449", "title": "Frisiabones", "text": ""}
{"id": "1802453", "revid": "1305772", "url": "https://it.wikipedia.org/wiki?curid=1802453", "title": "Malattia infiammatoria pelvica", "text": "La malattia infiammatoria pelvica (in inglese \"Pelvic Inflammatory Disease\", PID) \u00e8 una infezione della parte superiore del sistema riproduttivo femminile, vale a dire dell'utero, delle tube di Falloppio e delle ovaie, all'interno del bacino. Spesso si presenta senza alcun sintomo evidente. I segni e i sintomi, quando si presentano possono includere dolore addominale inferiore, perdite vaginali, febbre, minzione con sensazione di bruciore, rapporti sessuali dolorosi e mestruazioni irregolari. La condizione, se non trattata, pu\u00f2 portare a complicazioni a lungo termine tra cui infertilit\u00e0, gravidanza ectopica, dolore pelvico cronico e il cancro.\nLa malattia \u00e8 causata dalla diffusione dei batteri nella vagina e nella cervice. Infezioni da \"Chlamydia trachomatis\" o \"Neisseria gonorrhoeae\" sono presenti dal 75% al 90% dei casi. Spesso sono coinvolti pi\u00f9 batteri diversi. In assenza di un trattamento, circa il 10% di quelli con una infezione da clamidia e il 40% di quelli con una infezione da gonorrea svilupper\u00e0 una malattia infiammatoria pelvica. I fattori di rischio sono simili, in generale, a quelli delle infezioni sessualmente trasmesse e includono un numero elevato di partner sessuali e l'uso di droghe. Le lavande vaginali possono aumentare anch'esse il rischio. Tipicamente la diagnosi si basa sulla presentazione dei segni e dei sintomi. Si raccomanda che la malattia possa essere considerata in tutte le donne in et\u00e0 fertile che hanno dolori al basso addome. Una diagnosi definitiva pu\u00f2 essere formulata trovando del \"pus\" nelle tube di Falloppio, durante un intervento chirurgico. L'ecografia pu\u00f2 anche essere utile nella diagnosi.\nLa prevenzione per la malattia include non avere rapporti sessuali o avere un ristretto numero di partner e fare uso dei preservativi. Lo \"screening\" delle donne a rischio di infezione da \"Chlamydia\", seguito da un trattamento adeguato, diminuisce il rischio della malattia. Se la diagnosi viene sospettata, si consiglia di procedere con un trattamento. Il trattamento dovrebbe essere esteso anche i partner sessuali passati della donna. In coloro con sintomi lievi o moderati, una singola iniezione dell'antibiotico ceftriaxone, seguito da due settimane di somministrazione di doxiciclina e, eventualmente, metronidazolo per via orale \u00e8 comunemente raccomandato. Per coloro in cui non si nota un miglioramento dopo tre giorni o chi ha sperimentato una grave forma di infezione, la somministrazione per via endovenosa di antibiotici deve essere utilizzata.\nNel 2008, a livello mondiale circa 106 milioni di casi di clamidia e 106 milioni di casi di gonorrea si sono verificati. Il numero di casi di malattia infiammatoria pelvica, tuttavia, non \u00e8 chiaro. Si stima che colpisca circa l'1,5% delle giovani donne ogni anno. Secondo alcune stime, la condizione negli Stati Uniti interessa circa un milione di persone ogni anno. A partire dal 1970, l'utilizzo di un tipo di dispositivo intrauterino (IUD), noto come lo scudo Dalkon ha portato ad un aumento dei tassi dell'infezione pelvica. Gli attuali IUD non sono associati a questo problema, dopo il primo mese di utilizzo.\nI processi infiammatori delle tube (salpingiti) e dell'ovaio (ovarite) vengono definiti annessiti: poich\u00e9 in queste affezioni la flogosi si estende spesso anche al peritoneo, si parla di malattia infiammatoria pelvica.\nEpidemiologia.\nNel 2008, a livello mondiale si sono verificati circa 106 milioni di casi di clamidia e 106 milioni di casi di gonorrea. Il numero di casi infiammazione pelvica, tuttavia, non sono chiari. Si stima che colpisca circa il 1,5 per cento delle giovani donne ogni anno. Si stima che negli Stati Uniti la condizione interessi circa un milione di persone ogni anno. L'incidenza \u00e8 pi\u00f9 elevata negli adolescenti e nelle puerpere. La condizione provoca pi\u00f9 di 100.000 casi di infertilit\u00e0, negli soli Stati Uniti, ogni anno.\nEziologia.\nIl \"Chlamydia trachomatis\" e il \"Neisseria gonorrhoeae\" sono di solito la principale causa della malattia infiammatoria pelvica. I dati suggeriscono che spesso la condizione \u00e8 polimicrobica. Microorganismi anaerobi facoltativi sono stati ottenuti dal tratto genitale superiore, mentre il \"N. gonorrhoeae\" \u00e8 stato isolato nelle tube di Falloppio, altri organismi anaerobici facoltativi sono stati individuati nel tessuto endometriale.\nLa struttura anatomica degli organi interni e dei tessuti del tratto riproduttivo femminile forniscono un percorso per gli agenti patogeni che ascendono dalla vagina dirigendosi verso la cavit\u00e0 pelvica. Il disturbo della naturale flora batterica vaginale associato a vaginosi batterica aumenta il rischio della malattia infiammatoria pelvica.\n\"N. gonorrhoeae\" e \"C. trachomatis\" sono gli organismi pi\u00f9 comuni. Le infezioni meno comuni sono state causate esclusivamente da organismi anaerobi facoltativi. Gli anaerobi facoltativi e i batteri sono stati isolati nel 50% dei pazienti; mentre nel tratto genitale superiore sono stati trovati in quasi i due terzi dei pazienti con la condizione. I microrganismi associati con la malattia infiammatoria pelvica sono elencati di seguito.\nBatteri coinvolti.\nI seguenti batteri sono rienuti per essere causa della malattia ifiammatoria pelvica:\nSegni e sintomi.\nI sintomi della malattia infiammatoria pelvica variano da nessuno (forma asintomatica) a gravi. Tra i possibili sintomi: febbre, \ndolore pelvico recente e bilaterale, dolore pelvico durante i rapporti sessuali (dispareunia) e sanguinamento post-coitale, dolore che inizia al termine delle mestruazioni, dolore durante l'esplorazione vaginale ai movimenti di lateralizzazione impressi all'utero, addome non perfettamente trattabile, tumefazione in sede annessiale, mestruazioni irregolari.\nAltre complicazioni includono endometrite, salpingite, ascesso tubo-ovarico, peritonite pelvica, periappendicite e periepatite.\nDiagnosi.\nUn esame obiettivo ginecologico \u00e8 fondamentale per formulare una diagnosi con cui possono essere osservate una cervicite mucopurulenta e l'uretrite. Nei casi pi\u00f9 gravi, ulteriori esami diagnostici possono essere richiesti, come la laparoscopia, la coltura dei batteri ottenuti tramite campionamento intra-addominale o la biopsia dei tessuti.\nLa laparoscopia \u00e8 in grado di visualizzare aderenze a \"corda di violino\", caratteristiche della sindrome di Fitz-Hugh-Curtis, e altri ascessi che possono essere presenti.\nAltre tecniche di imaging biomedico, come l'ecografia, la tomografia computerizzata (TC) e la risonanza magnetica possono aiutare nella diagnosi. Gli esami del sangue possono aiutare ad identificare la presenza di infezione, attraverso test quali la velocit\u00e0 di eritrosedimentazione (VES), i valori della proteina C-reattiva e la ricerca di DNA di batteri.\nIl \"Nucleic Acid Test\" (AAT), il \"direct fluorescent antibody\" (DFA) e l\"'Enzyme-linked Immunosorbent Assay\" (ELISA) sono molto sensibili e in grado di identificare gli agenti patogeni specifici presenti. I test sierologici per gli anticorpi non appaiono cos\u00ec utili in quanto la presenza dei microrganismi in persone sane pu\u00f2 confondere l'interpretazione dei livelli di titolo anticorpale.\nCriteri diagnostici definitivi comprendono l'evidenza istopatologica di endometrite, l'ispessimento delle tube di Falloppio o i risultati di una laparoscopia. Due terzi dei pazienti con evidenza laparoscopica di una precedente infiammazione pelvica non erano a conoscenza di esserne affetti, ma anche la condizione asintomatica pu\u00f2 causare gravi danni. L'identificazione laparoscopica \u00e8 utile nella diagnosi di malattia delle tube.\nDiagnosi differenziale.\nUn certo numero di altre patologie possono provacare sintomi simili, tra cui: appendicite, gravidanza ectopica, emorragia o rottura di cisti ovariche, endometriosi, gastroenterite, peritonite e vaginosi.\nLa malattia infiammatoria pelvica pu\u00f2 presentarsi con maggior probabilit\u00e0 quando vi \u00e8 una precedente storia di infezione, un recente rapporto sessuale, recente inizio delle mestruazioni, inserimento di un dispositivo intrauterino o se il proprio partner ha una infezione a trasmissione sessuale.\nLa malattia infiammatoria pelvica acuta \u00e8 altamente improbabile, quando non vi sono stati rapporti recenti o un dispositivo intrauterino non \u00e8 presente. Un test di gravidanza sierologico pu\u00f2 essere eseguito per escludere una gravidanza ectopica. La culdocentesi \u00e8 in grado di differenziare tra emoperitoneo (rottura di gravidanza ectopica o cisti emorragica) dalla sepsi pelvica (salpingite, rottura di ascesso pelvico o di appendice).\nL'ecografia pelvica e vaginale \u00e8 utile per la diagnosi della malattia infiammatoria pelvica. Nelle prime fasi dell'infezione, l'ecografia pu\u00f2 apparire normale. Col progredire della malattia, risultati non specifici possono includere liquido libero pelvico, ispessimento endometriale, distensione della cavit\u00e0 uterina da liquido o gas. In alcuni casi i confini dell'utero e delle ovaie possono essere indistinti. L'ingrossamento delle ovaie, accompagnato dall'aumento del numero di piccole cisti \u00e8 correlabile con la malattia infiammatoria pelvica.\nRaramente si ricorre alla laparoscopia per diagnosticare la condizione, dato che non \u00e8 prontamente disponibile. Inoltre, potrebbe non rilevare sottili infiammazione delle tube di Falloppio e non riesce a rilevare l'endometrite.\nTrattamento.\nSpesso il trattamento viene iniziato senza che vi sia la conferma dell'infezione, per via delle gravi complicanze che possono derivare se la cura viene ritardata troppo. Il trattamento dipende l'agente infettivo e generalmente implica l'uso di una terapia antibiotica. Se non vi \u00e8 alcun miglioramento entro due o tre giorni, alla paziente viene consigliato di provare ulteriori trattamenti farmacologici. Il ricovero in ospedale diventa a volte necessario se vi sono altre complicazioni. Trattare i partner sessuali per eventuali malattie sessualmente trasmissibili pu\u00f2 aiutare nel trattamento e nella prevenzione.\nPer le donne con una infiammazione pelvica di lieve o moderata gravit\u00e0, terapie orali o parenteralo sembrano essere efficaci. I regimi tipici includono il cefotetan o la cefoxitina pi\u00f9 la doxiciclina, la clindamicina con la gentamicina. Un regime alternativo \u00e8 la somministrazione parenterale di ampicillina/sulbactam in aggiunta alla doxiciclina. Un'altra alternativa \u00e8 quella di utilizzare un regime parenterale con ceftriaxone o cefoxitina pi\u00f9 doxiciclina. L'esperienza clinica guida la decisione per quanto riguarda la transizione da parenterale alla terapia orale, che pu\u00f2 essere iniziato di solito entro 24-48 ore dopo che si riscontra un miglioramento clinico.\nPrognosi.\nAnche quando l'infezione \u00e8 guarita, i suoi effetti possono essere permanenti; ci\u00f2 rende la sua precoce identificazione essenziale per una buona prognosi. Il trattamento, con conseguente cura, \u00e8 molto importante nella prevenzione di danni al sistema riproduttivo. L'eventuale formazione di tessuto cicatriziale a causa di uno o pi\u00f9 episodi di malattia infiammatoria pelvica pu\u00f2 portare al blocco delle tube, aumentando il rischio di incapacit\u00e0 di rimanere incinta e ad un dolore pelvico/addominale per lungo tempo. Talune occorrenze, come un intervento chirurgico in zona pelvica, il periodo di tempo subito dopo il parto, il verificarsi di un aborto spontaneo o un aborto, aumentano il rischio di contrarre un'infezione che pu\u00f2 portare a recidive della malattia.\nComplicazioni.\nLa malattia infiammatoria pelvica pu\u00f2 causare cicatrici all'interno del sistema riproduttivo, che possono poi causare gravi complicazioni, tra cui dolore cronico pelvico, infertilit\u00e0, gravidanza ectopica (la principale causa di decessi legati alla gravidanza nelle donne adulte) e altre complicazioni della gravidanza. Occasionalmente, l'infezione pu\u00f2 diffondersi al peritoneo e causare infiammazione e formazione di tessuto cicatriziale sulla superficie esterna del fegato (sindrome Fitz-Hugh-Curtis).\nSindrome di Fitz-Hugh-Curtis.\nSi tratta dell'associazione tra Malattia Infiammatoria Pelvica ed aderenze tra diaframma e fegato. L'agente eziopatologico \u00e8 pi\u00f9 frequentemente il Gonococco. Caratteristica della malattia \u00e8 l'associazione di sintomi ginecologici ed epatici. La prognosi non \u00e8 peggiore rispetto alla forma solo ginecologica.\nPrevenzione.\nEseguire regolari test per le infezioni sessualmente trasmesse \u00e8 utile per la prevenzione. Il rischio di contrarre la malattia infiammatoria pelvica pu\u00f2 essere ridotto dai seguenti comportamenti:"}
{"id": "1802454", "revid": "322321", "url": "https://it.wikipedia.org/wiki?curid=1802454", "title": "Francesco Eroli", "text": "Biografia.\nNipote di Costantino Eroli, gli fu coadiutore e poi successore nel vescovato di Spoleto dal 1500.\nPartecip\u00f2 al Concilio Lateranense V, trattendosi a Roma, anche se non continuamente, dal 1512 al 1516.\nDescritto come osservantissimo della religione e delle norme ecclesiastiche e caritatevole verso i poveri.\nRitrov\u00f2 le spoglie di San Giovanni, arcivescovo di Spoleto e di San Pietro, altro vescovo di Spoleto.\nFin\u00ec la cappella dell'Assunta nel duomo di Spoleto iniziata dal suo predecessore Costantino Eroli con affreschi di Iacopo Siciliano e Giovanni da Spoleto.\nGli fu data licenza di fare testamento e lasci\u00f2 molti legati pii. Mor\u00ec, passati i 70 anni nel 1540."}
{"id": "1802466", "revid": "116643", "url": "https://it.wikipedia.org/wiki?curid=1802466", "title": "Gonococco", "text": ""}
{"id": "1802467", "revid": "1632387", "url": "https://it.wikipedia.org/wiki?curid=1802467", "title": "Arthemesia", "text": " \nGli Arthemesia sono un gruppo musicale black metal finlandese fondato nel 1994 con il nome di \"Celestial Agony\".\nIl nome del gruppo deriva dall'Artemisia absinthium, nome latino della pianta dalla quale si ricava l'assenzio, che si ritiene avere molte qualit\u00e0 eteree. La musica consiste prevalentemente nella proiezione della filosofia della band, ovvero la glorificazione del satanismo e dell'occulto, ma anche della natura e dello sciamanismo.\nDurante l'attivit\u00e0 della band si sono alternati nella formazione diversi musicisti che hanno fatto parte degli Ensiferum come Jari M\u00e4enp\u00e4\u00e4 (attuale leader dei Wintersun), Oliver Fokin (ex-Wintersun), Kimmo Miettinen e l'attuale chitarrista Jukka-Pekka Miettinen (sotto lo pseudonimo Mor Voryon)."}
{"id": "1802469", "revid": "123770193", "url": "https://it.wikipedia.org/wiki?curid=1802469", "title": "Preserale", "text": "Il preserale (o fascia preserale) \u00e8 una fascia oraria giornaliera tra le varie in cui viene divisa la programmazione televisiva. Corrisponde al periodo di messa in onda dei programmi tra le ore 18 e l\u2019edizione delle 20 del telegiornale."}
{"id": "1802470", "revid": "1566642", "url": "https://it.wikipedia.org/wiki?curid=1802470", "title": "Congresso universale di esperanto del 1908", "text": "Il Congresso universale di esperanto del 1908, il quarto, si svolse nel 1908 a Dresda, in Germania. Vi parteciparono 1500 persone, fra cui Ludwik Lejzer Zamenhof, l'iniziatore della lingua, accompagnato dalla moglie.\nIl congresso si svolse sotto il patronato di Federico Augusto III, re di Sassonia.\nComitato organizzativo.\nIl comitato organizzativo del congresso era presieduto dal dottor Eduard Mybs; vicepresidente fu Albert Schramm. A titolo onorifico, venne nominato un comitato di presidenti \"ad honorem\" comprendente Gustav Otto Beutler (sindaco di Dresda), il conte von Hohenthal und Bergen ministro degli esteri, von Metsch-Reichenbach (ministro della casa reale), von Eriegern (ciambellano), il generale Max Clemens Lothar von Hausen (ex ministro della guerra e futuro primo ministro della Sassonia) e numerosi professori, parlamentari e delegati del governo cittadino.\nRappresentanti delle istituzioni.\nParteciparono al congresso Shimura (delegato ufficiale del ministero dell'istruzione del Giappone), Straub (delegato ufficiale del governo degli Stati Uniti d'America), Yemans (rappresentante ufficiale del governo delle Filippine), Pujula (rappresentante ufficiale del consiglio provinciale di Barcellona), Adolphe Moynier (delegato ufficiale del comitato internazionale della Croce Rossa) e Gaston Moch (delegato ufficiale della \"Internacia Oficejo de Paco\").\nEventi successivi al congresso.\nVisita a Copenaghen.\nL'esperantista danese Marie Schr\u00f6der ed altri organizzarono inoltre un postcongresso a Copenaghen, cui partecip\u00f2 lo stesso Zamenhof; fu la prima e unica visita dell'iniziatore dell'esperanto in Danimarca."}
{"id": "1802473", "revid": "142136", "url": "https://it.wikipedia.org/wiki?curid=1802473", "title": "Day time", "text": ""}
{"id": "1802475", "revid": "404449", "url": "https://it.wikipedia.org/wiki?curid=1802475", "title": "Convento delle Clarisse (Grosseto)", "text": "Il convento di Santa Chiara, meglio noto come convento delle Clarisse, \u00e8 un edificio situato nel centro storico di Grosseto.\nStoria.\nEdificato a partire dal 1585 per ospitare le monache clarisse, rimaste senza convento dopo la demolizione del monastero dell'Annunziata nel 1577 per permettere la costruzione delle mura medicee, fu completato solo nel secolo successivo. La struttura dell'edificio fu condizionata dalla decisione delle monache di aderire alla clausura, che dett\u00f2 la necessit\u00e0, dopo il 1620, di rialzare il monastero di un piano per ospitare le celle e di garantirne l'isolamento sigillando le finestre e rialzando di 4 metri il muro di cinta dell'orto su piazza San Francesco. Nel 1634 venne costruito il chiostro e fu consacrata la cappella adibita al culto per le funzioni religiose; in seguito a una donazione del 1662, infine, il convento fu ampliato con l'annessione della casa Fanucci, collegata tramite l'arco sul chiasso delle Monache; la consacrazione definitiva avvenne nel 1692. Per far fronte all'ampliamento della comunit\u00e0, alla fine del XVII secolo, fu realizzato il corpo di fabbrica (laboratori o depositi) a chiusura del chiostro, oltre a tre piani di loggiato interno e l'altana (una piccola loggia posta nella parte pi\u00f9 elevata dell'edificio, chiamata anche 'belvedere').\nIl convento fu soppresso dal granduca Pietro Leopoldo nel 1787 e ceduto al vicino ospedale della Misericordia. Il convento e l'ospedale furono messi in comunicazione grazie alla costruzione dell'\"arco degli infermieri\", demolito entro il 1929. Alcune parti dell'ex convento furono demolite o utilizzate come dispensario di igiene sociale, importante istituzione di pubblica assistenza per il trattamento di malattie a carattere sociale. La destinazione sanitaria dei locali del convento prosegu\u00ec fino agli anni sessanta del XX secolo, caratterizzandone la gestione architettonica con vari interventi \u2013 tra i quali si segnalano quelli a opera dell'ingegnere Ernesto Ganelli nel 1940 \u2013 fino a quando non iniziarono i lavori per il nuovo ospedale fuori dal centro storico. Il convento ospit\u00f2 per un periodo il laboratorio di scultura di Ivo Pacini, gli studi dei pittori Claudio Amerighi e Luigi Bernardi, e il laboratorio fotografico Agenzia BF.\nNel 1995 l'edificio, insieme a quello dell'ex ospedale, venne assegnato al Comune di Grosseto, che predispose un'opera di restauro complessivo (2002-2003, progetto di Marco Jodice), e pot\u00e9 riaprire l'ex convento al fine di ospitarvi manifestazioni culturali e iniziative didattiche. Assegnato in un primo momento al polo universitario grossetano, ospit\u00f2 il Museolab della citt\u00e0 di Grosseto e contestualmente dal 2004 anche la mostra permanente del fondo Roberto Ferretti, gestita dall'Archivio delle tradizioni popolari della Maremma grossetana.\nNel marzo 2016 l'ex convento divenne la sede del Polo culturale espositivo Clarisse Arte. In seguito a nuovi lavori di restauro e allestimento, diretti dall'architetta Cecilia Luzzetti, l'edificio ospita dal 22 dicembre 2019 il Museo Collezione Gianfranco Luzzetti."}
{"id": "1802480", "revid": "119991", "url": "https://it.wikipedia.org/wiki?curid=1802480", "title": "Convento di San Francesco (Grosseto)", "text": ""}
{"id": "1802483", "revid": "6923", "url": "https://it.wikipedia.org/wiki?curid=1802483", "title": "Lampron", "text": "Lampron o Lambron, ( \u053c\u0561\u0574\u0562\u0580\u0578\u0576 \u0562\u0565\u0580\u0564, \"Les Embruns\", Namrun o Namroun, Namrun Kalesi) \u00e8 un castello che domina la vicina citt\u00e0 di \u00c7aml\u0131yayla, nella Provincia di Mersin, in Turchia.\nSituato sui Monti del Tauro, fu l'inespugnabile chiave d'accesso alle Porte della Cilicia, l'importante valico sulla via che porta a Tarso ed alla pianura della Cilicia.\nDalla parte meridionale del valico, sulla cima piatta di un ripido sperone roccioso, si ergono le possenti mura e le torri della fortezza superiore e di quella inferiore, oltre ai resti di un grande insediamento residenziale.\nL'approvvigionamento d'acqua era garantito da un tunnel che porta ad una sorgente con una vasca.\nNel medioevo, quando era parte del Regno armeno di Cilicia fu la casa ancestrale della dinastia regnante armena degli Hetumidi."}
{"id": "1802485", "revid": "188323", "url": "https://it.wikipedia.org/wiki?curid=1802485", "title": "Rapporti sessuali", "text": ""}
{"id": "1802487", "revid": "1573940", "url": "https://it.wikipedia.org/wiki?curid=1802487", "title": "Chiesa di San Rocco (Celat)", "text": "La chiesa di San Rocco \u00e8 un edificio di culto cattolico di Celat di Vallada Agordina, in provincia di Belluno e diocesi di Belluno-Feltre. \nLa chiesa fu edificata a partire dall'11 settembre 1564 da un gruppo di famiglie del luogo come voto contro la peste. In quegli anni l'epidemia dilagava e nel solo villaggio di Celat furono oltre 30 le vittime.\nIl tempio dedicato a Maria Vergine San Rocco fu intitolato anche a San Sebastiano, protettori invocati contro la peste e fu consacrato dal vescovo-conte di Belluno Giovanni Battista Valier il 6 giugno 1576.\nDell'antica costruzione, di dimensioni assai modeste, rimane il coro, in quella che \u00e8 l'attuale sagrestia. Interamente affrescato, ricorda lo splendore originale della piccola chiesetta.\nAffrescata da Lorenzo Pauliti il 6 ottobre 1565, presenta alle pareti, tra un alternarsi di figure di santi, le scene della Crocifissione e della Nativit\u00e0. La volta a crociera \u00e8 invece abbelita dalle immagini dei quattro Evangelisti con i loro abituali simboli.\nNel 1685 fu dato inizio ai lavori di ampliamento che terminarono nel 1688, e che portarono la chiesa all'aspetto attuale.\nL'interno \u00e8 abbellito da tre altari legnei dorati, esempio dei maestri intagliatori locali del Settecento, diverse tele e altri arredi sacri di grande pregio.\nNegli anni ottanta la chiesa, come molte altre nella zona, sub\u00ec un spregevole furto che la spogli\u00f2, tra fregi angeli e statue, di ben 32 sculture probabilmente destinate al contrabbando.\nNegli anni novanta la chiesa ha subito un discusso restauro, e infine \u00e8 stata risistemata da un gruppo di volontari del posto coadiuvati dal parroco.\nLa chiesa \u00e8 visitabile per tutto il periodo estivo."}
{"id": "1802489", "revid": "716642", "url": "https://it.wikipedia.org/wiki?curid=1802489", "title": "Braintree Town Football Club", "text": "Il Braintree Town Football Club \u00e8 una societ\u00e0 calcistica inglese militante in Conference Premier e gioca le sue\npartite casalinghe a Braintree, Essex, Inghilterra. Lo stadio \u00e8 il Cressing Road.\nStoria.\nIl club venne fondato con il nome di Manor Works F.C. nel lontano 1898 e venne inserito nella North Essex League.\nIl logo del club, che al suo interno riproduce stilizzata la sagoma di una fabbrica, \u00e8 indicativo del fatto che originariamente il Manor Works F.C. indicava la squadra dei lavoratori della Crittal Window Company e la figura riprodotta corrisponde effettivamente al Crittall Garage, demolito solo nel 2005. Il soprannome \"Iron\" \u00e8 legato a tali origini.\nIl nome del club sub\u00ec diverse modifiche nel corso degli anni: nel 1921 la denominazione divenne Crittall Athletic F.C., nel 1968 mut\u00f2 in Braintree &amp; Crittall Athletic F.C. e nel 1981 divenne Braintree Town F.C., a suggellare la fine del \"legame-Crittall\".\nNel 1935 la societ\u00e0, assieme ad altre, fond\u00f2 la Eastern Counties League, vincendo il titolo nel 1936-37.\nDopo la seconda guerra mondiale il club torn\u00f2 in attivit\u00e0 solo nel 1952 e tre anni pi\u00f9 tardi abbandon\u00f2 la Eastern Counties League.\nNon \u00e8 chiaro, con assoluta certezza, quale fu il cammino successivamente intrapreso dalla squadra.\n\u00c8 certo che nel 1964 risult\u00f2 affiliata alla Grater London League e tre anni pi\u00f9 tardi alla Metropolitan League.\nNel 1970 riapprod\u00f2 alla Eastern Counties League, rimanendovi per un lungo periodo e vincendola nelle stagioni 1983-84 e 1984-85. Dopo aver giocato nella Southern League Southern Division e nei tre livelli della Isthmian League, nella stagione 2006-07 ottenne la promozione in Conference South."}
{"id": "1802491", "revid": "287204", "url": "https://it.wikipedia.org/wiki?curid=1802491", "title": "Musei di Berlino", "text": ""}
{"id": "1802492", "revid": "729019", "url": "https://it.wikipedia.org/wiki?curid=1802492", "title": "Via Balbia", "text": "La via Balbia \u00e8 una strada costiera libica che, passando per il centro di Tripoli, collega la Tunisia con l'Egitto e misura all'incirca 1.822 chilometri. Attualmente \u00e8 conosciuta anche con il nome di \"strada costiera nazionale\" (in arabo \u0627\u0644\u0637\u0631\u064a\u0642 \u0627\u0644\u0633\u0627\u062d\u0644\u064a \u0627\u0644\u0644\u064a\u0628\u064a).\nIl km 0 si trovava a Ras Ajdir al confine con la Tunisia francese, mentre il km 1.822 era a Musaid, nella vicinanze dei villaggi egiziani di Musaid e Sollum.\nStoria.\nInaugurata da Benito Mussolini nel 1937, la strada, originariamente nota come \"litoranea libica\", venne rinominata cos\u00ec in onore di Italo Balbo, all'epoca governatore della Libia, vittima del fuoco amico che abbatteva il suo aereo nel cielo di Tobruch il 28 giugno 1940. Nella Sirtica, al confine fra la Tripolitania e la Cirenaica, venne eretta una grande opera architettonica celebrativa della grande realizzazione, il cosiddetto arco dei Fileni, progettato dall'architetto Florestano Di Fausto.\nNel 2011 \u00e8 stato teatro degli scontri durante la guerra civile libica."}
{"id": "1802497", "revid": "968255", "url": "https://it.wikipedia.org/wiki?curid=1802497", "title": "Puntata", "text": "La puntata \u00e8 un frammento di un'opera televisiva e \u2013 a differenza dell'episodio \u2013 non \u00e8 autoconclusiva n\u00e9 autonoma, bens\u00ec a narrazione aperta.\nCon puntata si intendono sia le parti di un programma televisivo non di finzione (escludendo il telegiornale, nel cui caso si parla di \"edizioni\") sia di una \"fiction\" televisiva.\nI formati della \"fiction\" televisiva che sono divisi in puntate sono la miniserie, il \"miniserial\", le \"soap opera\" e le \"telenovela\". La narrazione continua di puntata in puntata ininterrottamente, fino alla conclusione della \"fiction\". Questa caratteristica differenzia la puntata dall'episodio, in cui invece la trama o parte di essa vi inizia e vi finisce.\nIl primo episodio di una miniserie, un \"miniserial\", una \"soap opera\" o una \"telenovela\" viene detto puntata pilota (\"pilot\") e ha le stesse funzioni del corrispondente episodico."}
{"id": "1802498", "revid": "106456", "url": "https://it.wikipedia.org/wiki?curid=1802498", "title": "Jean-Baptiste Le Moyne de Bienville", "text": "Biografia.\nFiglio di Charles Le Moynes, governatore della Nuova Francia. Nel 1699, a 18 anni, al seguito del fratello maggiore Pierre, partecip\u00f2 alla spedizione per esplorare la costa settentrionale del Golfo del Messico, dove si scoprirono alcune isole, prima di arrivare alle foci del fiume Mississippi. Vennero cos\u00ec costruiti i primi forti; Bienville venne allora designato dal fratello Iberville, prima che partisse per la Francia, Luogotenente e secondo in comando, dietro a Sauvolle de la Villantry, della colonia. Dopo la partenza del fratello, Bienville fece una spedizione sul fiume Mississippi, dove incontr\u00f2 alcune navi inglesi. Dopo il ritorno dalla Francia di Iberville, ordin\u00f2 al fratello minore di costruire un insediamento. Bienville ubbid\u00ec e fece innalzare Fort Boulaye.\nGovernatore della Louisiana.\nDopo la morte di Sauvolle, avvenuta nel 1701, Bienville divenne governatore per la prima volta della colonia.\nSeguendo ancora i consigli di Iberville, Bienville fond\u00f2 Fort Louis de la Mobile, nell'attuale stato dell'Alabama, ma le difficolt\u00e0 non mancarono tanto che una decina di anni dopo decise di spostare l'insediamento. Nel 1716 fece costruire Fort Rosalie. Intanto si susseguivano i governatori della Louisiana, mandati dalla madrepatria. Nel 1716 divenne per la seconda volta governatore della colonia, per circa un anno. Il nuovo governatore mandato dalla Francia, Jean-Michel de Lepinay, rest\u00f2 per poco tempo, cos\u00ec gi\u00e0 nel 1718 divenne ancora governatore.\nBienville nel 1718 trov\u00f2 un posto dove costruire la capitale della colonia. Ordin\u00f2 ad Adrien de Pauger, un assistente ingegnere, di fare una pianta della nuova citt\u00e0 nel 1720. Nel 1721 Bienville intitol\u00f2 la nuova citt\u00e0 come \"la Nouvelle Orl\u00e9ans\" in onore del Duca di Orl\u00e9ans, il principe reggente. La Nouvelle Orl\u00e9ans divenne capitale della colonia nel 1723.\nNel 1725 Bienville fu richiamato in Francia. Ritorn\u00f2 in Louisiana nel 1733 dove divenne ancora governatore. Tra il 1733 e il 1740 Bienville dovette affrontare l'aggressivit\u00e0 delle trib\u00f9 nativo-americane dei Chickasaw, dai quali venne sconfitto per ben due volte.\nDeluso dalle campagne fallimentari contro i nativi, Bienville richiese che il suo posto di governatore fosse rilevato. Nel 1743 ritorn\u00f2 in Francia. Bienville in Francia fece quello che pot\u00e9 per aiutare la colonia e, dopo la guerra franco-indiana, tent\u00f2 di evitare la cessione della colonia alla Spagna. Mor\u00ec nel 1767."}
{"id": "1802506", "revid": "142136", "url": "https://it.wikipedia.org/wiki?curid=1802506", "title": "Daytime", "text": ""}
{"id": "1802509", "revid": "35707", "url": "https://it.wikipedia.org/wiki?curid=1802509", "title": "Miriam di San Servolo", "text": ""}
{"id": "1802511", "revid": "1543377", "url": "https://it.wikipedia.org/wiki?curid=1802511", "title": "Elisi", "text": "Gli Elisi furono una delle trib\u00f9 germaniche (\"civitates\") che costituivano i Lugi secondo quanto riferito da Tacito nel \"De origine et situ Germanorum\". Sfortunatamente questa breve menzione \u00e8 l'unica citazione che riguarda questo popolo.\nEtnonimo.\nGli studiosi della cultura slava sostengono che i Celti giocarono un ruolo fondamentale nell'etnogenesi slava, essendo ricordati nella topografia della Polonia meridionale e dell'Ucraina. Al tempo di Tacito gli Slavi parlavano probabilmente una lingua proto-slava, i Balti una lingua proto-baltica o qualcosa di simile, e le trib\u00f9 germaniche vari dialetti germanici. La lingua parlata dai Lugi, comunque, non \u00e8 chiara, o perlomeno non era unica.\nConsiderando la posizione, \u00e8 possibile che il nome di Elisi assegnato da Tacito fosse una forma germanica dell'antica municipalit\u00e0 di Kalisz nella Polonia centrale, spesso identificata con la Calisia di Tolomeo, situata in Germania Magna. Gli Elisi deriverebbero in questo caso da *Kalisii. La posizione segnalata da Tolomeo potrebbe non essere quella attuale, visto che insediamenti con lo stesso nome tendevano a moltiplicarsi con il tempo, o a migrare insieme alla popolazione che li abitava.\nStoria.\nLa probabile posizione geografica dei Lugi fa nascere un dubbio riguardo alla loro etnicit\u00e0. Fonti antiche considerano il confine tra Germania Magna e Scizia come il fiume Vistola. In ogni caso questo confine curva ad est facendo in modo di far ricadere l'attuale Polonia centrale e meridionale in Germania.\nIl fatto che questa espansione tedesca abbia raggiunto la Polonia occidentale \u00e8 quantomeno dubbio. La Slesia era tedesca in tempi antichi, ed era la probabile casa dei Lugi, che nelle fonti antiche risultano abitanti della met\u00e0 orientale della Svevia, dal cui nome deriva l'attuale Schwaben. I Suebi erano divisi dalla Foresta Nera. L'attuale Foresta Nera, decisamente pi\u00f9 piccola di quella del tempo, non rispetta la descrizione, ma in tempi antichi probabilmente copriva buona parte del Schwaben. I Lugi quindi, essendo posizionati ad est dei Suebi, erano probabilmente stanziati in Polonia o in Cecoslovacchia."}
{"id": "1802512", "revid": "110157", "url": "https://it.wikipedia.org/wiki?curid=1802512", "title": "Cressing Road", "text": "Cressing Road \u00e8 lo stadio del Braintree Town, squadra inglese di Conference South.\nLa struttura pu\u00f2 accogliere 4151 spettatori, dei quali 550 a sedere, grazie a lavori di ammodernamento fra i quali l'abbattimento di barriere architettoniche che consente di offrire anche 6 posti per portatori di handicap.\nRisulta ammodernato anche l'impianto di illuminazione, per soddisfare i requisiti della Football League ed ulteriori lavori hanno interessato gli spogliatoi, per una somma di circa 140.000 sterline."}
{"id": "1802522", "revid": "767487", "url": "https://it.wikipedia.org/wiki?curid=1802522", "title": "Scott Sorry", "text": "La sua carriera musicale cominci\u00f2 sin da giovane, quando suonava in varie band punk di Phliadelphia, ma la fama la guadagn\u00f2 suonando con gli Amen, suonando nel tour \"Join Or Di\", nel 2003. Suon\u00f2 con gli Amen fino a che non si un\u00ec ai Brides of Destruction, nel 2005, con i quali registr\u00f2 l'album \"Runaway Brides\".\nAttualmente suona il basso nella band The Wildhearts, una band Britannica.\nHa preso parte anche ad un progetto musicale nominato \"Sorry and the Sinatras\", in cui svolge il ruolo di chitarrista e di cantante d'accompagnamento con cui tra poco registrer\u00e0 un album."}
{"id": "1802532", "revid": "289247", "url": "https://it.wikipedia.org/wiki?curid=1802532", "title": "9\u00ba Reggimento d'Assalto Paracadutisti &quot;Col Moschin&quot;", "text": ""}
{"id": "1802535", "revid": "270833", "url": "https://it.wikipedia.org/wiki?curid=1802535", "title": "Eccidio dei conti Manzoni", "text": "L'eccidio dei conti Manzoni fu l'omicidio, compiuto da alcuni ex partigiani comunisti nella notte tra il 7 e l'8 luglio 1945, di quattro appartenenti alla famiglia Manzoni Ansidei e della loro domestica. Dopo l'omicidio i cadaveri furono occultati e la villa di famiglia saccheggiata.\nIl fatto.\nLa notte tra il 7 e l'8 luglio un gruppo di ex partigiani comunisti si rec\u00f2 a bordo di due automezzi in localit\u00e0 Frascata, nel comune di Lugo. L'obiettivo era la villa dei conti Manzoni Ansidei. Circondato l'edificio, il gruppo sequestr\u00f2 le cinque persone presenti: la contessa Beatrice Manzoni, i tre figli (Giacomo, Luigi e Reginaldo), la domestica della casa, Francesca Lanconelli, ed il cane di famiglia. Di questi solo Giacomo e Luigi avevano aderito alla Repubblica Sociale Italiana prendendo la tessera del Partito Fascista Repubblicano e Giacomo era stato vicesegretario del PFR di Lavezzola senza che per\u00f2 nei confronti d'entrambi potesse essere mosso alcun addebito.\nInoltre Luigi era appena rientrato da Sal\u00f2 dove era stato per breve periodo addetto al ministero degli Esteri con un salvacondotto del CLN che attestava che non aveva \"esplicato attivit\u00e0 politica\". La contessa in particolare era stata criticata per la partecipazione al funerale del segretario del PFR di Lavezzola ucciso dai partigiani. Si ritiene che anche il rifiuto ottenuto dalla Confederazione Generale Italiana del Lavoro nell'immediato dopoguerra di ridiscutere le ripartizioni dei prodotti della terra con i mezzadri abbia attirato l'odio degli ex partigiani. In una lettera del giugno 1945 scritta dalla contessa al figlio Luigi \u00e8 riportato: \"La campagna va male, le popolazioni sono turbolente. Reginaldo \u00e8 sospeso dall'Universit\u00e0 di Bologna e sta subendo un giudizio. I contadini hanno preteso di imporre patti per noi assai gravosi: Giacomo non ha accettato\".\nI cinque prigionieri, pi\u00f9 il cane, un setter, furono condotti nei pressi dell'azienda agricola \"La pianta\", nel comune di Alfonsine, dove uno dopo l'altro furono uccisi. Per ultima fu uccisa a bastonate la contessa Manzoni che morendo grid\u00f2 ai propri aguzzini: \"Io vi perdono\". Poi i partigiani occultarono i cadaveri seppellendoli. Quindi la villa dei Manzoni fu saccheggiata. Dagli stessi ex partigiani, nei tre anni successivi, fu fatta circolare la voce che i membri della famiglia fossero riparati in America..\nLe indagini e le condanne.\nNel 1948 i carabinieri iniziarono ad indagare sui fatti e nelle case di alcuni ex partigiani scoprirono effetti personali della famiglia Manzoni tra cui anche mobilio. Uno di questi confess\u00f2 il delitto ed indic\u00f2 il luogo in cui i cadaveri erano stati seppelliti, gli stessi furono riesumati il 4 agosto 1948. Insieme ai cinque scomparsi fu rinvenuto anche il cane, ucciso perch\u00e9 non facilitasse il ritrovamento dei corpi. Fu indagato l'ex partigiano comunista Silvio Pasi, responsabile dei Gruppi di Azione Patriottica della zona 3 (Lavezzola) e conosciuto come \"comandante Elic\", membro effettivo del PCI e dirigente della Camera del Lavoro di Faenza, e dodici altri ex partigiani comunisti.\nIn sede processuale gli imputati si dichiararono innocenti e per giustificare il proprio operato lanciarono false accuse ai conti Manzoni smontate dai giudici di Macerata che accusarono gli ex partigiani di tenere \"un contegno abominevole, coprendo di veleno e di fango i vivi e i morti\". Nel 1953 furono tutti e tredici condannati all'ergastolo. La condanna per effetto dell'amnistia Togliatti fu ridotta a 19 anni dei quali solo 5 furono realmente scontati. Nel corso del processo sette ex partigiani comunisti che erano fuggiti in Cecoslovacchia si dichiararono responsabili degli omicidi in luogo degli accusati ed inviarono alla Corte le proprie carte d'identit\u00e0. In istruttoria le confessioni dei sette furono considerate false ed essi furono poi assolti per insufficienza di prove dalla Corte di Assise di Appello di Ancona."}
{"id": "1802538", "revid": "767487", "url": "https://it.wikipedia.org/wiki?curid=1802538", "title": "Wide Extended Graphics Array", "text": "La risoluzione Wide Extended Graphics Array pi\u00f9 conosciuta con Wide XGA o pi\u00f9 semplicemente WXGA (1280x768) deriva dalla risoluzione eXtended Graphics Array (XGA) 1024\u00d7768 ampliandone per\u00f2 la visuale orizzontale cos\u00ec da avere un aspect ratio di 16:9.\nIn realt\u00e0 non si tratta di una ben precisa risoluzione standard, quanto piuttosto di un insieme di risoluzioni non standard.\nIn questa tabella possiamo vedere le risoluzioni pi\u00f9 comuni che normalmente vengono chiamate WXGA.\nLa risoluzione di 1366\u00d7768 \u00e8 la risoluzione pi\u00f9 frequentemente adottata dai televisori HD ready, sia LCD che plasma, e consente una visualizzazione nativa dello standard video 720p.\nNei laptop il termine WXGA faceva riferimento (2006) essenzialmente alla risoluzione 1280\u00d7800 con un rapporto d'aspetto di 16:10 adottata sui sistemi di fascia medio bassa indirizzati verso un utilizzo multimediale.\nWXGA+.\nOggi (2008) con la risoluzione WXGA, si intende essenzialmente la risoluzione di 1440\u00d7900 anche se qualche produttore utilizza il termine WXGA+ per indicare questa risoluzione."}
{"id": "1802539", "revid": "118834", "url": "https://it.wikipedia.org/wiki?curid=1802539", "title": "CA125", "text": ""}
{"id": "1802542", "revid": "599013", "url": "https://it.wikipedia.org/wiki?curid=1802542", "title": "Andrea Camata", "text": "Centro di 214\u00a0cm per 132\u00a0kg, ha disputato dieci stagioni in Serie A e l'Europeo 2001 con la nazionale italiana, attualmente in forza alla USD Garcia Moreno Arzignano, dove \u00e8 anche vice-allenatore di coach Marco Venezia nelle giovanili Under 17 maschili.\nCarriera.\nAndrea Camata esordisce in Serie A1 in Virtus Roma-Baker Livorno 98-77, l'8 novembre 1992. Con la squadra della capitale gioca appena un'altra gara, prima di lasciarla.\nIl pivot torna nella massima serie nel 1996-97, con l'Olimpia Pistoia. Rimane tre stagioni in Toscana, giocando da titolare solo la stagione 1998-99. Al termine di quel campionato, Pistoia retrocede in Serie A2. Camata prosegue la sua esperienza nella massima serie con la Scaligera Verona, che gli d\u00e0 molto spazio. Al termine della terza stagione, per\u00f2, la squadra veneta fallisce e il pivot si ritrova libero.\nPassa quindi alla Pallacanestro Trieste, con cui prende parte ai play-off e nel 2003-04 retrocede nuovamente in Legadue. Anche nel campionato successivo retrocede, con la maglia della Viola Reggio Calabria.\nScende quindi in Serie B d'Eccellenza, con la maglia del Prefabbricati Brindisi. Rimane per un biennio in Puglia e nel 2007-08 gioca nella Banca Nuova Trapani,con le quali ha accarezzato due volte la promozione: nel 2006-07 con la New Basket Brindisi (semifinale persa con il Veroli e nel 2007-08 con Trapani (finalissima persa proprio con la squadra pugliese).\nSuccessivamente viene ingaggiato dalla neopromossa Ital Green Energy Ostuni, in A Dilettanti, per la stagione 2008/2009 per tornare in seconda serie a Venezia per breve tempo per poi trasferirsi in B dilettanti prima al \"Magic Team 92 Benevento\", poi \"Pallacanestro Pisogne\" (C dilettanti), \"Pallacanestro San Bonifacio\" (DNC), \"Basket Sustinente\" (D) e \"Garcia Moreno Arzignano\" (B)."}
{"id": "1802543", "revid": "110157", "url": "https://it.wikipedia.org/wiki?curid=1802543", "title": "Saudades", "text": "Saudades \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Chapec\u00f3."}
{"id": "1802544", "revid": "287204", "url": "https://it.wikipedia.org/wiki?curid=1802544", "title": "Serra Alta", "text": "Serra Alta \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Chapec\u00f3."}
{"id": "1802548", "revid": "436907", "url": "https://it.wikipedia.org/wiki?curid=1802548", "title": "Marracash (album)", "text": "Marracash \u00e8 il primo album in studio del rapper italiano omonimo, pubblicato il 13 giugno 2008 dalla Universal Music Group.\nDescrizione.\nIl disco vanta diverse collaborazioni: J-Ax, Jake La Furia, Gu\u00e9 Pequeno, Vincenzo da Via Anfossi e Co'Sang. Le produzioni sono affidate soprattutto a Don Joe e Deleterio, con produzione del disco a New York da Chris Athens e missato curato da Umberto Zappa, Don Joe e Deleterio.\nNello stesso anno \u00e8 stata pubblicata una versione speciale con l'aggiunta dei brani \"Non confondermi\", \"La via di Carlito\" e \"La mia prigione\", quest'ultimo originariamente pubblicato nel 2005 nel mixtape \"Roccia Music I\", pubblicato da Marracash stesso insieme alla Dogo Gang.\nTracce.\nTesti di Fabio Rizzo, eccetto dove indicato."}
{"id": "1802549", "revid": "110157", "url": "https://it.wikipedia.org/wiki?curid=1802549", "title": "Sul Brasil", "text": "Sul Brasil \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Chapec\u00f3."}
{"id": "1802552", "revid": "767487", "url": "https://it.wikipedia.org/wiki?curid=1802552", "title": "Tigrinhos", "text": "Tigrinhos \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Chapec\u00f3."}
{"id": "1802557", "revid": "767487", "url": "https://it.wikipedia.org/wiki?curid=1802557", "title": "Uni\u00e3o do Oeste", "text": "Uni\u00e3o do Oeste \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Chapec\u00f3."}
{"id": "1802558", "revid": "1543377", "url": "https://it.wikipedia.org/wiki?curid=1802558", "title": "Nazionale di calcio femminile del Messico", "text": "La nazionale di calcio femminile del Messico \u00e8 la rappresentativa calcistica femminile del Messico ed \u00e8 posta sotto l'egida della Federazione calcistica del Messico (\"Federaci\u00f3n Mexicana de F\u00fatbol Asociaci\u00f3n\" - FEMEXFUT).\nIn base alla classifica emessa dalla F\u00e9d\u00e9ration Internationale de Football Association (FIFA) il 24 giugno 2016, la nazionale femminile occupa il 27\u00ba posto del FIFA/Coca-Cola Women's World Ranking, perdendone uno rispetto alla classifica redatta il 25 marzo 2016.\nCome membro della Confederation of North, Central America and Caribbean Association Football (CONCACAF) partecipa a vari tornei di calcio internazionali, come al Campionato mondiale FIFA, CONCACAF Women's Gold Cup, ai Giochi olimpici estivi, ai Giochi centramericani e caraibici e ai tornei ad invito come l'Algarve Cup o la Cyprus Cup.\nRosa.\nRosa della formazione iscritta ai mondiali di Canada 2015.\nAllenatore: Leonardo Cu\u00e9llar"}
{"id": "1802560", "revid": "158913", "url": "https://it.wikipedia.org/wiki?curid=1802560", "title": "Pietro Bianchi (critico cinematografico)", "text": "Biografia.\nFiglio di un fornaio, studia al convitto nazionale Maria Luigia di Parma, l'antico collegio dei nobili che offriva vitto e alloggio ai ragazzi non abbienti. Qui conosce Cesare Zavattini, arrivato da Luzzara per fare l'istitutore nel collegio. Zavattini scrive sulla \"Gazzetta di Parma\". Sullo stesso quotidiano Bianchi, quando \u00e8 ancora studente, firma nel 1928 il suo primo pezzo come critico cinematografico, un anno prima di Filippo Sacchi che diventer\u00e0 il decano del settore. Si tratta della recensione del film \"Il Circo\" di Charlie Chaplin. Diventa un insegnante di filosofia e storia laureandosi all'Universit\u00e0 di Bologna nel 1940 e continua a collaborare con il quotidiano della sua citt\u00e0.\nNel 1943 si sposa con Carla Bonadei Casolari, nel 1946 si trasferisce a Milano dove inizia a scrivere per alcune importanti testate giornalistche(\"Oggi\", \"Il Tempo di Milano\", il \"Corriere d'informazione\"). Come critico cinematografico pubblica sul \"Candido\" di Giovannino Guareschi firmandosi \"Volpone\", lo stesso pseudonimo usato in precedenza sul \"Bertoldo\".\nTra il 1949 e il 1955 \u00e8 caporedattore della prestigiosa \"Illustrazione Italiana\".\nDal 1957 al 1963 dirige \"Settimo Giorno\"; collabora inoltre alla fondazione del quotidiano milanese \"Il Giorno\" di cui diventa critico cinematografico e in seguito collabora alle pagine culturali sino al 1975.\nMuore all'et\u00e0 di 67 anni nel 1976 a Baiso, provincia di Reggio Emilia."}
{"id": "1802565", "revid": "767487", "url": "https://it.wikipedia.org/wiki?curid=1802565", "title": "Jinmeiy\u014d kanji", "text": "I sono gli 861 kanji il cui uso \u00e8 permesso nei nomi propri, sebbene tali kanji non siano presenti nell'elenco dei kanji d'uso comune (j\u014dy\u014d kanji). A causa della definizione un po' ambigua a volte si parla di jinmeiy\u014d kanji comprendendo con questo termine sia i 2136 j\u014dy\u014d kanji, sia i jinmey\u014d kanji propriamente detti, riferendosi quindi al totale dei 2997 kanji effettivamente permessi nei nomi propri.\nTra gli 861 jinmeiy\u014d kanji sono presenti ben 212 varianti o \"forme tradizionali\" (ky\u016bjitai) di altrettanti j\u014dy\u014d kanji. Altri 18 kanji sono presenti sia nella \"forma moderna\" (shinjitai), sia nella forma tradizionale.\nIl numero dei jinmeiy\u014d kanji \u00e8 sempre aumentato nel tempo. Dai 92 kanji del 1951, anno di pubblicazione della lista, ai 985 del 2009. Solo la riforma del 2010 ne ha diminuito il numero, ma avendo semplicemente spostato 129 jinmeiy\u014d kanji tra i j\u014dy\u014d kanji (e 5 j\u014dy\u014d kanji tra i jinmeiy\u014d kanji) il numero di kanji permessi nei nomi nel complesso non \u00e8 dimunito, anzi \u00e8 cresciuto poich\u00e9 i j\u014dy\u014d kanji sono ulteriormente aumentati comprendendo altri 67 kanji precedentemente estranei a qualsiasi lista ufficiale (noti come hy\u014dgaiji, hy\u014dgai kanji o j\u014dy\u014dgai kanji).\nElenco degli 861 jinmey\u014d kanji.\nElenco dei kanji il cui uso nei nomi propri, pur non essendo essi compresi tra i 2136 j\u014dy\u014d kanji, \u00e8 comunque accettato. La maggior parte di essi \u00e8 costituita da caratteri non semplificati e da forme tradizionali di j\u014dy\u014d kanji.\nDi seguito compaiono suddivisi in tre gruppi: quelli senza variante insieme a 18 caratteri in forma shinjitai, i 18 precedenti nella loro forma ky\u016bjitai e le 212 varianti di altrettanti j\u014dy\u014d kanji.\nLista di 631 jinmeiy\u014d kanji.\nQuesta lista comprende 613 kanji privi di varianti (all'interno delle liste ufficiali) e 18 kanji presenti nella loro forma moderna, le cui varianti tradizionali compaiono nel blocco successivo.\nJinmeiy\u014d kanji presenti sia nella forma tradizionale che in quella moderna (18).\nLo schema \u00e8: ky\u016bjitai (shinjitai)\nLe forme shinjitai di questi kanji sono presenti nell'elenco precedente."}
{"id": "1802567", "revid": "339392", "url": "https://it.wikipedia.org/wiki?curid=1802567", "title": "Ostrogorsky", "text": ""}
{"id": "1802579", "revid": "287204", "url": "https://it.wikipedia.org/wiki?curid=1802579", "title": "Luis Royo", "text": "Considerato uno dei pi\u00f9 importanti illustratori contemporanei le sue opere sono improntate sui generi fantastico ed erotico.\nBiografia.\nNasce nel 1954 ad Olalla, nella provincia di Teruel. Studia delineazione tecnica, pittura, decorazione e design d'interni nella \"Scuola di Maestria Industriale\" e la \"Scuola di Arti Applicate\" a Saragozza. Nel frattempo lavora anche in diversi studi di disegno di interni e decorazione tra il 1970 e il 1971. In questo periodo oltre all'attivit\u00e0 lavorativa coltiva anche la sua passione per la pittura. Influenzato dal Maggio francese e dai moti del '68, realizza opere di grande formato a sfondo sociale che presenta in esposizioni collettive tra il 1972 e il 1976; ad esse seguiranno varie esposizioni individuali nell'anno successivo. A partire dal 1978, con l'avvento dei fumetti per adulti, decide di avvicinarsi a questo mondo preferendo ad altri, artisti come Enki Bilal e Moebius. Successivamente inizia a realizzare fumetti per alcune riviste amatoriali e nel 1980, ha modo di esporre le sue opere nel \"Salone del Fumetto di Angoul\u00e8me\". Negli anni 1981-1982, lasciato definitivamente il suo lavoro a seguito della nascita del figlio, pubblica i suoi lavori su riviste quali Comix International, Rambla e occasionalmente El Vibora e Heavy Metal. Nel 1983, al \"Salone del Fumetto di Saragozza\", incontra Rafael Mart\u00ednez e, su richiesta di quest'ultimo, realizza cinque illustrazioni per Norma Editorial. Inizia cos\u00ec la sua carriera di illustratore presso la casa editrice spagnola. Lavora anche negli Stati Uniti, in Inghilterra e in Svezia ricevendo l'incarico di disegnare le copertine di diversi libri, videocassette e videogiochi per case editrici internazionali come Warner Books, Tor Books, Berkley Books, Avon, Batman Book e National Lampoon, ed europee come Cimoc, Fumetto Art, Ere Comprim\u00e9e. Nel 1986, la spagnola Ikusager Ediciones pubblica Sfasamento, un albo a fumetti sperimentale.\nNel 1992 viene pubblicato in Spagna il libro \"Women\", una selezione delle sue illustrazioni realizzate nei precedenti otto anni. La stessa raccolta viene pubblicata da Soleil Productions lo pubblica in Francia ed Edition Comic Forum in Germania. Nel 1993, Fumetto Images lancia sul mercato una collezione di trading cards con le sue illustrazioni, chiamata \"From Fantasy To Reality\". Nel 1994, viene pubblicato un secondo libro di illustrazioni dal titolo \"Malefic\" che venne pubblicato da Soleil in Francia, Hazard in Italia e Konemann in altri paesi. Nel contempo Women esce con una nuova edizione.\nMa il successo di Royo non si ferma qui; editori come Ballantine, Comix, Zebra, Nal, Daw, Doubleday, Harper Paperbacks, Fasa Corporation, Penthouse ed ancora Pocket Books (per \"Star Trek\") e la Marvel (per gli \"X-Men\") gli commissionano le copertine dei loro libri e pubblicazioni.\nBen presto le illustrazioni di Royo invaderanno il mercato e le sue opere verranno impresse su magliette, mouse, calendari, tazze, gadget, cartoline ecc. Anche il microcosmo degli amanti dei tatuaggi e dell'aerografia utilizzano le sensuali figure di Royo per creare le loro opere su pelle umana, caschi, moto, giubbotti ecc...\nA partire dal 1995 esce anche sul mercato la sua terza edizione di trading cards, \"The Best Of Royo\". Nel 1996 esegue la copertina di Penthouse in Germania e Stati Uniti. La consacrazione di questo grande artista arriva con il premio Silver Award SPECTRUM III, riconoscimento dato ai migliori artisti fantasy."}
{"id": "1802580", "revid": "1305772", "url": "https://it.wikipedia.org/wiki?curid=1802580", "title": "Home Nations", "text": "Home Nations \u00e8 il termine usato nel Regno Unito per riferirsi alle quattro nazioni costitutive del paese come entit\u00e0 separate e distinte tra loro. Occasionalmente si usa il termine Home Countries al posto di \"Home Nations\".\nLe \"Home Nations\" sono:\nI media britannici usano frequentemente il termine \"Home Nations\" considerando tra queste l'intera isola d'Irlanda, soprattutto durante gli eventi sportivi dove essa \u00e8 rappresentata in maniera unica, come nel rugby, sebbene la Repubblica d'Irlanda non faccia parte del Regno Unito. Essa ha un rapporto molto stretto con lo sport britannico: gli eventi sportivi irlandesi infatti sono seguiti costantemente dalle maggiori televisioni britanniche e la stessa cosa fanno i media irlandesi nei confronti per esempio di Premier League e English Premiership.\nNello sport.\nIl termine \"Home Nations\" \u00e8 usato negli eventi sportivi in cui ognuna delle nazioni britanniche \u00e8 presente con una propria rappresentativa, come nel Sei Nazioni di rugby XV o nell'ormai sciolto Torneo Interbritannico di calcio.\nTra il 1883 e il 1909 l'attuale Sei Nazioni era disputato tra , , e ed era conosciuto come \"Home Nations Championship\". In seguito vi vennero ammesse anche (nel 1932) e (nel 2000). Bench\u00e9 nel 1922 l'Irlanda fu divisa in due (Irlanda del Nord e Stato Libero d'Irlanda, dal 1949 Repubblica d'Irlanda) una sola rappresentativa continu\u00f2, e continua, a rappresentare l'intera isola nel torneo. Sempre nel rugby ci si riferisce alle quattro federazioni britanniche col termine \"Home Union\".\nNel calcio il Torneo Interbritannico (in inglese \"British Home Championship\" o \"Home International Championship\") era una competizione annuale tra le quattro rappresentative britanniche di , , e (pi\u00f9 tardi ) disputatesi nei periodi 1884-1914, 1919-1939, 1946-1984.\nAltri sport nei quali \u00e8 usato il termine \"Home Nations\" sono pugilato, cricket, curling, ciclismo, sport per disabili, scherma, hockey, golf, alpinismo, canottaggio, rugby XIII, sci, nuoto e tennis.\nIl termine \u00e8 anche usato per indicare le sette rappresentative (Inghilterra, Irlanda del Nord, Scozia, Galles, Isola di Man, Jersey e Guernsey) delle isole britanniche che partecipano ai Giochi del Commonwealth."}
{"id": "1802587", "revid": "287204", "url": "https://it.wikipedia.org/wiki?curid=1802587", "title": "Ultima sentenza", "text": "Ultima sentenza (\"The Appeal\") \u00e8 un romanzo di John Grisham, pubblicato nel 2008.\nTrama.\nGli avvocati Wes e Mary Grace Payton, hanno dedicato gli ultimi anni della loro vita alla causa legale intentata dalla vedova Baker, contro la Krane Chemical, ritenuta colpevole di aver avvelenato la falda acquifera di Bowmore, Mississippi, con rifiuti tossici che hanno causato nella cittadina decine di morti per cancro tra cui il marito e il figlio della signora Baker.\nIl primo grado del processo si conclude con una sentenza favorevole alla vedova e con un esemplare risarcimento, ma Carl Trudeau, proprietario della Krane, sa che se quel verdetto verr\u00e0 confermato la sua societ\u00e0 dovr\u00e0 subire cause e risarcimenti da numerosi cittadini di Bowmore. Trudeau ha quindi bisogno di giudici favorevoli alla Corte Suprema che presieder\u00e0 al suo appello."}
{"id": "1802592", "revid": "697352", "url": "https://it.wikipedia.org/wiki?curid=1802592", "title": "Sallustio Bandini", "text": "Biografia.\nDopo aver inizialmente ricevuto un'educazione gesuita, frequenta l'Accademia degli Arrischiati per acquisire i modi cavallereschi idonei alla nobile giovent\u00f9 senese, e successivamente si laurea in filosofia e diritto all'Universit\u00e0 degli Studi di Siena, nel 1699. Nel 1701, subito dopo essere divenuto lettore di diritto canonico, comincia la sua carriera ecclesiastica che lo porter\u00e0 a ricoprire nel 1723 la carica di arcidiacono.\nIl grande amore per la cultura lo port\u00f2 ad accumulare una quantit\u00e0 di libri e manoscritti talmente grande da costituire una vera e propria biblioteca, che nel 1759, un anno prima di morire, decise di donare alla citt\u00e0 di Siena.\nUna statua in suo onore, opera di Tito Sarrocchi, si trova nella piazza Salimbeni di Siena (ove sorge la sede storica della Banca Monte dei Paschi).\nSallustio Bandini \u00e8 ritenuto l'inventore della cambiale, ma quest'invenzione da alcuni \u00e8 anche attribuita a Francesco Datini."}
{"id": "1802606", "revid": "2052878", "url": "https://it.wikipedia.org/wiki?curid=1802606", "title": "Grillu 'nnammuratu/Datimi un paiu d'ali", "text": "Grillu 'nnammuratu/Datimi un paiu d'ali \u00e8 il 12\u00b0 singolo di Domenico Modugno.\nIl disco.\nFu il pi\u00f9 grande fiasco di Modugno durante il periodo RCA, e quindi questa versione del vinile ad oggi \u00e8 davvero introvabile.\nLa prima canzone racconta la storia d'amore di un grillo innamorato della luna, e l'idea fu riutilizzata vent'anni dopo in una canzone contenuta nell'antologia \"Tutto Modugno\" col titolo \"Lu grillu e la luna\" (con musica e testo diverso, solo la storia raccontata \u00e8 la stessa).\nLa seconda canzone non fu mai ristampata in questa versione, ma venne reincisa da Modugno con un altro testo ed il titolo cambiato in \"Notte chiara\", ed inserita nella commedia musicale Rinaldo in campo, divenendo uno dei motivi pi\u00f9 noti del cantautore.\nEntrambi questi brani sono stati stampati in CD in L'arca di Modugno."}
{"id": "1802614", "revid": "767487", "url": "https://it.wikipedia.org/wiki?curid=1802614", "title": "Femmina ribelle", "text": "Femmina ribelle (\"The Revolt of Mamie Stover\") \u00e8 un film del 1956 diretto da Raoul Walsh, tratto dal romanzo \"The Revolt of Mamie Stover\" di William Bradford Huie (1951).\nTrama.\nMamie \u00e8 una prostituta di San Francisco che, stanca della vita che conduce, lascia la citt\u00e0 e si imbarca per Honolulu. Durante il viaggio incontra lo scrittore Jim Blair col quale ha una piccola relazione. Arrivati a destinazione ognuno va per la propria strada; lei trova lavoro come ragazza di compagnia in un locale dei bassifondi.\nProduzione.\nI diritti per la trasposizione cinematografica del romanzo di William Bradford Huie del 1951 vennero acquistati nel maggio del 1955..\nCast.\nIl ruolo di Mamie Stover fu originariamente pensato per Marilyn Monroe, ma quando ella rifiut\u00f2, la parte venne affidata a Jane Russell. Anche Lana Turner venne considerata per il ruolo principale, ma un riposo prolungato le imped\u00ec di accettare la parte.\nJane Russell avrebbe in origine dovuto indossare una parrucca rossa. Venendo a sapere che le sopracciglia dovevano corrispondere alla colorazione dei capelli, decise di tingere sia i capelli che le sopracciglia..\nQuesto \u00e8 stato l'ultimo film di Joan Leslie prima di ritirarsi dallo schermo.\nSceneggiatura originaria.\nNella raccolta stampa della 20th Century Fox si notano come su alcune scene siano state apportate modifiche dell'ultimo minuto, oltre alla natura psicologica della protagonista. Nella sceneggiatura originaria vi erano le seguenti scene:\nLuoghi delle riprese.\nLe riprese si svolsero nelle Hawaii, in prevalenza a Honolulu."}
{"id": "1802618", "revid": "21880", "url": "https://it.wikipedia.org/wiki?curid=1802618", "title": "Propithecus coronatus", "text": ""}
{"id": "1802619", "revid": "729019", "url": "https://it.wikipedia.org/wiki?curid=1802619", "title": "Irsutismo", "text": "Con il termine irsutismo si intende il fenomeno di crescita anomala di peli in persone di sesso femminile, in sedi dove normalmente \u00e8 assente:sul viso(mento, guance e labbro superiore), sul torace, interno coscia, addome ecc. Pi\u00f9 precisamente si parla di irsutismo quando i peli in eccesso sono di tipo terminale, ovvero spessi e pigmentati, normalmente assenti prima della pubert\u00e0 (in contrapposizione al vello, la peluria sottile presente anche nei bambini).Per il paziente l'irsutismo pi\u00f9 che un problema clinico provoca gravi conseguenze psicologiche nei soggetti affetti molti studi dimostrano una forte paura sociale e depressione nelle donne che soffrono di questa patologia. \u00c8 difficile indicare con esattezza la quantit\u00e0 delle donne che soffrono di irsutismo a causa delle differenze culturali etniche che caratterizzano il nostro mondo e ci\u00f2 che \u00e8 o non \u00e8 ritenuto come un normale sviluppo pilifero. Di conseguenza \u00e8 utile classificare l'irsutismo tra lieve moderato e severo piuttosto che classificarlo secondo sistemi di punteggio.\nDefinizione e classificazione.\nL'irsutismo va distinto dall'ipertricosi, che \u00e8 un aumento generalizzato della crescita di peli di tipo non terminale in aree del corpo anche diverse da quelle classiche del sesso maschile come il volto, il torace o l'addome. Mentre l'ipertricosi riconosce pi\u00f9 spesso cause indipendenti dagli ormoni sessuali, l'irsutismo pu\u00f2 dipendere da un'aumentata produzione di androgeni (circa il 70-80% dei casi) o da altre cause. \nSi definisce invece virilismo l'associazione di irsutismo con altri segni di mascolinizzazione come la calvizie o lo stempiamento, la modificazione della voce e, talvolta, l'ipertrofia del clitoride e delle masse muscolari.\nEziologia.\nEsistono diverse forme di irsutismo che variano in base alle cause: \nIn alcuni casi di irsutismo non \u00e8 possibile risalire a una causa precisa. Le pazienti non presentano irregolarit\u00e0 mestruali, talvolta presentano livelli di androgeni nei limiti della norma, possono condurre a termine una o pi\u00f9 gravidanze e non presentano cisti ovariche o masse tumorali (irsutismo idiopatico).\nDiagnosi.\nTramite test di laboratorio si determina la quantit\u00e0 di testosterone (libero e totale) e altri ormoni.\nTerapia.\nIl trattamento deve essere mirato a ridurre la sintesi e la secrezione di androgeni, nonch\u00e9 la loro utilizzazione periferica a livello dei recettori degli organi-bersaglio."}
{"id": "1802627", "revid": "767487", "url": "https://it.wikipedia.org/wiki?curid=1802627", "title": "Feke", "text": " \nFeke \u00e8 una citt\u00e0 della Turchia, centro dell'omonimo distretto della provincia di Adana. Si trova a 122\u00a0km dalla citt\u00e0 di Adana, a 620 metri sul livello del mare.\nStoria.\nL'area fu occupata dagli Hittiti nel XVI secolo a.C., dai Persiani nel VI secolo a.C., conquistata da Alessandro Magno nel 333 a.C., ed in seguito pass\u00f2 nelle mani di Romani e Bizantini.\nFeke \u00e8 vicina ad un passo attraverso i monti Anti-tauro, a nord di Adana, dove nel periodo bizantino fu costruito un castello che si chiamava \"Vahga\" o \"Vahka\", nome che si \u00e8 trasformato nell'attuale \"Feke\".\nQuando gli eserciti dell'Islam conquistarono l'Armenia, dopo il 1071 la popolazione Armena fugg\u00ec sui monti e cattur\u00f2 il castello dai Bizantini.\nEsso divenne un'importante piazzaforte della famiglia dei Rupenidi che pi\u00f9 tardi divennero i sovrani del Regno armeno di Cilicia.\nPi\u00f9 tardi pass\u00f2 nelle mani dei Mamelucchi e poi degli Ottomani.\nSotto la turcocrazia, il villaggio continuava ad essere abitato da greci cristiano-ortodossi e si denominava Farassa. Questo e altri piccoli villaggi circostanti avevano una forte presenza greco-ortodossa. Nel 1924, a seguito dello scambio di popolazioni secondo gli accordi dei rispettivi governi, i greci in turchia emigrarono in Grecia e i turchi in Grecia emigrarono in Turchia. Fu cos\u00ec che l'antico villaggio di Farassa prese il nome ufficiale di Feke ed ebbe presenza turco mussulmana."}
{"id": "1802629", "revid": "147489", "url": "https://it.wikipedia.org/wiki?curid=1802629", "title": "Progetto Pegaso", "text": ""}
{"id": "1802631", "revid": "599013", "url": "https://it.wikipedia.org/wiki?curid=1802631", "title": "Horacio Erpen", "text": "Caratteristiche tecniche.\nMancino, \u00e8 abile nell'esecuzione dei calci piazzati e nell'effettuare assist per i compagni.\nCarriera.\nClub.\nLe esperienze in Sud America.\nCresciuto in patria nelle giovanili di Juventud Gualeguaych\u00fa e Boca Juniors, passa prima in Uruguay nelle file del Nacional, per poi esordire nella massima divisione uruguaiana con la maglia del Tacuaremb\u00f3.\nL'affermazione in Italia.\nNel 2004 viene acquistato dal , con cui disputa il campionato di Serie B 2004/05. La stagione successiva \u00e8 divisa tra Chioggia Sottomarina in Serie D, e, dal gennaio 2006, Triestina di nuovo in Serie B. Il 7 luglio 2006 viene acquistato dal Sassuolo, squadra di Serie C1, con cui disputa due campionati da titolare e raggiunge la promozione in Serie B nel 2008. Il 18 luglio 2009 viene acquistato dall'. Durante il calciomercato estivo 2010 si svincola dall' non iscritto al campionato di Prima Divisione e passa al .\nIl passaggio alla Juve Stabia.\nL'11 luglio 2011 si svincola dal e passa alla , firmando un contratto biennale\nNella partita casalinga contro il , valido per la sesta giornata di Serie B, Erpen realizza il primo gol in campionato con la maglia delle Vespe, segnando al 90' il rigore che vale il 3-2 finale e la prima vittoria in campionato per la . Realizza poi un gol straordinario da centrocampo con un pallonetto, contro il .\nIl 7 gennaio 2013 passa alla Pro Vercelli, club dal quale si svincola nell'estate 2014 dopo aver ottenuto una promozione in Serie B.\nArezzo e Carrarese.\nL'8 settembre 2014 fa ritorno, da svincolato, all', tornando a vestire dopo 5 anni la maglia amaranto. Segna la prima rete in stagione il 14 settembre, su punizione, nella partita pareggiata 1-1 contro il Renate. Conclude la stagione come miglior marcatore della squadra amaranto con 7 reti in 30 partite.\nIl 30 luglio 2015 passa alla Carrarese; con la maglia degli \"Apuani\" mette a segno, come nella stagione precedente, sette reti.\nIl 13 giugno 2016 torna, per la terza volta in carriera, all'Arezzo, con cui si lega con un contratto annuale.\nCrema.\nIl 16 giugno 2017 viene ingaggiato dal Crema, squadra lombarda nepromossa in Serie D.\nOra gioca nel forza e coraggio squadra ligure della promozione\nStatistiche.\nPresenze e reti nei club.\n\"Statistiche aggiornate al 22 aprile 2018.\""}
{"id": "1802633", "revid": "767487", "url": "https://it.wikipedia.org/wiki?curid=1802633", "title": "The Lost Lolli", "text": "The Lost Lolli \u00e8 il secondo album di OLIVIA, pubblicato il 18 febbraio 2004. Contiene 13 tracce cantate in inglese."}
{"id": "1802642", "revid": "246700", "url": "https://it.wikipedia.org/wiki?curid=1802642", "title": "Fran Sheenan", "text": ""}
{"id": "1802649", "revid": "599013", "url": "https://it.wikipedia.org/wiki?curid=1802649", "title": "Bahar Mert", "text": "Carriera.\nLa sua carriera nei club inizia con l'Eczac\u0131ba\u015f\u0131 Spor Kul\u00fcb\u00fc. Nell'ultima stagione col club bianco-arancio vince il suo primo campionato turco.\nDopo quattro stagioni cambia maglia andando a giocare nel Vak\u0131fBank Spor Kul\u00fcb\u00fc, dove militer\u00e0 per ben sei stagioni. Durante la militanza nel club di Ankara arricchisce notevolmente il proprio palmar\u00e8s, vince infatti altri due campionati turchi e tre coppe di Turchia. In ambito europeo raggiunge due finali di Champions League, ma le perde entrambe.\nDopo una breve esperienza in Germania, Bahar torna nel suo primo club l'Eczac\u0131ba\u015f\u0131 Spor Kul\u00fcb\u00fc. Vince un altro campionato e un'altra Coppa di Turchia. Durante questo periodo con la nazionale vince la medaglia d'argento agli Europei 2003 e la medaglia d'oro ai Giochi del Mediterraneo 2005. Dopo tre stagioni giocate ad alti livelli decide di andare a giocare in Italia a Novara. Con il club italiano vince solo una Coppa di Lega.\nLa stagione successiva riparte per la Turchia, questa volta per difendere i colori del T\u00fcrk Telekom Gen\u00e7lik ve Spor Kul\u00fcb\u00fc. Nonostante le ambizioni del proprio club, al primo anno nel T\u00fcrk Telekom Gen\u00e7lik ve Spor Kul\u00fcb\u00fc non vince neanche un trofeo. La stagione seguente si rivela altrettanto sfortunata: Bahar viene fermata da un fastidioso infortunio, che la tiene spesso lontana dal campo. Il T\u00fcrk Telekom Gen\u00e7lik ve Spor Kul\u00fcb\u00fc fallisce in tutti gli obiettivi prefissati.\nNell'estate 2009 arriva la notizia del suo ritiro."}
{"id": "1802651", "revid": "122471519", "url": "https://it.wikipedia.org/wiki?curid=1802651", "title": "Morris Marina", "text": "La Marina \u00e8 un'autovettura prodotta dalla British Leyland Motor Company tra il 1971 ed il 1980 e commercializzata solo con il marchio Morris.\nContesto.\nPer tutti gli anni sessanta le due \"anime\" della British Motor Corporation, Austin e Morris avevano venduto modelli perfettamente identici attraverso una rete di vendita separata e in forte competizione.\nIl management della neonata British Leyland si rese conto (almeno in questo frangente perch\u00e9 l'errore sar\u00e0 ripetuto con la successiva Princess) che la situazione era paradossale.\nI sofisticati modelli 1100/1300 e 1800, inoltre, non soddisfacevano quella fetta di clientela pi\u00f9 affezionata che prediligeva un'automobile semplice e tradizionale.\nL'obiettivo dichiarato era quello di creare una concorrente per la best seller Ford Cortina, a trazione posteriore, da produrre a costi contenuti (utilizzando componenti meccanici derivati da altri modelli).\nVenne avviato cos\u00ec, nel 1968, il progetto \"Ado 28\", che teneva conto delle caratteristiche della rivale Ford in pi\u00f9 d'un punto: trazione posteriore, linea a tre volumi dalle forme squadrate e semplici (ma venne, contemporaneamente, sviluppata una versione con coda fastback), dimensioni esterne simili e meccanica semplice (come, ad esempio, il retrotreno ad assale rigido con balestre semiellittica a foglia) e robusta.\nTutte le componenti tecniche utilizzate per la \"Marina\" vennero mutuate, per contenere al massimo i costi ed ottenere un buon margine di profitto unitario, da altri modelli del gruppo. Le sospensioni, per esempio, arrivavano dalla Morris Minor, mentre il cambio era lo stesso della Triumph 1300, cos\u00ec come l'impianto frenante misto\nAnche la gamma dei motori non presentava novit\u00e0: alla base si poneva il classico (e un po' vetusto) 4 cilindri con monoalbero laterale (con distribuzione ad aste e bilancieri e alimentazione a carburatore singolo) \"A-series\" di 1275cm\u00b3 da 57cv, mentre al top si poneva il \"B-series\" di 1798\u00a0cm\u00b3 con 1 (83cv) o 2 carburatori (95cv).\nVersioni.\nAl momento del debutto, avvenuto a Cannes nel 1971, la \"Marina\" era disponibile in versione fastback a 2 porte (definita, impropriamente coup\u00e9) o berlina a 4 porte in due allestimenti, \"De Luxe\" e \"Super De Luxe\", molto ricchi.\nTutti e tre i motori disponibili (\"1300\", \"1800\" e \"1800 Twin Carburator\") erano abbinabili ad entrambi corpi vettura disponibili e ad entrambi gli allestimenti proposti.\nQuando la \"Marina\" esord\u00ec il modello che aveva fatto da \"faro\" alla sua progettazione, la seconda generazione della \"Cortina\", era stato rimpiazzato da una nuova, pi\u00f9 grande e stilisticamente meglio riuscita generazione: la \"MK3\". Fu anche per questo che, pur ritagliandosi un proprio spazio commerciale, la \"Marina\" non ottenne mai il successo pianificato dalla British Leyland. Le versioni pi\u00f9 potenti, inoltre, in virt\u00f9 della semplicit\u00e0 dell'asse posteriore soffrivano di un evidente sottosterzo.\nNel 1973 venne introdotta la riuscita versione station wagon a 5 porte, denominata \"Marina Estate\" e disponibile con tutti i motori e gli allestimenti previsti per il resto della gamma.\nNel 1978 un restyling esterno (paraurti in plastica e mascherina, nello stesso materiale, nera) e interno (plancia, sedili e pannelli ridisegnati) diede vita alla seconda serie, la cui maggior novit\u00e0 tecnica era rappresentata dall'adozione, accanto al confermato \"1300\" \"A-series\", del 4 cilindri \"O-series\" con albero a camme in testa di 1748\u00a0cm\u00b3 (proveniente dalla Austin Maxi) al posto del \"B-series\" di 1,8 litri. La potenza della nuova unit\u00e0 era di 75cv per la versione monocarburatore e di 98cv per quella con doppio carburatore.\nGli allestimenti, sempre abbinabili a tutti i motori e a tutti i corpi vettura (berlina, Estate e coup\u00e9) disponibili, cambiarono nome in \"L\" e \"HL\".\nLa produzione cess\u00f2 nel 1980, dopo 1.163.116 unit\u00e0 prodotte.\nNei Media.\nLa Morris Marina \u00e8 stata pi\u00f9 volte presa di mira dai conduttori della trasmissione televisiva britannica \"Top Gear\", che l'hanno ritenuta una vettura priva di caratteristiche innovative: hanno dimostrato la loro antipatia verso tale auto distruggendone alcuni esemplari durante le numerose serie dello show, facendovi ogni volta precipitare un pianoforte sul tetto. Inoltre essa \u00e8 stata inserita al quarto posto tra le peggiori auto nel libro \"Top Gear: Car Craps\"."}
{"id": "1802658", "revid": "3115", "url": "https://it.wikipedia.org/wiki?curid=1802658", "title": "\u010cerven\u00fd Kl\u00e1\u0161tor", "text": "\u010cerven\u00fd Kl\u00e1\u0161tor (in ungherese \"V\u00f6r\u00f6skolostor\", in tedesco \"Rotes Kloster\") \u00e8 un comune della Slovacchia facente parte del distretto di Ke\u017emarok, nella regione di Pre\u0161ov, nel cuore della catena montuosa dei Tatra su cui sorge l'omonimo convento.\nSituato ai bordi del fiume Dunajec, il convento \u00e8 stato fondato in epoca medievale per accogliere monaci certosini e camaldolesi.\nAi giorni nostri costituisce una nota meta turistica. \nStoria.\nIl Monastero Rosso, ufficialmente Lechnick\u00fd kl\u00e1\u0161tor, venne fondato intorno all'anno 1319, nei dintorni del villaggio di Lechnica. Il suo nome deriva dal colore rosso dei tetti degli edifici monastici. La sua storia \u00e8 strettamente legata all'attivit\u00e0 dei membri di due ordini religiosi - i monaci certosini (anni 1320-1567) e i monaci camaldolesi (anni 1711-1782). Entrambe le comunit\u00e0, in fatto di regole religiose, erano tra le pi\u00f9 rigide dei vari ordine monastici eremiti. I monaci-eremiti vivevano in clausura, in una parte chiusa del monastero (dal lat. clausus, cio\u00e8 chiuso). Tra di loro vivevano in celle separate - che per\u00f2 disponevano ciascuna di un piccolo orto. Per i membri di entrambi gli ordini era obbligatorio il rispetto del principio del silenzio. I monaci, inoltre, dovevano indossare vesti bianche e mangiare con grande parsimonia.\nIl re Carlo I, con un editto, nel 1319 concesse al monastero una serie di prerogative che il capitolo della contea di Spi\u0161 conferm\u00f2 nel 1320.\nIl monastero venne saccheggiato nella prima met\u00e0 del XV secolo dall'esercito hussita. Successivi saccheggi nel corso del XVI secolo, costrinsero i monaci ad abbandonarlo. Il monastero cadde cos\u00ec in rovina. I nuovi proprietari divennero famiglie nobili laiche. Nel 1609 il monastero venne acquistato dal conte Istv\u00e1n Th\u00f6k\u00f6ly. Nel 1625 la propriet\u00e0 pass\u00f2 al nobile P\u00e1l R\u00e1k\u00f3czi, che oper\u00f2 alcuni restauri all'interno dell'edificio e ricostru\u00ec il muro di cinta.\nAgli inizi del XVIII secolo, il monastero, torn\u00f2 nuovamente nelle mani della Chiesa. Il suo proprietario divenne il vescovo di Nitra Ladislav Matia\u0161ovsk\u00fd. Alla sua morte, nell'anno 1705, per espressa disposizione testamentaria, Monsignor Matia\u0161ovsk\u00fd lasci\u00f2 il monastero in eredit\u00e0 alla comunit\u00e0 religiosa benedettina di Camaldoli presso Arezzo in Toscana .Con l'arrivo dei Camaldolesi, inizi\u00f2 una nuova fase di espansione del monastero.\nNel 1747, il complesso fu oggetto di un'opera generalizzata di restauro.\nNel 1782, l'imperatore d'Austria Giuseppe II d'Asburgo, abrog\u00f2 tutti gli ordini religiosi dello stato asburgico, compresi i Camaldolesi. Di conseguenza, i monaci furono costretti ad abbandonare l'edificio, che cadde, cos\u00ec, in rovina.\nSolo nel 1820 Francesco I d'Asburgo don\u00f2 il monastero Lechnick\u00fd assieme ai suoi possedimenti all'arcivescovato uniate di Pre\u0161ov. Tuttavia, il monastero, a causa della mancanza di fondi per il suo restauro continu\u00f2 ad andare in rovina. Il suo decadimento culmin\u00f2 con un devastante incendio del 1907. Solo grazie ai contributi dei membri del Club Sciistico di Pre\u0161ov, a partire dal 1918 iniziarono alcune operazioni di restauro dell'edificio. Tuttavia, il monastero, nel 1945, era nuovamente in rovina.\nUn restauro complessivo e sistematico del Monastero Rosso inizi\u00f2 solo nel 1956. I lavori terminarono nel giugno 1966 e il monastero venne dotato di un museo oltre che di alberghi e ristoranti. "}
{"id": "1802659", "revid": "114280349", "url": "https://it.wikipedia.org/wiki?curid=1802659", "title": "Contea di Ragusa", "text": "La Contea di Ragusa fu un'entit\u00e0 feudale costituita nel sud-est della Sicilia dai normanni e che dur\u00f2 dal 1090 al 1194, ebbe come capoluogo della vasta infeudazione la citt\u00e0 di Ragusa.\nLa contea fu governata da tre conti, Goffredo, Silvestro e Guglielmo-Martino. Goffredo essendo figlio del Gran Conte Ruggero d'Altavilla, ricevette una speciale autonomia nella gestione del feudo.\nLa conquista normanna.\nRagusa nonostante le frequenti ribellioni, sotto gli arabi aveva prosperato, dunque il Gran Conte Ruggero d'Hauteville trov\u00f2 la zona in uno stato di benessere e grazie all'ampia estensione delle colture e dei pascoli, decise di assegnarla ad uno dei suoi figli; elevandola al grado di primaria Signoria, alla pari di quelle di Siracusa, Catania, Patti, Butera, Lipari e Noto.\nDunque fu nominato il fedele figlio Goffredo nato probabilmente dalla contessa Eremburga. Non si hanno notizie sulla data precisa dell'investitura, ma probabilmente avvenne quando il Gran Conte Ruggero I transit\u00f2 nel luglio del 1091, contemporaneamente alle battaglie per la presa di Noto avvenuta nello stesso anno, attraverso il ragusano. Da qui il Gran Conte si imbarc\u00f2 a Capo Scalambri per la conquista di Malta. \nGoffredo fu tra i pi\u00f9 intimi famigliari del padre, in vari documenti emanati sin dai tempi dello sbarco a Messina lo si vede sempre fra i firmatari, interessante \u00e8 la frase del superiore diploma del 1094 dove Ruggero lo chiama oltre che \"filio\" anche \"haerede meo\", forse dopo la morte del primogenito Giordano, aveva decido di nominarlo erede al trono. Tuttavia secondo il Malaterra, Goffredo era malato di un certo \"morbus elephantinus\", per cui probabilmente non successe al trono e rinunci\u00f2 volontariamente ad esso a causa del grave male che lo vedeva sofferente.\nIl conte si preoccup\u00f2 di ripristinare immediatamente il culto cristiano, che dal dominio arabo era stato del tutto trascurato, e innalz\u00f2 la chiesa di San Giorgio, santo protettore della stirpe normanna e l'adorn\u00f2 in maniera superba. Il conte ebbe in moglie una certa Donna Regalia o Rogasia, detta nobilissima della quale si ignora il casato anche se molti storici sostengono la provenienza longobarda.\nPrivilegi della Contea di Ragusa.\nGoffredo, come figlio del Gran Conte Ruggero d'Hauteville, ricevette speciali privilegi nella gestione del feudo. Come feudo di primaria Signoria, godeva di poteri che le signorie minori non potevano esercitare. Infatti le primarie Signorie amministravano gli altri suffeudi e potevano nominare i nobili quali vassalli delle signorie minori. Goffredo e gli altri conti usarono di frequente questo privilegio e fecero inoltre numerose concessioni ai privati cittadini, circondandosi di una vera corte di Militi e Baroni. Ma il maggior privilegio che ebbe fu quello di poter amministrare la giustizia civile e criminale e poteva trasmettere questa prerogativa ai propri figli. Il diritto di amministrare giustizia civile era concessione generale a tutti i Baroni, mentre quella di amministrare la criminale era un privilegio che si dava solo ai pochi baroni di cui si voleva estendere l'importanza. Sappiamo inoltre che il castello somigliava ad una vera reggia, tanto la magnificenza quasi regale che si sfoggiava e anche per gli uffici che risiedevano, simili a quelli della corte reale. Vi risiedeva il Cappellano maggiore, il Notaio particolare e l'amministrazione in lingua greca, durante l'assenza del conte, la contea era retta da un governatore per la gestione amministrativa e militare, uno strategoto per la giustizia criminale e un vicecomite per quella civile, proprio come il sovrano. Con tutta questa serie di privilegi, il conte era un vero e piccolo sovrano nel suo dominio, che teneva indipendentemente dal regno, non avendo nessun obbligo verso il re all'infuori di quello del servizio militare, al fine di proteggere e combattere in sua difesa. Intorno al 1093, la citt\u00e0 si arricch\u00ec di una colonia di cosentini mandatavi dal conte Ruggero. Questi coloni si stabilirono fuori delle mura della citt\u00e0.\nLa contea fu soppressa dall'imperatore Enrico IV nel 1194 quando tutta la Sicilia fu conquistata dall'imperatore il quale che assedi\u00f2 il Castello di Ragusa e trucid\u00f2 ogni discendente degli Altavilla. Dunque Ragusa e il suo territorio furono incorporati nel pubblico demanio. \nFederico II, popolarmente conosciuto con l'appellativo di \"stupor mundi\" che succedette a Enrico VI, volle rispettare la tradizione normanna concessa alla citt\u00e0 per l'elezione dei suoi amministratori e, quindi, il privilegio di fregiarsi dello stemma del quale si fregia tuttora, raffigurante un'aquila ad ali aperte con rostro e piedi rossi, aventi in uno degli artigli il corno dell'abbondanza e nell'altro il caduc\u00e8o, antico simbolo di pace. \nDopo Federico II succedette al trono si Sicilia il figlio Corrado I di Sicilia, e in seguito il fratello Manfredi I di Sicilia ma, quest'ultimo, figlio illegittimo di Federico II, fu sconfitto da Carlo d'Angi\u00f2, fratello del re di Francia, il quale govern\u00f2 l'intero Regno di Sicilia in maniera pessima tanto da suscitare la famosa rivoluzione dei Vespri Siciliani."}
{"id": "1802664", "revid": "1610933", "url": "https://it.wikipedia.org/wiki?curid=1802664", "title": "Divo", "text": "Con il termine divo ci si riferisce perlopi\u00f9 ad un personaggio reale o immaginario la cui caratteristica principale sia una indiscussa notoriet\u00e0 mediatica. L'attuale uso deriva dal fatto che in antico il termine aveva un significato religioso e veniva riferito a personaggi divinizzati. In senso proprio, infatti, \"divo\" e il corrispettivo femminile \"diva\" derivano dagli omologhi termini latini \"divus\" e \"diva\", cio\u00e8 \"divino\" e \"divina\".\nUso antico.\nPresso i Romani l'attributo \"divo\" era assegnato a quegli uomini di particolare importanza che fossero riconosciuti pubblicamente dopo la morte tra le divinit\u00e0. In particolare per tutta l'et\u00e0 imperiale il Senato procedette a riconoscere come divini molti degli Imperatori attraverso pubbliche cerimonie di apoteosi (o divinizzazione), massima espressione del culto imperiale, nel corso delle quali la cremazione all'aperto dei resti mortali o di un simulacro del principe simboleggiava la sua ascensione tra gli dei della religione romana: da quel momento l'imperatore, divenuto \"divus\", poteva essere soggetto diretto del culto religioso. Esempi di tale pratica furono, tra gli altri, il Divo Giulio, il Divo Augusto, il Divo Antonino, etc.\nL'espressione ricorre anche nel famoso incipit dell'Iliade: \"Cantami o diva...\" (\"cantami o [Musa] divina...\") (...) \"il divo Achille\" (\"Achille di stirpe divina\"): traduzione Monti, I.1, I.9. Qui, per\u00f2, il riferimento alla divinit\u00e0 di Achille \u00e8 legato alla sua discendenza divina dalla ninfa Teti. L'uso della divinizzazione, sebbene con modalit\u00e0 diverse da quella romana, \u00e8 tratto comune a molte delle civilt\u00e0 antiche.\nUso moderno.\nIn senso figurato oggi l'epiteto \"divo\" (o \"diva\") \u00e8 impiegato per indicare una personalit\u00e0 famosa, del mondo dello spettacolo particolarmente, che si distingue nel suo campo ed \u00e8 molto amata.\nIl termine si riferisce al fatto che tali personaggi sono tanto amati che, in determinati contesti, sono considerati come delle divinit\u00e0, pur con le dovute proporzioni. Se un tempo veniva usato con una certa parsimonia, solo nel caso di personalit\u00e0 particolarmente di spicco, oggi tende ad essere un corrispettivo del termine inglese \"star\". Ad esempio, divi del cinema sono Sean Connery, Tom Cruise, Nicole Kidman, Brad Pitt, Julia Roberts o George Clooney per il panorama internazionale, e Sophia Loren, Tot\u00f2, Marcello Mastroianni o Gina Lollobrigida per quello nazionale.\nL'uso di attribuire iperbolicamente l'epiteto di \"divino\" a qualche personaggio molto popolare, soprattutto nel mondo dello spettacolo o dello sport, \u00e8 gi\u00e0 piuttosto antico. Dalle \"primedonne\" del teatro e del melodramma \u00e8 in seguito passato ad attori cinematografici e personaggi dello sport.\nGi\u00e0 nel secolo XIX, a proposito della popolarissima attrice Adelaide Ristori (1822-1906) si ricorda che fu chiamata \"La Divina\" prima della Callas. E successivamente Eleonora Duse (1858-1924) verr\u00e0 ufficialmente insignita di tale epiteto ad opera del vate Gabriele D'Annunzio. Oggigiorno in Italia \"la divina\" suscita soprattutto il ricordo di Maria Callas (1923-1977), bench\u00e9 un altro soprano acclamato con questo titolo sia Leyla Gencer (1924-2008), \"la Diva turca\". \nInoltre, anche il politico italiano Giulio Andreotti \u00e8 stato definito dai media \"Il divo\", da cui \u00e8 poi derivato anche l'omonimo film. \nNell'ambito del cinema, \"la divina\" \u00e8 in particolare l'epiteto di Greta Garbo (1905-1990), derivatole anche dalla sua interpretazione nel 1928 del film \"La divina\" (\"The Divine Woman\") di Victor Sj\u00f6str\u00f6m. In ambito sportivo \u00e8 ricordata come \"divina\" la tennista francese Suzanne Lenglen (1899-1938), che si segnal\u00f2 per il suo talento unito alla grazia dei suoi movimenti.\nIl termine italiano \"diva\" (al femminile soltanto) \u00e8 oggi internazionale: esso \u00e8 passato anche in inglese, francese, tedesco, ecc. per designare soprattutto virtuose di canto lirico, ma anche donne di particolare distinzione e/o primedonne capricciose."}
{"id": "1802669", "revid": "1870933", "url": "https://it.wikipedia.org/wiki?curid=1802669", "title": "Nazionale Under-20 di calcio della Svizzera", "text": "La nazionale di calcio svizzera Under-20 \u00e8 la rappresentativa calcistica Under-20 della Svizzera ed \u00e8 posta sotto l'egida della ASF-SFV."}
{"id": "1802676", "revid": "1711941", "url": "https://it.wikipedia.org/wiki?curid=1802676", "title": "Rose e Bernard", "text": "Rose Henderson e Bernard Nadler sono due coniugi personaggi della serie televisiva \"Lost\". Sono interpretati rispettivamente da L. Scott Caldwell e Sam Anderson.\nRose nasce nel Bronx (New York). Prima di precipitare sull'isola, era ammalata di cancro, malattia che sembra essere sparita dopo lo schianto del volo Oceanic 815.\nBernard \u00e8 un dentista e conosce il codice Morse.\nBiografia.\nPrima dello schianto.\nRose Henderson incontra per la prima volta il suo futuro marito Bernard Nadler quando una notte la sua macchina si blocca sotto un \nammasso di neve. I due si frequentano per cinque mesi, fino a che Bernard non le chiede di sposarlo. Rose rivela immediatamente di avere una malattia e che le resta circa un anno di vita. I due si sposano lo stesso e durante la loro luna di miele in Australia Bernard porta Rose da un guaritore, Isaac. Nonostante le sue proteste iniziali, Rose acconsente di farsi visitare. Isaac non \u00e8 capace di guarirla, ma Rose dir\u00e0 a Bernard di essere stata curata cos\u00ec che i due possano vivere felicemente. Un breve flashback in \"Pilota, prima parte\", mostra come durante il volo Bernard abbandona il suo posto accanto a Rose per dirigersi in bagno; durante lo schianto, a causa dello spezzarsi in volo dell'aereo, i due coniugi finiranno in due parti diverse dell'isola.\nDopo lo schianto.\nPrima stagione.\nRose si schianta con il resto dei sopravvissuti della sezione centrale dell'aereo. Dopo l'impatto perde i sensi, ma viene rianimata da Jack. I primi giorni Rose \u00e8 in stato di shock e si mantiene isolata dal resto dei sopravvissuti, attirando l'attenzione di Jack. A differenza di Jack che crede che Bernard sia morto, lei \u00e8 sicura che sia ancora vivo. Dopo che Claire viene rapita dagli abitanti dell'isola, gli Altri, Rose conforta Pace, che si sente colpevole dell'accaduto, e lo incoraggia a non perdere la speranza.\nSeconda stagione.\nDurante la seconda stagione viene mostrato che Bernard vive con i sopravvissuti della coda dell'aereo in un'altra costa dell'isola. Dopo che questi ultimi vengono attaccati dagli Altri, Bernard si trova ad essere uno dei pochi sopravvissuti rimanenti. Il suo gruppo, non sentendosi al sicuro, comincia a muoversi verso l'interno dell'isola fino ad incappare in una vecchia stazione del Progetto DHARMA che contiene vari oggetti, inclusa una radio. Ben usa la radio, riuscendo a mettersi a contatto con Boone, uno dei sopravvissuti della fusoliera, ma Ana Lucia gli spegne la radio credendo che il segnale sia solo un trucco degli Altri. Quando il gruppo dei sopravvissuti di coda incontra tre sopravvissuti della sezione centrale, Sawyer, Michael e Jin, questi rassicurano Bernard che Rose \u00e8 viva e sta bene. Bernard e gli altri decidono di ricongiungersi con il gruppo principale: i due coniugi possono finalmente rincontrarsi. In \"S.O.S\", Bernard decide di costruire un gigantesco \"S.O.S.\" sulla spiaggia, ma Rose lo scoraggia nel creare false speranze agli altri sopravvissuti e non lo aiuta nel compito. Rose gli confessa che in realt\u00e0 in Australia non era stata guarita, ma adesso \u00e8 stata guarita dall'isola, cos\u00ec teme che la malattia possa tornare una volta che ha abbandonato l'isola.\nTerza stagione.\nNella terza stagione, in \"Greatest Hits\", Jack annuncia il suo piano di equipaggiare le tende con la dinamite per impedire agli Altri di rapire qualcun altro, Rose e Bernard legano assieme dei cavi metallici per far esplodere la dinamite. Rose si preoccupa quando apprende la volont\u00e0 di Bernard di essere uno dei tiratori scelti con il compito di sparare verso la dinamite per farla esplodere, e si arrabbia con Jack quando il piano sembra essere fallito e Bernard catturato dagli Altri. Bernard verr\u00e0 presto salvato da Sawyer, Hurley e Juliet, che uccidono gli Altri che tengono Bernard, Sayid e Jin in ostaggio.\nQuarta stagione.\nNella quarta stagione, in \"L'inizio della fine\", i sopravvissuti sono riuniti nella giungla quando Locke propone al gruppo di seguirlo alle baracche perch\u00e9 crede che l'equipaggio della nave non sia l\u00ec per salvarli ma per ucciderli, Bernard chiede a Rose se vuole seguire John o Jack, e lei sceglie quest'ultimo. Quando la gente arrivata dal Kahana usa il codice Morse per comunicare tra loro, Bernard, che conosce il codice Morse anche lui, rivela che loro stanno mentendo circa cosa si sono detti e che in realt\u00e0 non sono venuti per salvarli. In \"Intervento imprevisto\", Jack sta male ed ha bisogno che venga rimossa la sua appendicite, cos\u00ec i due coniugi danno una mano per l'operazione: Rose prepara il tavolo e Bernard aiuta nell'anestesia, ma Rose \u00e8 confusa sul perch\u00e9 Jack si sia ammalato visto che l'isola \u00e8 solita guarire.\nQuinta stagione.\nDopo che Benjamin Linus ha causato lo spostamento dell'isola, Rose e Bernard, come gli altri sopravvissuti, sono soggetti ai continui salti temporali dell'isola, ma, dopo un attacco subito dagli Altri, perdono di vista il resto del gruppo. Dopo tre anni, Sawyer, Juliet e Kate incontrano Rose e Bernard, i quali spiegano di aver costruito una capanna per loro e di essersi volutamente tenuti in disparte per vivere la loro vita in pace nella foresta. \nSesta stagione.\nI due salvano Desmond dal pozzo e sono minacciati dall'Uomo in Nero, ma grazie a un accordo con Desmond egli decide di lasciarli in pace."}
{"id": "1802679", "revid": "344503", "url": "https://it.wikipedia.org/wiki?curid=1802679", "title": "Rachel Blanchard", "text": "Biografia.\n\u00c8 apparsa a soli otto anni nello show canadese \"The Kids of Degrassi Street\" e successivamente sull'emittente Nickelodeon in \"Hai paura del buio?\" nel ruolo di Kristen. L'attrice \u00e8 meglio conosciuta nel ruolo di Cher Horowitz, protagonista del telefilm \"Ragazze a Beverly Hills\" ricavato dall'omonimo film. Nel 2001 compare nel film \"Nailed\" assieme a Harvey Keitel. Dal 2002 al 2004 ha invece interpretato l'agente di polizia Roxanne Richardson nel telefilm \"Settimo cielo\".\nDoppiatrici italiane.\nNelle versioni in italiano delle opere in cui ha recitato, Rachel Blanchard \u00e8 stata doppiata da:"}
{"id": "1802682", "revid": "1652635", "url": "https://it.wikipedia.org/wiki?curid=1802682", "title": "1, 2 Step", "text": "1,2 Step \u00e8 un singolo della cantante statunitense Ciara, pubblicato il 15 agosto 2004 come secondo estratto dal primo album in studio Goodies.\nDescrizione.\nScritto da Ciara insieme a Missy Elliott (che collabora nel brano) e prodotto da Jazze Pha, che chiese a Missy Elliot di registrare il suo versetto rap alla Hit Factory di Miami, il brano \u00e8 molto ispirato dalla musica electro degli anni '80, oltre che dal funk e dal crunk. \"Planet Rock\" degli Afrika Bambaataa \u00e8 stata una notevole fonte di ispirazione. Il produttore ha dichiarato di aver composto lo strumentale del brano in circa 4 minuti, precisando come i pezzi migliori vengano prodotti in un periodo brevissimo che va dai quattro agli otto minuti. Jazze Pha ha usato uno dei suoi Akai MPC3000 per produrre la canzone, insieme a un software chiamato E-mu Proteus 2000. Pha aveva pensato a come la canzone poteva essere \"quasi come una musica da pattini a rotelle\" e pens\u00f2 a Ciara per la canzone.\nSuccesso commerciale.\nIl singolo ha raggiunto negli Stati Uniti la seconda posizione della Billboard Hot 100 e la prima posizione della ARC Weekly Top 40, ottenendo inoltre la certificazione di disco di platino. Nel resto del mondo ha avuto successo quasi ovunque, diventando il brano pi\u00f9 famoso e di maggior successo della cantante.\nIl singolo \u00e8 entrato nella Hot 100 al numero 74, e dopo undici settimane, ha raggiunto la posizione numero 2 dove \u00e8 rimasto per sette settimane, diventando il secondo singolo di Ciara ad entrare in top5. Pur non riuscendo a salire alla prima posizione come aveva fatto il precedente \"Goodies\", il singolo \u00e8 riuscito a vendere pi\u00f9 copie e ad aggiudicarsi il disco di platino per tre volte, contro il disco d'oro ottenuto dal primo singolo. Nella classifica statunitense ARC Weekly Top 40 il singolo \u00e8 arrivato al numero 1 il 5 febbraio 2005. Il brano \u00e8 arrivato al numero 1 di molte classifiche di Billboard ed \u00e8 entrato in top10 in quasi tutte le classifiche del settimanale. Nel Regno Unito e in Irlanda la canzone \u00e8 entrata direttamente al numero 3; in particolare nelle classifiche irlandesi \u00e8 rimasta al numero 3 per tre settimane. In Nuova Zelanda il singolo \u00e8 entrato in classifica il 14 febbraio 2005 al numero 39, per poi sparire la settimana successiva e rientrare invece due settimane dopo al numero 3, raggiungendo anche qui come in Usa la posizione numero 2; il singolo ha speso 7 settimane nella top5 neozelandese. E anche in Australia, dopo essere entrato in classifica il 13 marzo al numero 10, il brano ha raggiunto la posizione numero 2 (la preferita del singolo a questo punto), con 12 settimane passate in top10. In entrambi i paesi dell'Oceania questo \u00e8 il singolo di maggior successo dell'artista.\nNelle classifiche svizzere il singolo \u00e8 entrato al numero 11, per poi arrivare al numero 5, quando \"Goodies\" era arrivato al numero 10. In Finlandia \u00e8 il primo singolo dell'artista ad essere entrato in top10, dove ha raggiunto proprio la posizione numero 10. Il singolo \u00e8 il primo di Ciara ad essere entrato anche nella classifica italiana, dove ha raggiunto il numero 12 il 24 marzo, passando 4 settimane in top20. \"1,2 Step\"\u00e8 entrato in top20 sia nel Belgio olandese che francese, quando \"Goodies\" non vi era riuscito.\nAl di fuori degli Stati Uniti e del Regno Unito \"1,2 Step\" \u00e8 il singolo di maggior successo tratto dall'album e finora anche nella carriera della cantante. Il brano \u00e8 arrivato in top10 perfino in Cina.\nVideo musicale.\nIl videoclip, diretto da Benny Boom, \u00e8 ambientato nelle strade di Atlanta, in una pista da pattinaggio e in una palestra rivestita di parquet. Il rapper B5 fa una piccola comparsa nel video, insieme a Jazze Pha. Il video \u00e8 stato presentato in anteprima al programma di BET \"Access Granted\".\nRiconoscimenti.\nNel 2006 il singolo ricevette una nomination ai Grammy Award alla miglior collaborazione con un artista rap, ma perse contro \"Numb/Encore\", collaborazione tra Jay-Z e i Linkin Park. In compenso la canzone vinse molti premi, tra cui uno ai BET Awards come Best Collaboration, uno ai Teen Choice Awards come migliore pezzo R&amp;B/Hip hop, e uno agli ASCAP Pop Music Awards, come Best Performed Songs insieme agli altri due singoli dell'album \"Goodies\". Il videoclip del singolo ha ricevuto due nomination agli MTV Video Music Awards del 2005, nelle categorie Best Dance Video e Best New Artist in a Video.\nAccoglienza.\n\"1,2 Step\" ha ricevuto recensioni favorevoli da critici musicali.Contact Music ha dato un voto di , definendolo un pezzo R&amp;B perfetto per la pista da ballo. Jason Birchmeir di AllMusic ha pubblicato che la canzone \u00e8 \"buona, se non grande\", mentre E. Gerardo ha scritto: \u00ab\u00c8 una traccia che ti fa sentire bene\u00bb. Kate Watkins di \"The Situation\" ha definito il brano \"un pezzo funky nello stile di quelli che ti aspetti da una come Missy\". Anche riviste come \"Slant\" e \"Fazed\" hanno evidenziato la voglia di divertirsi e la gioia di ballare che trasmette la canzone.\nTracce.\nTutte le tracce, tranne Goodies,vedono la collaborazione di Missy Elliott"}
{"id": "1802684", "revid": "767487", "url": "https://it.wikipedia.org/wiki?curid=1802684", "title": "Tipi da spiaggia", "text": "Tipi da spiaggia \u00e8 un film del 1959 diretto da Mario Mattoli.\nTrama.\nQuattro amici italiani: Nick, Giorgio, Merigo e Pasubio si occupano di teatro e si trasferiscono d'estate a Taormina per mettere in scena una serie di spettacoli. Ma non sono l\u00ec solo per far divertire la gente, infatti il loro direttore ha speso una gran somma per organizzare tutto e per riavere i soldi e guadagnarne altre migliaia ha ordinato che uno dei quattro riesca ad abbordare e sposare Barbara Patton. Essa \u00e8 una miliardaria che va in vacanza in Sicilia tutti gli anni, cos\u00ec Giorgio, Nick e gli altri si danno da fare.Ma non hanno fatto i conti con le dipendenti dell'istituto di bellezza di Taormina le quali, dato che Barbara ha dichiarato la chiusura di ogni sua propriet\u00e0 se prender\u00e0 marito, si recano nella vecchia citt\u00e0 greca per impedire le nozze.Intanto i quattro amici le tentano tutte: fanno travestire mille volte il povero Pasubio che s'improvvisa conte, barone e corridore sportivo, ma Barbara se ne infischia e sposa un pastore protestante. Tuttavia i quattro attori teatrali non si danno per vinti infatti Pasubio, nelle vesti di uno dei suoi svariati personaggi, partecipa ad una gara vincendo un milione, cos\u00ec pu\u00f2 tornarsene tranquillamente con gli altri tre e le fidanzate a Roma."}
{"id": "1802692", "revid": "1711941", "url": "https://it.wikipedia.org/wiki?curid=1802692", "title": "Nikki e Paulo", "text": "Nikki Fernandez e Paulo sono due personaggi della serie televisiva \"Lost\". Sono interpretati rispettivamente da Kiele Sanchez e Rodrigo Santoro.\nBiografia.\nPrima dell'incidente.\nNikki e Paulo erano due truffatori professionisti. Prima di arrivare nell'isola, Nikki era riuscita a farsi ingaggiare come attrice per il telefilm australiano \"Expos\u00e9\". Una volta assunta, si avvicin\u00f2 al regista del telefilm Zukerman, un ricco uomo d'affari, riuscendo a convincerlo di amarlo. Paulo, intanto, riesce a divenirne il cuoco. Un giorno in cui Nikki era a mangiare da Zukerman, Paulo avvelena il cibo dell'uomo, il quale muore intossicato. I due truffatori gli strappano dal collo la chiave della cassaforte e rubano la sua immensa fortuna: un sacchetto contenente numerosi diamanti per un valore complessivo di 8 milioni di dollari. Volendo tornare in patria, i due prendono il volo 815, precipitando sull'isola.\nSull'isola.\nUna volta precipitati, il primo pensiero di Nikki \u00e8 di ritrovare i diamanti. Tutti e due iniziano a cercarli, ma \u00e8 Paulo a trovarli (nello stesso posto dove si trovava la valigetta dello sceriffo Mars). Paulo per\u00f2, non volendo che la donna lo tradisca o lo abbandoni dopo aver ritrovato i diamanti, sospettando che essi siano l'unica ragione per cui stanno assieme e che a lei interessino solo i soldi, non rivela a Nikki la sua scoperta. Lei per\u00f2 scopre il suo inganno e decide di vendicarsi lanciandogli addosso un esemplare di ragno Medusa, il cui morso paralizza per alcune ore, provocando una sorta di morte apparente. Nikki per\u00f2 non considera le conseguenze: il ragno da lei liberato ne attrae numerosi altri, uno dei quali la morde e la paralizza a sua volta. Prima di cadere a terra, Nikki riesce a correre verso la spiaggia dove Sawyer e Hurley stanno giocando a ping-pong. Questi vedono la donna cadere a terra e la credono morta. Inizia un'indagine per capire chi o cosa l'abbia uccisa e tutti pensano al mostro. Poi viene rinvenuto anche Paulo, nella medesima condizione di morte apparente. Non trovando una vera e propria soluzione all'enigma, i sopravvissuti non possono fare altro che seppellirli. Sawyer, trovando i diamanti, scopre che tra loro c'era una disputa causata da questi gioielli, che vengono seppelliti insieme ai due truffatori ancora vivi.\nNell'episodio della sesta stagione \"Dottor Linus\", Nikki e Paulo vengono citati da Miles, che ad un tentativo di corruzione di Benjamin risponde: \u00abChe me ne faccio dei tuoi soldi quando l\u00e0 sotto c'\u00e8 una coppia di scemi, Nikki e Paulo, che sono stati sepolti vivi con 8 milioni di dollari in diamanti.\u00bb\nCritiche.\nI due personaggi hanno fin dall'inizio riscosso uno scarso successo di pubblico e critica, in quanto considerati inutili ai fini della trama, nonostante gli autori hanno voluto rispondere alla lecita domanda: \"E gli altri superstiti, oltre ai protagonisti?\", ma tuttavia gli stessi sceneggiatori hanno ammesso di non sapere come impiegare i due personaggi. L'episodio a loro dedicato, \"Expos\u00e9\" (in assoluto uno degli episodi pi\u00f9 controversi e meno apprezzati di tutta la serie), \u00e8 da considerarsi, quindi, una sorta di espediente narrativo per eliminarli e far riprendere normalmente la narrazione. A suscitare altre perplessit\u00e0, inoltre, \u00e8 il fatto che i due personaggi non compaiono nella Chiesa nella scena finale dell'ultimissimo episodio della serie senza un'apparente motivazione: mancano, infatti, anche altri personaggi, ma tutti per un motivo (esempio: Michael \u00e8 ancora sull'isola a \"scontare la sua pena\", mentre Mr. Eko si \u00e8 gi\u00e0 redento sull'isola e quindi direttamente trapassato in Paradiso)."}
{"id": "1802698", "revid": "599013", "url": "https://it.wikipedia.org/wiki?curid=1802698", "title": "Tressor Moreno", "text": ""}
{"id": "1802699", "revid": "179980", "url": "https://it.wikipedia.org/wiki?curid=1802699", "title": "Mahler Tressor Moreno", "text": ""}
{"id": "1802701", "revid": "287204", "url": "https://it.wikipedia.org/wiki?curid=1802701", "title": "Associazione Calcio ChievoVerona 2007-2008", "text": "Questa voce raccoglie le informazioni riguardanti lAssociazione Calcio ChievoVerona nelle competizioni ufficiali della stagione 2007-2008.\nStagione.\nNonostante la retrocessione in serie cadetta, nel campionato 2007-08 il Chievo \u00e8 campione d'inverno con 43 punti, al pari del Bologna (da cui viene battuta, per 4-0, nello scontro diretto). I clivensi vincono poi il torneo, risalendo in A dopo un anno."}
{"id": "1802706", "revid": "174925", "url": "https://it.wikipedia.org/wiki?curid=1802706", "title": "Civetta della tana", "text": ""}
{"id": "1802714", "revid": "57872", "url": "https://it.wikipedia.org/wiki?curid=1802714", "title": "Chiesa di Santa Margherita di Antiochia", "text": ""}
{"id": "1802717", "revid": "110157", "url": "https://it.wikipedia.org/wiki?curid=1802717", "title": "La Corona", "text": "La Corona \u00e8 un sito archeologico costruito dalla civilt\u00e0 Maya situato nel dipartimento di Pet\u00e9n, in Guatemala. Venne scoperto nel 1996 e definito come \"Sito Q\", una citt\u00e0 importante dei Maya non ancora scoperta. I primi archeologi che studiarono il sito lo chiamarono in questo modo perch\u00e9 videro una serie di cinque templi disposti in modo da assomigliare a una corona.\nDurante gli anni 60, diversi manufatti Maya si riferivano a una citt\u00e0 allora sconosciuta. Peter Mathews, uno studente della Yale, lo chiam\u00f2 \"Sito Q\", con la Q stante a significare \"Que?\", che in lingua spagnola significa \"che, cosa\". Alcuni ricercatori credevano che le scritture si riferissero a Calakmul, ma lo stile artistico dei manufatti era diverso da tutto ci\u00f2 che era stato trovato nella zona. Un ambientalista trov\u00f2 La Corona nel 1996, e una squadra della Universit\u00e0 di Harvard fece ricerche presso il sito pi\u00f9 tardi in quell'anno. La squadra trov\u00f2 diverse indicazioni riguardanti diversi giocatori di tlachtli che erano rappresentati sui manufatti, e la cosa port\u00f2 a far pensare che La Corona fosse la citt\u00e0 perduta. Altri non ne erano convinti. Nel 2005 Marcello A. Canuto, un ricercatore dell'Universit\u00e0 Yale, trov\u00f2 un pannello presso La Corona che menzionava due capi del Sito Q, ricavato dalla stessa roccia con cui vennero forgiati i manufatti del sito, portando indizi convincenti del fatto che La Corona fosse il Sito Q.\nLa Corona \u00e8 stata pesantemente saccheggiata, e molti monumenti sono in condizioni di degrado. Nel sito sono stati identificati una piazza centrale e diversi templi. Diversi studiosi pensano che, in base a ci\u00f2 che viene riportato nelle diverse scritture del sito Q, la citt\u00e0 fosse alleata con la potenza regionale Calakmul. Siccome il sito \u00e8 stato scoperto in tempi recenti, solamente una parte della citt\u00e0 \u00e8 stata riportata alla luce."}
{"id": "1802727", "revid": "599013", "url": "https://it.wikipedia.org/wiki?curid=1802727", "title": "Alain Nkong", "text": ""}
{"id": "1802729", "revid": "1652635", "url": "https://it.wikipedia.org/wiki?curid=1802729", "title": "Oh (singolo)", "text": "Oh \u00e8 un brano musicale R&amp;B della cantante statunitense Ciara, scritta dall'interprete insieme al rapper Ludacris, ospite del brano, e prodotta dal duo Dre &amp; Vidal per l'album di debutto della cantante, Goodies. Pubblicato nel 2005 come terzo singolo estratto sall'album, il pezzo ha raggiunto la seconda posizione sia della Billboard Hot 100, sia della Hot R&amp;B/Hip-Hop Songs, riuscendo ad aggiudicarsi perfino il disco di platino. Il singolo ha avuto successo in diversi paesi nel mondo.\nCritiche.\nLa canzone ha ricevuto recensioni positive, ma \"The Situation\" ha pubblicato una recensione negativa, dicendo che la dolce voce di Ciara non \u00e8 forte come quella di Ludacris.\n\"Oh\" ha vinto un Vibe Awards del 2005 nella categoria \"Miglior Collaborazione\".\nVideo.\nIl video di \"Oh\" \u00e8 stato diretto da FAT Cat. Inizia con Ciara seduta con delle bambine che guardano un lettore MP3. La telecamera \"zoomma\" sul lettore, che mostra Ciara e i suoi amici in un vicolo di Atlanta. Nel video si eseguono molte coreografie."}
{"id": "1802731", "revid": "161273", "url": "https://it.wikipedia.org/wiki?curid=1802731", "title": "Torre dell'Orologio (Santa Fiora)", "text": ""}
{"id": "1802732", "revid": "648716", "url": "https://it.wikipedia.org/wiki?curid=1802732", "title": "Ritratto di Dorothy Savage, viscontessa Andover, e di sua sorella Elizabeth, Lady Thimbleby", "text": "Ritratto di Dorothy Savage, viscontessa Andover, e di sua sorella Elizabeth, Lady Thimbleby (\"Portr\u00e4t der Ladies Elisabeth Thimbleby und Dorothy Viscountess Andover\") \u00e8 un dipinto in olio su una tela del pittore fiammingo Antoon van Dyck, sita alla National Gallery di Londra."}
{"id": "1802733", "revid": "110157", "url": "https://it.wikipedia.org/wiki?curid=1802733", "title": "Chiesa di Sant'Apollinare (Sori)", "text": "La chiesa di Sant'Apollinare \u00e8 un luogo di culto cattolico situato nella frazione di Sant'Apollinare nel comune di Sori, nella citt\u00e0 metropolitana di Genova. La chiesa \u00e8 sede della parrocchia omonima del vicariato di Bogliasco-Pieve-Sori dell'arcidiocesi di Genova.\nStoria e descrizione.\nSecondo alcuni atti la chiesa, intitolata a sant'Apollinare e l'unica con questo nome nell'intera arcidiocesi di Genova, fu nominata per la prima volta il 23 luglio del 1195. La tradizione vuole che l'edificio fu costruito per voto di un certo Apollinare Cavassa intorno al XIII secolo e potrebbero risalire a questo periodo la ricostruzione e l'ampliamento della struttura.\nSempre nel Duecento - nei primi decenni - fu dapprima parrocchia autonoma, poi unita alla pieve di Santa Margherita di Sori e nuovamente distaccata verso la fine del XIV secolo. Un atto notarile, datato al 30 agosto 1310, attesta che la chiesa fu incorporata nella parrocchia di Sori sotto la guida parrocchiale di prete Gaialdo. Tra i cappellani che l'officiarono vi fu dal 3 gennaio 1400 al 26 agosto 1401 Simone Fieschi; quest'ultimo venne nominato in seguito vescovo di Caffa nella colonia genovese in Crimea.\nNuovamente unita alla comunit\u00e0 parrocchiale di Sori dal 1420 al 1458, si distacc\u00f2 da essa nel periodo tra il 1556 e il 1564; durante la visita apostolica di monsignor Francesco Bossi (vescovo di Novara), nel 1582, egli stesso la trov\u00f2 distaccata da Sori e autonoma. La sua struttura corrisponde al disegno originale dell'antica costruzione e solamente il campanile dovette essere ricostruito nel 1854 e ancora nel 1885 dopo il cedimento a causa di un fulmine il 14 ottobre dello stesso anno."}
{"id": "1802735", "revid": "119991", "url": "https://it.wikipedia.org/wiki?curid=1802735", "title": "Torre dell'Orologio (Castell'Azzara)", "text": ""}
{"id": "1802739", "revid": "110157", "url": "https://it.wikipedia.org/wiki?curid=1802739", "title": "Microregione di Montenegro", "text": "Montenegro \u00e8 una microregione del Rio Grande do Sul in Brasile, appartenente alla mesoregione Metropolitana de Porto Alegre.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\n\u00c8 suddivisa in 21 comuni:"}
{"id": "1802741", "revid": "1431409", "url": "https://it.wikipedia.org/wiki?curid=1802741", "title": "Pierre Web\u00f3", "text": "Carriera.\nClub.\nWeb\u00f3 ha giocato nel Nacional di Montevideo dal 2000 al 2002 dove tra l'altro ha vinto 2 campionati uruguaiani ed \u00e8 stato capocannoniere della Copa Sudamericana 2002. Nell'estate 2002 \u00e8 arrivato in Europa al Legan\u00e9s militante nella Segunda Division spagnola, \u00e8 rimasto solo una stagione, prima di approdare in Primera Division l'anno successivo.\nViene acquistato dall'Osasuna dove rester\u00e0 per 4 stagioni, dal 2003 al 2007, il terzo anno, l'Osasuna raggiunge il quarto posto, l'anno successivo Webo pu\u00f2 disputare la Champions League, ma la squadra viene eliminata dall'Amburgo al terzo turno dei preliminari, disputa allora la Coppa Uefa dove Webo arriva fino alle semifinali segnando due reti, prima dell'eliminazione per mano dei futuri campioni del Siviglia.\nDal 2007 passa al Maiorca, ex club del connazionale Samuel Eto'o, in cui milita per quattro stagioni, mettendo a segno 27 gol in campionato.\nIl 30 luglio 2011 passa a titolo definitivo al club turco dell'\u0130stanbul B\u00fcy\u00fck\u015fehir Belediyesi Spor Kul\u00fcb\u00fc. Successivamente passa al Fenerbah\u00e7e per 3 milioni di euro, con la squadra di Istanbul firma un contratto che lo legher\u00e0 al club fino al giugno del 2015.\nIl 4 febbraio 2013, all'andata dei quarti di finale dell'Europa League 2012-2013, segna contro la il gol del vantaggio turco; la partita finir\u00e0 2 a 0 per il Fenerbah\u00e7e.\nNazionale.\nL'esordio con la nazionale del Camerun avviene nel 2003.\nNelle qualificazioni per il Mondiale 2006 il Camerun \u00e8 in girone con la Costa d'Avorio; quando mancano due giornate alla fine, il Camerun \u00e8 sotto di 2 punti, e lo scontro diretto in Costa d'Avorio finisce 3-2 per i \"leoni indomabili\", trascinati da Webo che firma tutte e tre le reti. Poi il Camerun pareggia all'ultima partita in casa con l'Egitto, la Costa d'Avorio invece vince e cos\u00ec si qualifica al mondiale, proprio a discapito di Webo e compagni.\nPartecipa alla Coppa d'Africa 2006 dove il Camerun \u00e8 eliminato ai quarti di finale ai rigori ancora per mano della Costa d'Avorio.\nNelle qualificazioni per il mondiale 2010 segna il primo gol nella vittoria per 2-0 sul Marocco all'ultima giornata; il Camerun in questo modo accede per la sesta volta alla fase finale del Mondiale.\nStatistiche.\nPresenze e reti nei club.\n\"Statistiche aggiornate al 16 aprile 2015.\""}
{"id": "1802747", "revid": "110157", "url": "https://it.wikipedia.org/wiki?curid=1802747", "title": "Alto Feliz", "text": "Alto Feliz \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Montenegro."}
{"id": "1802748", "revid": "183976", "url": "https://it.wikipedia.org/wiki?curid=1802748", "title": "Home Nation", "text": ""}
{"id": "1802750", "revid": "110157", "url": "https://it.wikipedia.org/wiki?curid=1802750", "title": "Bar\u00e3o", "text": "Bar\u00e3o \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Montenegro."}
{"id": "1802751", "revid": "36426", "url": "https://it.wikipedia.org/wiki?curid=1802751", "title": "Santa Maria Assunta a Bonistallo", "text": ""}
{"id": "1802752", "revid": "1313191", "url": "https://it.wikipedia.org/wiki?curid=1802752", "title": "Chiesa di San Lorenzo (Sori)", "text": "La chiesa di San Lorenzo \u00e8 un luogo di culto cattolico situato nella frazione di Teriasca, in via San Lorenzo, nel comune di Sori, nella citt\u00e0 metropolitana di Genova. La chiesa \u00e8 sede della parrocchia omonima del vicariato di Bogliasco-Pieve-Sori dell'arcidiocesi di Genova.\nStoria e descrizione.\nSecondo alcune fonti la sua costruzione fu voluta dagli stessi abitanti dei borghi di Teriasca e Cortino e ottennero il permesso per la sua edificazione il 27 agosto del 1654 dal cardinale Stefano Durazzo. Fu quindi costruita una chiesa - cappella, dedicata ai santi Lorenzo e Terenziano e sottoposta alla pieve di San Michele Arcangelo di Pieve Ligure, ultimata sul finire del 1657 con tre altari.\nLo stesso Durazzo concesse la facolt\u00e0 di celebrazione eucaristica il 7 gennaio del 1658 e successivamente rinnovata nel 1669 e 1718. La chiesa fu elevata al titolo di parrocchia tramite apposito decreto dell'arcivescovo di Genova Giuseppe Maria Saporiti il 16 maggio del 1755 con la sola intitolazione a san Lorenzo. Nello stesso decreto fu nominato il primo parroco, Andrea Vigne di Traso, gi\u00e0 reggente della comunit\u00e0 da sedici anni e che la resse fino al 1787.\nIl maggiore ampliamento venne compiuto intorno al 1860 dove s'ingrand\u00ec la struttura, divisione in tre navate, e si complet\u00f2 l'innalzamento del campanile a tre campane e orologio."}
{"id": "1802756", "revid": "110157", "url": "https://it.wikipedia.org/wiki?curid=1802756", "title": "Bom Princ\u00edpio", "text": "Bom Princ\u00edpio \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Montenegro.\nBreve storia.\nGi\u00e0 nel 1814 c'era un insediamento in zona, chiamato \"Serraria\", anche se la colonizzazione vera e propria inizi\u00f2 dal 1840. La citt\u00e0 \u00e8 diventata comune il 12 maggio 1982.\nHa come simbolo una fragola gigante, situata all'ingresso del suo territorio, poich\u00e9 vi sono circa 160 famiglie che coltivano questa pianta. Ne vengono coltivate circa 1000 tonnellate all'anno.\nOgni due anni si tiene la \"Festa Nacional do Moranguinho\" (Festa della fragola)."}
{"id": "1802758", "revid": "110157", "url": "https://it.wikipedia.org/wiki?curid=1802758", "title": "Brochier", "text": "Brochier \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Montenegro."}
{"id": "1802762", "revid": "110157", "url": "https://it.wikipedia.org/wiki?curid=1802762", "title": "Capela de Santana", "text": "Capela de Santana \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Montenegro."}
{"id": "1802768", "revid": "121575437", "url": "https://it.wikipedia.org/wiki?curid=1802768", "title": "Feliz", "text": "Feliz \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Montenegro."}
{"id": "1802780", "revid": "110157", "url": "https://it.wikipedia.org/wiki?curid=1802780", "title": "Harmonia (Brasile)", "text": "Harmonia \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Montenegro."}
{"id": "1802782", "revid": "729019", "url": "https://it.wikipedia.org/wiki?curid=1802782", "title": "Cosmodromo di Fort Churchill", "text": "Il cosmodromo sdi Fort Churchill \u00e8 un complesso di lancio di vettori canadese situato a Churchill, nel Manitoba. Il sito \u00e8 stato utilizzato dalla met\u00e0 degli anni cinquanta per lanci di vettori-sonda.\nLa costruzione del complesso inizi\u00f2 nel 1954 ad opera delle forze armate canadesi per studiare gli effetti dell'aurora polare sulle comunicazioni a distanza. Il programma cess\u00f2 nel 1955, ma il sito fu riaperto e notevolmente ampliato nel 1956 per la partecipazione del Canada all'anno geofisico internazionale. I lanci per gli esperimenti iniziarono nel 1957 ed il sito fu chiuso nuovamente nel dicembre 1978 quando l'anno geofisico internazionale termin\u00f2."}
{"id": "1802784", "revid": "1566286", "url": "https://it.wikipedia.org/wiki?curid=1802784", "title": "Marcello Giombini", "text": "Si afferm\u00f2 negli anni sessanta e settanta, quale artefice della corrente del rinnovamento nel campo della musica religiosa, soprattutto per quanto concerne l'\u00e0mbito liturgico.\nHa inoltre composto numerose colonne sonore di film, con predilezione per il genere dello \"spaghetti western\", ed \u00e8 stato un pioniere in Italia della musica elettronica.\nBiografia.\nDa giovane \u00e8 stato organista nelle chiese di Roma ed ha condotto attivit\u00e0 di musicologo. Fino agli anni cinquanta \u00e8 stato direttore del coro dell'Accademia Filarmonica Romana e dell'Orchestra sinfonica di Roma. \u00c8 stato inoltre compositore di musica sinfonica (eseguita anche dalle orchestre Rai) ed ha collaborato alla collana discografica \"Storia della musica italiana\", edita dalla RCA Italiana, come direttore d'orchestra per diversi brani di musica rinascimentale.\nAll'inizio degli anni sessanta comincia a dedicarsi alle colonne sonore per film, attivit\u00e0 che prosegue fino agli anni ottanta con oltre cento colonne sonore. Sono maggiormente conosciute quelle di vari western all'italiana (il ciclo \"Sabata\", \"Ballata per un pistolero\", di \"Tomboy - I misteri del sesso\" nel 1977, e di alcuni film horror come \"Antropophagus\"). In questa attivit\u00e0, come pure nel firmare qualche brano di musica leggera, adotta talvolta gli pseudonimi \"Pluto Kennedy\" o \"Marcus Griffin\".\nLe composizioni pi\u00f9 innovative, creative e sentite del maestro Giombini riguardano la musica liturgica. Nei primi anni collabora con lui Giuseppe Scoponi, quale autore dei testi.\nDopo l'esordio nel 1965, rappresentato dal 45 giri di musica leggera \"Non uccidere\", interpretato dal complesso I Barrittas, Giombini compone \"La Messa dei Giovani\" (nota come la \"messa beat\" per antonomasia), per voci, chitarre, basso, tastiere e percussioni, ovvero secondo i canoni tipici della musica beat. Vennero per l'occasione reclutati, oltre a I Barrittas, i complessi Angel and the Brains e The Bumpers, che interpretarono la messa beat per la prima volta a Roma, presso l'Aula Borrominiana dell'Oratorio dei Filippini alla Vallicella, il 27 aprile del 1966 davanti ad un folto pubblico e con ampia risonanza sui mass media.\n\"La Messa dei giovani\" rappresent\u00f2 non una semplice novit\u00e0 o un fatto di costume, ma una svolta, destinata a contrassegnare profondamente la musica liturgica, sulla scia delle aperture al nuovo volute dal Concilio Ecumenico Vaticano II, con l'avviata Riforma liturgica. Accanto al canto gregoriano, allora predominante, ed agli autori legati alla polifonia sacra o alla tradizione, si apr\u00ec infatti negli anni successivi un nuovo capitolo, denominato \"Rinnovamento\", che coinvolse e coinvolge tuttora molti compositori musicali.\nAncora oggi buona parte dei canti dell'assemblea durante le celebrazioni liturgiche sono cos\u00ec ascrivibili al repertorio musicale del \"Rinnovamento\", nel quale le composizioni di Giombini continuano a mantenere evidente collocazione, con brani quali \"Quando busser\u00f2\" (esequie), ma anche \"Vieni Ges\u00f9 resta con noi\" (tempo di Natale, meglio nota col titolo \"Dio si \u00e8 fatto come noi\"), \"Questa famiglia\", \"Canto la tua gloria\", \"Quando cammino\", \"Il Signore \u00e8 la luce\", \"Io ti offro\", \"Siamo arrivati\".\nL'autore ha acquisito una certa notoriet\u00e0 anche all'estero. In particolare taluni suoi brani sono ancora oggi cantati nelle chiese dei paesi di lingua spagnola.\nNel campo della musica religiosa le composizioni del maestro Giombini superano il numero di trecento, fra cui i fondamentali 150 \"Salmi per il nostro tempo\" (iniziati nel 1968 e terminati nel 1972), dei quali ha curato anche i testi, traendo ovviamente spunto dal messaggio biblico. Il repertorio religioso giombiniano \u00e8 stato in larghissima parte interpretato ed inciso su disco dal complesso Clan Alleluia. Mentre nelle prime canzoni (interpretate dal complesso Gli Alleluia), si avverte pienamente lo stile proprio della musica beat, in seguito il sound evolver\u00e0 verso la musica progressive, con frequenti richiami non solo a sonorit\u00e0 jazz, etno, spiritual, gospel songs e della musica elettronica, ma anche al canto religioso tradizionale. Giovanni Vianini, fra i maggiori cultori ed esperti in Italia di canto gregoriano e di canto ambrosiano, ha riproposto il salmo \"Il Signore \u00e8 la luce\" nell'LP \"La Settimana Santa\" (Rusty Records RRS 30229), assieme ai pi\u00f9 bei canti della tradizione.\nGiombini \u00e8 inoltre conosciuto dai cultori della musica elettronica per computer, quale uno dei primi compositori ed esecutori in Italia sul pionieristico Commodore 64, negli anni '70 e '80.\nFuori dall'ambito musicale, Giombini si \u00e8 interessato anche di numerologia. \u00c8 autore di una curiosa serie di 31 volumetti (dedicati a ciascun giorno del mese), pubblicati nel 2002, nei quali descrive la personalit\u00e0 e il destino nel numero del giorno natale. Nel 1958 aveva scritto il testo di alcuni racconti di fantascienza per la rivista \"Oltre il cielo\" (pubblicati anche in Francia), utilizzando lo pseudonimo Gianni Nebulosa. Questo particolare ambito lo vede autore di colonne sonore di taluni film degli anni '60 e '70.\nNegli ultimi anni di vita, Giombini ha riproposto nuovi brani in campo religioso, con testi della poetessa Maddalena Romeo Boni. La morte del compositore non ha consentito di portare a termine il progetto di un nuovo ciclo di salmi, bloccatosi al CD con i primi 25 canti.\nNel 2008 il gruppo rock \"Gli Illuminati\" ha inciso l'LP, pubblicato in vinile, \"Prendi la chitarra e prega\" (lo stesso titolo di una raccolta di Giombini del 1968), nel quale si ripropongono numerose composizioni religiose di Giombini, tratti dalle messe e dai Salmi.\nLe critiche alla musica liturgica di Giombini.\nPer l'esuberante vivacit\u00e0 del sound e per l'incisiva espressivit\u00e0 dei testi, le canzoni di Giombini sono state maggiormente apprezzate e valorizzate dal mondo giovanile. Hanno invece sub\u00ecto le critiche, pi\u00f9 o meno accese, di quanti rimanevano legati alla tradizione, spesso organisti e direttori di coro. Alcuni affermavano infatti che le composizioni di Giombini non favorivano il raccoglimento e la preghiera, oltre a rivelarsi inappropriate alla solennit\u00e0 del rito. I detrattori pi\u00f9 ostili non risparmiarono il ricorso ad argomentazioni moralistiche, approfittando di talune sue colonne sonore per film molto mediocri.\nAncora oggi qualcuno, incluse autorevoli figure del mondo ecclesiale, muove critiche di tale natura.\nEmblematiche appaiono le affermazioni di Valentino Miserachs Grau, gi\u00e0 preside del Pontificio istituto di musica sacra e Direttore della Cappella musicale liberiana. Cos\u00ec si esprime, riferendosi soprattutto alla musica sacra di Giombini degli anni '60 e '70:\n\u00ab [...] Erroneamente e ingiustamente tale musica di consumo, inconsistente, insulsa ed effimera, viene detta \"popolare\", come del resto altrettanto erroneamente vengono chiamati \"concerti\" quegli schiamazzi, quei frastuoni \"sconcertanti\" e quelle contorsioni che tanto deliziano oceaniche folle di sprovveduti. \u00c8 proprio questo falso genere \"popolare\", imposto dalla forza travolgente dei mezzi di comunicazione al servizio di mercanti senza scrupoli, che ha fatto inaridire le pure sorgenti del canto gregoriano e di quella musica popolare e colta, che costituivano il decoro pi\u00f9 bello delle nostre chiese e delle nostre celebrazioni, fomentando nel contempo un astio, un odio addirittura, di indubbia matrice maligna, poich\u00e9 si verifica all'interno della Chiesa e contro la Chiesa stessa\u00bb. In una conferenza tenuta in Messico la critica \u00e8 ancora pi\u00f9 violenta, giungendo ad additare Giombini come ateo.\nDon Gilberto Sessantini, organista e direttore dell'Ufficio di Musica Sacra della diocesi di Bergamo, si cimenta invece in una analisi musicologica e teologica sul canto \"Quando busser\u00f2\", giungendo a conclusioni fortemente critiche e negative.\nQuanto siano articolate, in una certa misura divergenti, le opinioni in materia, emerge eloquentemente dalle dichiarazioni di mons. Vincenzo De Gregorio, consulente nazionale per la musica liturgica nell'Ufficio Liturgico Nazionale della Conferenza Episcopale Italiana, attuale preside del Pontificio Istituto di Musica Sacra (immediato successore del citato Miserach Grau), il quale ha dichiarato, riferendosi direttamente alla Messa dei Giovani di Giombini: \u00abPrima (ossia prima del rinnovamento della musica liturgica, n.d.r.) le messe erano o tutte recitate o tutte cantate, ma cantate solo dal coro, solo da ascoltare. La Messa beat fu una sana apertura, ed era di qualit\u00e0, il guaio come sempre sono gli epigoni. Anzi, il guaio \u00e8 la cultura musicale inesistente degli italiani. In questo Paese ormai si canta solo a messa\u00bb.\nGiombini, dal canto suo, amava osservare che nessuno degli oppositori valut\u00f2 come i suoi canti fossero occasione di gioia per tanti giovani che, cantando a loro modo la gloria di Dio, ebbero sicuramente, come dice San Basilio, \u00abanime e menti illuminate dal Verbo, mentre credevano di ricevere solo piacere dalla musica\u00bb.\nMateriale inedito.\nTiziano Tarli riferisce dei seguenti brani, composti da Giombini, preparati per una tourn\u00e9e all'estero dei complessi I Barrittas, Angel and the Brains e The Bumpers, prevista nell'autunno 1966 ma annullata all'ultimo momento per ragioni non chiare (vedi Messa beat):"}
{"id": "1802788", "revid": "1573940", "url": "https://it.wikipedia.org/wiki?curid=1802788", "title": "Chiesa di San Bartolomeo (Sori)", "text": "La chiesa di San Bartolomeo \u00e8 un luogo di culto cattolico situato nella frazione di San Bartolomeo, in via San Bartolomeo, nel comune di Sori, nella citt\u00e0 metropolitana di Genova. La chiesa \u00e8 sede della parrocchia omonima del vicariato di Bogliasco-Pieve-Sori dell'arcidiocesi di Genova.\nStoria e descrizione.\nLa chiesa, intitolata all'apostolo Bartolomeo e situata nella frazione omonima, \u00e8 risalente al XII secolo e anticamente compare pi\u00f9 volte con le denominazioni di \"Besovenico\", \"Besenego\", \"Bossonengo, Bussonengo\". Della struttura originaria sono rimasti inalterati l'abside e il campanile con bifore.\nFu elevata al titolo di parrocchiale l'11 dicembre del 1638 in occasione della visita pastorale di Stefano Durazzo, cardinale e arcivescovo di Genova; la comunit\u00e0 religiosa fu cos\u00ec separata dalla parrocchia di Santa Margherita di Antiochia e gi\u00e0 il 30 dicembre dello stesso anno fu nominato il primo parroco Andronico Capurro.\nAll'interno \u00e8 conservata un'antica urna cineraria databile al periodo romano e illustrata in diversi atti della Societ\u00e0 Ligure di Storia Patria di Genova. Risale al 1902 la costruzione del monumento a \"Ges\u00f9 Redentore\" presso la cappella di Sant'Alberto."}
{"id": "1802789", "revid": "767487", "url": "https://it.wikipedia.org/wiki?curid=1802789", "title": "Linha Nova", "text": "Linha Nova \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Montenegro."}
{"id": "1802790", "revid": "365417", "url": "https://it.wikipedia.org/wiki?curid=1802790", "title": "Lose Control (Missy Elliott)", "text": "Lose Control \u00e8 un singolo della rapper statunitense Missy Elliott, pubblicato il 27 maggio 2005 come primo estratto dal sesto album in studio \"The Cookbook\".\nDescrizione.\nIl singolo, in collaborazione con Ciara e con Fat Man Scoop, \u00e8 stato pubblicato dalla The Goldmind Inc. e dalla Atlantic. Contiene dei campionamenti tratti da \"Body Work\" degli Hot Streak e da \"Clear\" dei Cybotron, entrambi brani del 1983.\nSuccesso commerciale.\nIl brano ha raggiunto la posizione 3 nella Billboard Hot 100, diventando cos\u00ec la nona top-ten di Missy Elliot, la quarta di Ciara e la prima di Fat Man Scoop.\nVideo musicale.\nIl videoclip, diretto da Colin Tilley, \u00e8 ambientato in vari luoghi, come un deserto o una camera nera, ma anche in una casa di legno, dove Missy e Ciara eseguono delle coreografie."}
{"id": "1802801", "revid": "767487", "url": "https://it.wikipedia.org/wiki?curid=1802801", "title": "Marat\u00e1", "text": "Marat\u00e1 \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Montenegro."}
{"id": "1802805", "revid": "118834", "url": "https://it.wikipedia.org/wiki?curid=1802805", "title": "Saffo (dramma)", "text": ""}
{"id": "1802807", "revid": "110157", "url": "https://it.wikipedia.org/wiki?curid=1802807", "title": "Chiesa di San Pietro (Sori)", "text": "La chiesa di San Pietro \u00e8 un luogo di culto cattolico situato nella frazione di Capreno, in via Capreno, nel comune di Sori, nella citt\u00e0 metropolitana di Genova. La chiesa \u00e8 sede della parrocchia omonima del vicariato di Bogliasco-Pieve-Sori dell'arcidiocesi di Genova.\nStoria e descrizione.\nLe prime notizie della chiesa risalgono ad un atto del 1143; nell'antico documento viene riportata la decisione del primo arcivescovo di Genova - Siro II - nella quale si ordinava il recupero delle decime della pieve di San Michele Arcangelo e delle quattro parrocchie sottoposte, ricavate dallo sfruttamento degli uliveti.\nDal 1322 al 1344 al rettore di Capreno fu sottoposta anche la comunit\u00e0 parrocchiale di Busonengo, decisione che venne confermata anche negli anni 1411 e 1477 quando al prete di Capreno fu aggiunta anche la parrocchia di Canepa. Il 7 novembre del 1597, su richiesta degli stessi caprenesi, le due comunit\u00e0 di Capreno e Canepa furono separate dall'arcivescovo Matteo Rivarola con l'obbligo da parte della popolazione del pagamento di 30 lire annue verso l'unico parroco di Capreno.\nLa tassa popolare fu sospesa il 28 febbraio del 1600 dallo stesso Rivarola poich\u00e9 nuovamente le due comunit\u00e0 di Capreno e Canepa furono seguite da un unico rettore; l'11 dicembre dello stesso anno, dopo la nomina di un nuovo rettore, il Vicario generale ripristin\u00f2 il pagamento delle trenta lire.\nNel periodo tra il 1603 e il 1606 le due comunit\u00e0 subirono continue separazioni e unioni; il 21 luglio 1603 - o 31 luglio secondo altre fonti - l'arcivescovo Orazio Spinola separava ufficialmente, cos\u00ec come attesta un atto notarile del notaio Giovanni Antonio Roccatagliata, le due parrocchie che per\u00f2 si riunirono poco dopo. Un successivo atto arcivescovile dello stesso Spinola del 25 luglio 1606 sanc\u00ec la nuova separazione tra Capreno e Canepa.\nIn occasione della visita pastorale del 3 aprile 1631 di monsignor Domenico de' Marini si ordin\u00f2 il rifacimento del tetto, dell'altare maggiore e del coro, questi ultimi furono benedetti dall'allora rettore il 22 dicembre 1638.\nA seguito dell'abbandono della vecchia chiesa, forse nel 1718, si diede l'ordine di edificare un nuovo edificio di culto molto pi\u00f9 ampio rispetto al precedente. Il 27 giugno del 1721 l'opera ormai ultimata fu consacrata dall'arciprete della pieve di San Michele di Sori Carlo Antonio Bertolotto; l'antistante piazzale in pietra fu invece inaugurato il 27 maggio del 1722."}
{"id": "1802811", "revid": "1305772", "url": "https://it.wikipedia.org/wiki?curid=1802811", "title": "Montenegro (Brasile)", "text": "Montenegro \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Montenegro."}
{"id": "1802819", "revid": "767487", "url": "https://it.wikipedia.org/wiki?curid=1802819", "title": "Pareci Novo", "text": "Pareci Novo \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Montenegro."}
{"id": "1802820", "revid": "1305772", "url": "https://it.wikipedia.org/wiki?curid=1802820", "title": "Po\u00e7o das Antas", "text": "Po\u00e7o das Antas \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Montenegro."}
{"id": "1802824", "revid": "110157", "url": "https://it.wikipedia.org/wiki?curid=1802824", "title": "Port\u00e3o", "text": "Port\u00e3o \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Montenegro."}
{"id": "1802827", "revid": "1305772", "url": "https://it.wikipedia.org/wiki?curid=1802827", "title": "Salvador do Sul", "text": "Salvador do Sul \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Montenegro."}
{"id": "1802832", "revid": "2130303", "url": "https://it.wikipedia.org/wiki?curid=1802832", "title": "Chiesa di Santa Maria Assunta (Sori)", "text": "La chiesa di Santa Maria Assunta \u00e8 un luogo di culto cattolico situato nella frazione di Canepa, in via Canepa, nel comune di Sori, nella citt\u00e0 metropolitana di Genova. La chiesa \u00e8 sede della parrocchia omonima del vicariato di Bogliasco-Pieve-Sori dell'arcidiocesi di Genova.\nStoria e descrizione.\nLa chiesa, secondo un registro arcivescovile, \u00e8 menzionata per la prima volta nel 1143 come \"cappella di Santa Maria de Canava\". Un successivo atto - datato al 19 novembre 1240 - testimonia le spese che il rettore di Canepa, l'arciprete di San Michele Arcangelo di Sori, il rettore di Capreno e il rettore di Busonengo sono chiamati a dar garanzia verso l'arcivescovo di Genova; tali spese furono stanziate dal clero genovese per la spedizione contro l'imperatore Federico II di Svevia in lotta con il pontefice Gregorio IX.\nLa comunit\u00e0 religiosa di Canepa, gi\u00e0 costituita in parrocchia secondo alcuni testi dell'epoca, divenne nel 1311 suffraganea della pieve di San Michele Arcangelo di Sori. Durante la visita apostolica di monsignor Francesco Bossi, nel 1582, egli trova la parrocchia aggregata alla comunit\u00e0 di san Pietro della frazione di Capreno; secondo altre fonti si verific\u00f2 invece il contrario, ossia fu la parrocchia di Capreno ad essere unita a quella di Canepa.\nFu il cardinale Orazio Spinola che rese Canepa il 21 luglio - o il 31 luglio secondo altre fonti - del 1603 parrocchia indipendente e benedicendo la consacrazione della chiesa. Secondo un atto notarile del 1\u00ba ottobre 1638 il rettore don Angelo Maria Mezano ricevette la donazione di 200 lire per l'ampliamento del coro; la somma fu donata dal Vicario generale Agostino Marliani.\nIl primo e notevole ampliamento si attu\u00f2 nel 1725, mentre un completo rifacimento dell'edificio venne effettuato tra il 1882 e il 1883. L'altare maggiore in marmo, intitolato alla Madonna del Soccorso, fu costruito nel 1825. Nei pressi del territorio parrocchiale rimangono ancora oggi i ruderi dell'antico ospizio o ospedale di San Giacono di Pozolo, con relativa chiesetta, edifici risalenti al XIII secolo."}
{"id": "1802833", "revid": "1884099", "url": "https://it.wikipedia.org/wiki?curid=1802833", "title": "And I", "text": "And I \u00e8 il quarto ed ultimo singolo estratto dall'album di debutto di Ciara, Goodies. \u00c8 stata interamente scritta ed eseguita solo da Ciara.\nInizialmente era stata scelta come terzo singolo, ma poi fu declinato e divenne il quarto.\nCiara ad un'intervista dichiar\u00f2 che \"Thug Style\" o \"Pick Up the Phone\" doveva essere il quarto singolo, ma quando Ciara ha suggerito come quarto singolo \"And I\" ai dirigenti della LaFace records, sono stati infelici perch\u00e9 volevano \"Next To You\" come quarto singolo.\nVideo.\nIl video di And I \u00e8 stato diretto da Fat Cats ed \u00e8 vagamente basato sul film del 1992 \"Guardia del corpo\", con Kevin Costner e Whitney Houston. Il video si svolge in un bosco ed inizia con la guardia del corpo di Ciar, che bussa alla porta di un pullman e la cantante scende. Carmelo Anthony prende il ruolo del ragazzo di Ciara. Nel video, Ciara sta girando un film, ambientato appunto in un bosco. Durante le riprese del film Ciara vede il suo ragazzo che parla con un'altra donna.\nNella seconda parte del video, invece, la guardia del corpo di Ciara le apre lo sportello dell'auto per farla scendere e all'esterno ci sono molti suoi numerosi fan con cartelloni con su scritto \"Ciara WE LOVE YOU\" oppure \"Ciara I LOVE U\". Un fan poi cerca di abbracciare Ciara, ma una guardia del corpo lo respinge. Ciara insieme alla sua guardia del corpo si avviano nel suo rimorchio per andare a trovare il ragazzo, ma quando la guardia apre la porta vede che il ragazzo si stava baciando con un'altra donna e allora non fa entrare Ciara.&lt;br&gt;\nCiara poi si siede su un tronco per le riprese e la guardia nota che una luce si stava per staccare e sarebbe cascata sopra la cantante, cos\u00ec la scansa e si abbracciano, capendo che in realt\u00e0 sono loro due ad amarsi. Il video termina con Ciara che porta un cavallo nel bosco. \u00c8 il primo video della cantante in cui non sono presenti delle coreografie."}
{"id": "1802840", "revid": "110157", "url": "https://it.wikipedia.org/wiki?curid=1802840", "title": "S\u00e3o Jos\u00e9 do Hort\u00eancio", "text": "S\u00e3o Jos\u00e9 do Hort\u00eancio \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Montenegro."}
{"id": "1802847", "revid": "110157", "url": "https://it.wikipedia.org/wiki?curid=1802847", "title": "S\u00e3o Jos\u00e9 do Sul", "text": "S\u00e3o Jos\u00e9 do Sul \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Montenegro."}
{"id": "1802851", "revid": "287204", "url": "https://it.wikipedia.org/wiki?curid=1802851", "title": "Ketil Bj\u00f8rnstad", "text": "Biografia.\nBj\u00f8rnstad, inizialmente pianista di estrazione classica, approda nella musica jazz attraverso l'ascolto di \"In a Silent Way\" di Miles Davis, e in seguito l'ascolto di interpreti jazz come Bill Evans e Thelonious Monk.\nI suoi dischi presentano, spesso insieme al violoncellista David Darling, musica ispirata a paesaggi nordici, fiordi, contemplazione del mare; la sua discografia \u00e8 infatti centrata sul tema marino con molti dischi legati alle storie acquatiche. Ha collaborato con vari artisti, tra cui David Darling, Terje Rypdal, Jon Christensen, Jan Garbarek, Arild Andersen, Trilok Gurtu.\nOltre all'attivit\u00e0 musicale, Bj\u00f8rnstad svolge anche attivit\u00e0 di scrittore, e ha pubblicato circa 20 libri di novelle e poesie.\nPremi e riconoscimenti.\n1974 - Spellemannprisen - categoria album strumentale per \"Berget det bl\u00e5\""}
{"id": "1802853", "revid": "110157", "url": "https://it.wikipedia.org/wiki?curid=1802853", "title": "S\u00e3o Pedro da Serra", "text": "S\u00e3o Pedro da Serra \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Montenegro."}
{"id": "1802854", "revid": "125960516", "url": "https://it.wikipedia.org/wiki?curid=1802854", "title": "Consiglio di presidenza della giustizia amministrativa", "text": "Il Consiglio di presidenza della giustizia amministrativa (CPGA), nell'ordinamento italiano odierno, \u00e8 l'organo di autogoverno dei magistrati dei tribunali amministrativi regionali, del Consiglio di Stato e del Consiglio di giustizia amministrativa per la Regione siciliana, ossia della magistratura amministrativa.\nIl Consiglio di Presidenza della giustizia amministrativa \u00e8 stato introdotto dalla , in analogia al Consiglio Superiore della Magistratura. La sua composizione \u00e8 stata in seguito modificata dalla , che ha aggiunto i membri eletti dal Parlamento, parallelamente a quanto prevede la Costituzione per il Consiglio Superiore della Magistratura.\nStruttura.\nIl Consiglio di presidenza della giustizia amministrativa \u00e8 costituito con decreto del Presidente della Repubblica, su proposta del Presidente del Consiglio dei ministri, ha sede a Roma, presso il Consiglio di Stato, ed \u00e8 composto da:\nI componenti elettivi durano in carica quattro anni e non sono immediatamente rieleggibili.\nIl Consiglio di presidenza elegge il proprio \"vicepresidente\" tra i componenti eletti dal Parlamento.\nFunzioni.\nIl Consiglio di presidenza della giustizia amministrativa:"}
{"id": "1802869", "revid": "1543377", "url": "https://it.wikipedia.org/wiki?curid=1802869", "title": "Twirling", "text": "Il twirling \u00e8 una disciplina ginnico-sportiva e uno sport individuale, di coppia e di squadra, maschile e femminile, caratterizzato dall'uso di un attrezzo denominato bastone e da movimenti del corpo che seguono con armonia una base musicale.\nDescrizione.\nIl bastone \u00e8 un'asta metallica a sezione circolare di lunghezza variabile tra i 50 e i 75\u00a0cm, alle cui estremit\u00e0 vi sono due pomelli in gomma: uno piccolo (\"\"tip\") ed uno grande (\"ball\").\nIl termine twirling deriva dal verbo inglese \"to twirl\"\" ovvero roteare, riferito al movimento del bastone che \u00e8 coordinato con movimenti del corpo. La base musicale implica delle componenti ritmiche ed espressive che integrano gli elementi tecnici.\nI movimenti del bastone e del corpo sono giudicati in base a regolamenti nazionali e internazionali. Infatti, analogamente ad altri sport (come la ginnastica ritmica), le classifiche sono determinate da una giuria che valuta il merito tecnico e l'espressione artistica.\nAlcuni elementi tecnici fondamentali sono:\nLa preparazione atletica consiste inizialmente nella ginnastica formativa, per poi approfondire gli elementi fondamentali tipici di altre discipline quali la danza, la ginnastica ritmica e la ginnastica artistica: scioltezza, equilibrio, coordinazione, armonia nei movimenti ed elementi di acrobatica.\nStoria.\nIl twirling nasce nelle isole Samoa nell'Oceano Pacifico, dove sembra che alcune danzatrici usassero esibirsi con bastoni colorati.\nNegli Stati Uniti d'America, durante gli anni venti, davanti ai musicisti delle bande musicali si esibiva un mazziere che manovrava un bastone lungo circa 80\u00a0cm. Nel tempo le mazze furono modificate diventando pi\u00f9 leggere e maneggevoli.\nDopo gli anni trenta nacquero le majorette a scopo folkloristico.\nParallelamente alla diffusione delle majorettes, si \u00e8 sviluppata anche una vera e propria disciplina sportiva che ha abbandonato lo scopo dell'intrattenimento.\nNel mondo.\nLa World Baton Twirling Federation (WBTF) nasce a Londra nell'ottobre del 1977 grazie all'impegno della federazione italiana e di quella americana. Nell'aprile del 1978 vengono approvati Statuto e Atto costitutivo a Las Palmas nelle Isole Canarie. Il primo meeting mondiale si tenne a Venezia in Piazza San Marco fra il 31 marzo e il 1\u00ba aprile del 1979.\nOltre all'Italia e agli Stati Uniti d'America, attualmente fanno parte della WBTF: Australia, Belgio, Brasile, Canada, Spagna, Croazia, Inghilterra, Francia, Germania, Ungheria, Irlanda, Giappone, Paesi Bassi, Norvegia, Scozia, Seychelles, Slovenia, Sudafrica, Svezia e Svizzera..\nInoltre, 15 di questi Paesi fanno parte anche della federazione europea di twirling denominata CETB, \"Conf\u00e9d\u00e9ration Europ\u00e9enne de Twirling B\u00e2ton\". Viene fondata nel 1978 dalle federazioni nazionali di Belgio, Francia, Germania, Inghilterra, Italia, Lussemburgo e Svizzera, con l'obiettivo di diffondere il twirling nel Continente. Attualmente la CETB rappresenta un punto di riferimento per 650 societ\u00e0, 18000 atleti, 300 allenatori e 200 giudici.\nAttualmente sono due le federazioni mondiali che organizzano competizioni di twirling:\nIn Italia.\nLa Federazione Italiana Twirling, fondata nel 1974 a Robbio, \u00e8 riconosciuta dal CONI e prende parte ai Campionati Mondiali ed Europei organizzati rispettivamente dalla WBTF e dalla CETB.\nSul territorio nazionale la FITw \u00e8 suddivisa in Comitati Regionali che rappresentano il punto di riferimento per le singole societ\u00e0 sportive. I Comitati Regionali svolgono il ruolo di tramite tra la FITw e le societ\u00e0, si occupano dell'amministrazione, dei contatti con le sedi regionali del CONI, dell'organizzazione dei campionati regionali e di corsi per atleti e tecnici..\nEsistono 8 comitati regionali (Piemonte, Lombardia, Sicilia, Triveneto, Lazio, Marche, Liguria e Toscana) per un totale di 63 societ\u00e0.\nOgni anno la FITw, sulla base dei risultati dei campionati, stila una classifica delle societ\u00e0. Nel 2009 le prime dieci posizioni erano le seguenti:\nLe gare sono strutturate, a seconda del livello degli atleti, in serie A, B, C, D, Preagonismo e Propaganda. Nell'agonismo le specialit\u00e0 sono individuali (freestyle, solo, 2 bastoni), duo, team (da 5 a 9 elementi) e gruppo (oltre i 10 elementi).\nVi \u00e8 inoltre una suddivisione per fasce di et\u00e0:\nI campionati di \"serie D\" prevedono esercizi individuali obbligatori (identici per tutti i partecipanti) a corpo libero o di tecnica twirling.\nAi campionati di \"serie B e C\" (suddiviso in C1 e C2) partecipano atleti individuali, duo e squadre. Sono organizzati in tre gare regionali che assegnano i titoli regionali e inoltre fungono da selezione per la finale nazionale (rispettivamente il \"Campionato nazionale di Serie B\" e il \"Trofeo delle Regioni\").\nIl campionato di \"serie A\" (suddiviso in A1 e A2) prevede la partecipazione di atleti individuali, duo, e squadre. Si svolge su tre fasi nazionali e assegna i titoli di campioni italiani. Dalla classifica finale della categoria A1 la Federazione seleziona le atlete che partecipano alle competizioni internazionali.\nIl 26 gennaio 2010 presso il salone d'Onore del CONI si sono svolti i festeggiamenti per i 35 anni d'attivit\u00e0 della FITw, presenti il Presidente della FITw Peppino Giamminola, il Presidente del CONI Gianni Petrucci e il Presidente della CEBT Jean Claude Stainer. In occasione di questo riconoscimento Petrucci ha premiato ufficialmente l'atleta Chiara Stefanazzi per i suoi meriti sportivi (2 titoli Mondiali 1993 e 1996, 4 titoli europei 1994-1996-1998-2000 e i titoli italiani dal 1994 al 2002).\nCompetizioni internazionali.\nL'Italia partecipa a tre diversi tipi di competizioni internazionali:\nEsistono anche due competizioni internazionali per societ\u00e0:\nCampionati mondiali.\nLa principale competizione a livello internazionale, organizzata dalla WBTF, \u00e8 il Campionato mondiale di Twirling. La prima edizione si tenne a Seattle nel 1980 e assegnava i soli titoli del freestyle maschile (senior) e femminile (junior e senior). Sono state introdotte solo successivamente le categorie team (1981) e duo (1993). Fino al 2008 i Campionati mondiali si sono svolti annualmente; la WBTF ha deciso, a partire dal 2010, di organizzarli ogni due anni (venendo incontro alle federazioni europee che negli anni in cui si disputavano i Campionati europei non sempre partecipavano alle competizioni mondiali).\nCitt\u00e0 organizzatrici e titoli assegnati:\nInternational Cup.\nDal 2005, la WBTF ha introdotto l'International Cup di Twirling, una competizione a livello internazionale destinata alle singole societ\u00e0. Fino al 2008, l'International Cup si teneva in concomitanza con i Campionati Mondiali. Dal 2009 si svolge invece ogni due anni.\nCampionati europei.\nLa pi\u00f9 prestigiosa competizione per nazioni europee, organizzata dalla CETB, \u00e8 il Campionato europeo di Twirling. La prima edizione si tenne ad Annecy, in Francia, nel 1980 e assegnava i titoli del freestyle maschile (senior), femminile (junior e senior) e team. Solo successivamente sono state introdotte le categorie gruppo (1985) e duo (1996). Negli anni in cui non si svolgono i Campionati europei di norma la CETB organizza la Coppa Europa per clubs.\nCitt\u00e0 organizzatrici e titoli assegnati:"}
{"id": "1802870", "revid": "110157", "url": "https://it.wikipedia.org/wiki?curid=1802870", "title": "S\u00e3o Sebasti\u00e3o do Ca\u00ed", "text": "S\u00e3o Sebasti\u00e3o do Ca\u00ed \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Montenegro."}
{"id": "1802874", "revid": "27723", "url": "https://it.wikipedia.org/wiki?curid=1802874", "title": "Sidney S. Culbert", "text": ""}
{"id": "1802878", "revid": "110157", "url": "https://it.wikipedia.org/wiki?curid=1802878", "title": "S\u00e3o Vendelino", "text": "S\u00e3o Vendelino \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Montenegro."}
{"id": "1802882", "revid": "137928", "url": "https://it.wikipedia.org/wiki?curid=1802882", "title": "Wide XGA", "text": ""}
{"id": "1802883", "revid": "137928", "url": "https://it.wikipedia.org/wiki?curid=1802883", "title": "WXGA", "text": ""}
{"id": "1802884", "revid": "110157", "url": "https://it.wikipedia.org/wiki?curid=1802884", "title": "Tupandi", "text": "Tupandi \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Montenegro."}
{"id": "1802887", "revid": "767487", "url": "https://it.wikipedia.org/wiki?curid=1802887", "title": "Vale Real", "text": "Vale Real \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Montenegro."}
{"id": "1802888", "revid": "2025104", "url": "https://it.wikipedia.org/wiki?curid=1802888", "title": "Sindrome da compressione nervosa", "text": " \nPer sindromi da compressione nervosa in campo medico, si intendono quell'insieme di sindromi che si manifestano con una compressione dei nervi anormale causando forte dolore alla persona, e sintomi collegati alla neuropatia periferica. Derivano da compressione e intrappolamento del nervo o da infiammazione a causa di pressione. Si tratta perlopi\u00f9 di mononeuriti e mononeuropatie (o mononeuropatie multiple).\nEziologia.\nIl nervo risulta intrappolato o compresso per diversi motivi, classicamente per infiammazione dei tendini o della guaina di essi, a causa di movimenti ripetitivi e anomali, come il continuo appoggiarsi sui gomiti o continue stimolazioni (eccessive flessioni). Per quanto riguarda le patologie che possono influire vi \u00e8 la presenza di cisti gangliari o arterite, ma l'eziologia pu\u00f2 essere anche di tipo traumatico, idiopatico, autoimmune (artrite), di vario tipo (amiloidosi, neuropatia diabetica) o genetica da ispessimento congenito della guaina mielinica (es. neuropatia tomaculare detta anche neuropatia con predisposizione alla paralisi da pressione).\nTipologia.\nA seconda della localizzazione (nervo interessato) ritroviamo:\nSintomatologia.\nI sintomi pi\u00f9 comuni di tali sindromi sono il dolore, parestesia, intorpidimento.\nTerapia.\nIl trattamento mira inizialmente all'immobilizzazione o limitazione di movimento dell'arto coinvolto, ma se non dovesse essere sufficiente si provvede a decompressione chirurgica."}
{"id": "1802900", "revid": "228587", "url": "https://it.wikipedia.org/wiki?curid=1802900", "title": "Girls in love", "text": ""}
{"id": "1802905", "revid": "599013", "url": "https://it.wikipedia.org/wiki?curid=1802905", "title": "Kakadu", "text": ""}
{"id": "1802912", "revid": "767487", "url": "https://it.wikipedia.org/wiki?curid=1802912", "title": "Stig Claesson", "text": "Studia all'Accademia delle Belle Arti. Il suo temperamento artistico non viene meno nel corso della sua vita: alterna, infatti, l'attivit\u00e0 di disegnatore (che lascia profonde tracce anche nel suo stile particolarmente dotato di qualit\u00e0 visiva) e quella di scrittore. Al centro della sua produzione, che si compone principalmente di romanzi ma anche di racconti e saggi, \u00e8 spesso la Svezia con le sue usanze e le sue particolarit\u00e0."}
{"id": "1802915", "revid": "287204", "url": "https://it.wikipedia.org/wiki?curid=1802915", "title": "Jorn Riel", "text": ""}
{"id": "1802918", "revid": "767487", "url": "https://it.wikipedia.org/wiki?curid=1802918", "title": "Sven \u00c5ge Madsen", "text": "Ha una formazione scientifica, ha studiato matematica all'universit\u00e0 di \u00c5rhus.\nPer la sua attivit\u00e0 ha ricevuto diversi premi tra cui il Premio per la letteratura dell'Accademia danese (1972), il premio della critica (1976), il Premio dei Librai Danesi (2000), il Premio della Radio Danese per il Miglior Romanzo (2000)."}
{"id": "1802920", "revid": "287204", "url": "https://it.wikipedia.org/wiki?curid=1802920", "title": "Sven Age Madsen", "text": ""}
{"id": "1802927", "revid": "1543377", "url": "https://it.wikipedia.org/wiki?curid=1802927", "title": "Elveconi", "text": "Gli Elveconi (Helvaeonae, Elvecones, Aelvaeones o Ailouaiones) furono un'antica trib\u00f9 germanica orientale, secondo Tacito parte del popolo dei Lugi. che fossero collegati anche con gli Illevioni della Scandinavia.\nI Lugi si trovavano in Slesia, l'attuale Polonia, ma la collocazione etnografica degli Elveconi \u00e8 puramente ipotetica. Successivi autori, come ad esempio Johann Jacob Hofmann (1635-1706), identificarono il popolo di Tacito con un popolo citato da Tolomeo, gli \"Ailouaiones\" (in greco), latinizzato in \"Aelvaeones\"."}
{"id": "1802929", "revid": "38275", "url": "https://it.wikipedia.org/wiki?curid=1802929", "title": "Gruppo di Combattimento &quot;Friuli&quot;", "text": ""}
{"id": "1802930", "revid": "212608", "url": "https://it.wikipedia.org/wiki?curid=1802930", "title": "Pensiero rinascimentale", "text": ""}
{"id": "1802931", "revid": "116965897", "url": "https://it.wikipedia.org/wiki?curid=1802931", "title": "Punto fiduciale", "text": "Il punto fiduciale (PF) \u00e8 un particolare topografico della Cartografia Catastale Italiana, univocamente individuato e geometricamente definito, idoneo a essere utilizzato come riferimento per tutte le misure inerenti alle operazioni di formazione e adeguamento della cartografia e di redazione degli atti geometrici di aggiornamento del Catasto Terreni da parte dei tecnici professionisti abilitati.\nIstituzione e Scopo.\nLa rete dei PF \u00e8 stata istituita con la Circolare 2/87 del Ministero delle Finanze: &lt;br&gt; \n&lt;br&gt;\nLo scopo \u00e8 dichiarato nel testo della stessa circolare: \nSuccessive integrazioni alle procedure degli atti di aggiornamento furono introdotte con la successiva Circolare 2/88. &lt;br&gt;\nLa Circolare 5/89 provvide a normare il caso in cui la maglia dei punti fiduciali non fosse stata completa o si fosse rivelata insufficiente alle necessit\u00e0, identificando le procedure per la sostituzione, la modifica o l'inserimento di un nuovo Punto Fiduciale. &lt;br&gt;\nSimbologia.\nI punti fiduciali sono indicati con la simbologia PFxx/yyyz/A000, dove:\n&lt;br&gt;xx indica il numero del punto fiduciale,&lt;br&gt;yyy il Foglio catastale,&lt;br&gt;z indica l'eventuale allegato del foglio catastale contraddistinto da una lettera o dal carattere 0 (zero) nel caso non presente,&lt;br&gt;A000 il codice catastale del Comune.&lt;br&gt;esempio: PF02/0010/L256 identifica il punto fiduciale numero 2 del foglio catastale 1 nel Comune di Torre d'Arese (codice catastale L256).&lt;br&gt;esempio: PF15/020A/H501 identifica il punto fiduciale numero 15 nell'allegato A del foglio catastale 20 nel Comune di Roma (codice catastale H501).\nMonografia (MON).\nLa Monografia di un punto fiduciale (MON) \u00e8 una raccolta di informazioni che consente di localizzare esattamente Il Punto Fiduciale mediante coordinate espresse nei formati standard Cassini-Soldner (o Gauss-Boaga o UTM-WGS84), la quota altimetrica, il grado di attendibilit\u00e0, nonch\u00e9 immagini fotografiche e cartografiche o una bozza di disegno che consenta di identificarlo con precisione.\nAttendibilit\u00e0 (Planimetrica).\nL\u2019attendibilit\u00e0 del rilievo planimetrico dei punti fiduciali \u00e8 rappresentata da un codice numerico che denota l\u2019attendibilit\u00e0 di un P.F. in funzione sia dell\u2019attendibilit\u00e0 intrinseca delle misure che dell\u2019attendibilit\u00e0 derivante dalla scelta dei P.F. costituenti il triangolo fiduciale per un particolare rilievo.&lt;br&gt;\nAttendibilit\u00e0 (Altimetrica).\nL\u2019attendibilit\u00e0 altimetrica dei punti fiduciali \u00e8 rappresentata da un valore convenzionale 04 nel campo relativo alla attendibilit\u00e0 altimetrica tenendo conto che si attribuisce l'attendibilit\u00e0 altimetrica per:\nTabella attuale dei punti fiduciali (TAF).\nLa Tabella attuale dei punti fiduciali (Taf) contiene l'archivio dei dati metrici e descrittivi dei punti fiduciali ricadenti in un Comune.&lt;br&gt; L\u2019archivio viene aggiornato con cadenza mensile e il relativo file \u00e8 scaricabile gratuitamente dalle pagine degli uffici provinciali - Territorio. &lt;br&gt; Il file, in formato ASCII, contiene l\u2019archivio dei punti fiduciali ricadenti nella provincia d\u2019interesse ed \u00e8 strutturato con un tracciato record - pdf che, per ogni punto fiduciale (PF), riporta i seguenti dati:&lt;br&gt;\n\u00c8 altrimenti possibile consultare le singole monografie dalla pagina di ricerca dell'agenzia delle Entrate.\nMutue distanze dei punti fiduciali (DIS).\nL\u2019archivio viene aggiornato con cadenza bimestrale e il relativo file \u00e8 scaricabile gratuitamente dalle pagine degli uffici provinciali dell'Agenzia delle Entrate (ex Agenzia del Territorio).&lt;br&gt;\nIl file, in formato ASCII, contiene l\u2019archivio delle mutue distanze dei punti fiduciali (PF) ricadenti nella provincia d\u2019interesse ed \u00e8 strutturato con un tracciato record che riporta i seguenti dati:&lt;br&gt;"}
{"id": "1802934", "revid": "124803027", "url": "https://it.wikipedia.org/wiki?curid=1802934", "title": "Kazuo Shiraga", "text": "Biografia.\nFiglio di un proprietario di un negozio di kimono, durante la guerra decide di rimanere nella sua citt\u00e0 natale di Amagasaki e studiare alla Scuola di Pittura Municipale di Kyoto in cui si diploma nel 1948. Dopo la guerra, inizia a nutrire interesse nella pittura occidentale.\nNel 1952, quando ancora pratica la pittura ad olio, fonda il primo gruppo d\u2019avanguardia giapponese, lo Zero-Kai. Il gruppo, sosteneva che l\u2019arte dovesse ripartire dal punto zero assoluto per potersi sviluppare secondo la propria inclinazione personale. \nKazuo Shiraga, ritorna in Italia nel 1984 con una sua personale alla Galleria Milano. La stessa, inaugurer\u00e0 nel 1987 un'altra mostra su Shiraga e il Gutai.\nSi unisce al gruppo Gutai nel 1955 lasciando il Gruppo O della Shineisaku Association. L'idea fondamentale del gruppo, nell'anno dopo la scoperta dell'Informale, \u00e8 la supremazia della materia e dell'azione sul pensiero, sullo schema e la composizione - idea che si manifesta sia nelle performance che nelle opere di Shiraga. Per la prima volta un action painting\n\"Non puoi ottenerlo pensandoci\"\n\"Non puoi ottenerlo non pensandoci\" (dallo Zenrin)\nInizia cos\u00ec il testo di Carla Lonzi per la mostra di Kazuo Shiraga, all'ICAR di Torino il 7 marzo 1962.\nQuando la tecnica del dripping di Jackson Pollock si afferm\u00f2 come una delle possibili tecniche del dipingere, sembr\u00f2 che l'automatismo psichico avesse toccato con essa la punta estrema di liberazione del segno non solo da ogni esigenza di rappresentazione, il che era gi\u00e0 avvenuto nell'astrattismo, ma da ogni possibile vincolamento del segno a significati precostituiti. In effetti, sia il modo stesso del dripping sia il risultato, quei grovigli ossessivi, poterono apparire privi di ogni mediazione intellettuale, momenti di una tensione certamente drammatica ma, insieme, sperimentazione di un reale che escludeva ogni dissidio.\nMa anche nelle opere pi\u00f9 dirette dell'americano una trama mentale, una organizzazione del quadro secondo le analisi del cubismo sussiste sempre come reticolo luminoso che sostiene e accentra la disposizione dei segni colorati, li fa vivere - oltre l'immediatezza del loro vitalismo - in un possibile ordine formale.\nFu certamente uno dei motivi di frustrazione che portarono di nuovo Pollock alla figura, l'accorgersi che, nello stesso momento che un braccio lancia il segno sulla tela, automaticamente si manifesta come un attento segnalatore della cultura del pittore e delle sovrastrutture ideali. Finisce che un ricordo del mondo, come particolari articolazioni formali, resta imbrigliato nel procedere del dripping. Pollock lascia cos\u00ec un'opera in cui l'unicit\u00e0 del gesto pittorico \u00e8 avvistata, ma non raggiunta, in cui la dissociazione, in tutti i suoi modi (coscienza-inconscio, spontaneit\u00e0-controllo, ecc.), sussiste convulsamente fin nella struttura nervosa dell'artista. Questo dramma, che gi\u00e0 una storiografia romanzesca ha trasformato in epopea con Pollock uguale \"uomo di frontiera americano\", \u00e8 uno dei contenuti autentici degli ultimi anni della vicenda artistica e le figure che con lui meglio lo rappresentano, come Wols, sono quelle che aprono sul futuro. E con le opere di Shiraga lo stiamo forse, gi\u00e0 toccando.\nSi sa che Shiraga lavorava in questo modo: appeso a una corda si gettava sulla tela stesa a terra e cosparsa di grumi di colore, che distende strisciandovi sopra con i piedi secondo il modo oscillatorio della corda medesima. Una tale tecnica, a prima vista solo una variante estremizzata di quella di Pollock, che certo costituisce il suo immediato precedente, sembra tuttavia implicare un superamento sostanziale: la definitiva liberazione dallo schermo intellettuale e corrispondentemente, la sostituzione di un movimento naturale e completamento sciolto a un gesto ossessivo e contratto."}
{"id": "1802940", "revid": "767487", "url": "https://it.wikipedia.org/wiki?curid=1802940", "title": "Aeroporto internazionale Juan Santamar\u00eda", "text": ""}
{"id": "1802944", "revid": "125784773", "url": "https://it.wikipedia.org/wiki?curid=1802944", "title": "Nicholas Braun", "text": "Figlio dell'attore Craig Braun e Elizabeth Lyle, i suoi genitori divorziarono quando aveva 5 anni.\nHa recitato nel ruolo di Zack nel film \"Sky High - Scuola di superpoteri\" (con Michael Angarano) del 2005 e nel ruolo di Zeke nel film Disney \"Gli esploratori del tempo\" del 2008."}
{"id": "1802960", "revid": "2217845", "url": "https://it.wikipedia.org/wiki?curid=1802960", "title": "Sindrome di De Quervain", "text": "Per sindrome o morbo di De Quervain si intende una infiammazione cronica o acuta della guaina comune dei tendini dei muscoli estensore breve del pollice e abduttore lungo del pollice. Solitamente i tendini abduttore lungo del pollice (ALP) ed estensore breve del pollice (EBP) scorrono in una guaina comune in corrispondenza del comparto radiale del polso. \u00c8 possibile comunque riscontrare una variante anatomica pi\u00f9 rara in cui la guaina \u00e8 suddivisa in due comparti da una lamina fibrosa (variante Wolf Krause). \nEziologia.\nLe cause che conducono alla sindrome o morbo di De Quervain sono:\nSintomatologia.\nIl sintomo principale \u00e8 il dolore: i pazienti lo avvertono quando adoperano il pollice nei movimenti di estensione o di presa.\nSpesso si associa a gonfiore, tumefazione in corrispondenza della guaina di De Quervain alla stiloide / comparto radiale del polso nel cui interno scorrono i tendini estensore breve del pollice (EBP) e abduttore lungo del pollice (ALP).\nSe la malattia persiste, il processo infiammatorio conduce a fibrosi e conseguente intrappolamento dei tendini EBP e ALP all'interno della guaina. Ci\u00f2 pu\u00f2 causare un fenomeno di scatto o di blocco con l'abduzione o estensione del pollice, e conseguente decorso clinico pi\u00f9 resistente al trattamento.\nSe il paziente lamenta parestesie o formicolii, saranno necessari degli approfondimenti per valutare diagnosi alternative (per esempio, sindrome del tunnel carpale, radicolopatia cervicale).\nEsame obiettivo.\nNel lato radiale del polso si evidenzier\u00e0 dolore, gonfiore, edema e dolenzia alla pressione.\nPer la conferma della diagnosi si effettuer\u00e0 il test di Finkelstein che consiste nella deviazione ulnare passiva del polso mentre il pollice \u00e8 in flessione e le dita sono piegate, da cui una recrudescenza della sintomatologia.\nLa forza alla prensione e alla morsa \u00e8 ridotta a causa del dolore o della mancanza di uso dovuta al dolore.\nSensibilit\u00e0 e riflessi tendini profondi sono normali.\nIndagini diagnostiche.\nLa \"diagnosi\" \u00e8 prevalentemente \"clinica\".\nLa radiografia del polso serve per escludere altre possibili cause di dolore (come artrosi o frattura dello scafoide, morbo di Kienbock).\nL'ecografia viene preferita alla risonanza magnetica nucleare del polso per la diagnosi di tendini, sinovite o tenosinovite.\nTerapia.\nInizialmente il trattamento \u00e8 caratterizzato da riposo relativo (si devono evitare le attivit\u00e0 che esacerbano il dolore) e ghiaccio locale a cicli per 1 o 2 settimane. FANS, compresi gli inibitori di COX-2, aiutano nel ridurre il dolore e l'infiammazione. In alcuni casi viene prescritta una doccia del pollice per ridurre i movimenti e risolvere quindi pi\u00f9 rapidamente l'infiammazione.\nLa terapia fisica e la terapia occupazionale hanno come obiettivi la riduzione dell'infiammazione, la riduzione del dolore, il rinforzo dei muscoli circostanti e lo sviluppo di strategie alternative per salvaguardare l'articolazione favorendo l'economia articolare.\nL'iniezione di anestetico locale in associazione a steroidi avviene nel primo compartimento dorsale del polso e porta a un significativo sollievo dei sintomi. Bisogna per\u00f2 fare attenzione a non ripetere eccessivamente queste somministrazioni (massimo 2 o 3, nei casi in cui la prima iniezione non risolva i sintomi), perch\u00e9 gli steroidi possono favorire la fibrosi dei tendini e peggiorare il quadro.\nLa chirurgia viene considerato un trattamento di seconda scelta. L'intervento chirurgico consiste nel praticare incisione e apertura della guaina di De Quervain. Talvolta si rende necessaria la tenolisi dei tendini EBP e ALP per la sindrome aderenziale di frequente riscontro. L'intervento chirurgico pu\u00f2 essere eseguito in anestesia locale o locoregionale di blocco del plesso brachiale in campo reso esangue con benda di Esmark al fine di evitare lesioni iatrogene a carico dei rami nervosi periferici collaterali sensitivi del Nervo radiale. All'intervento chirurgico segue un periodo di riposo funzionale e di chinesiterapia di recupero funzionale fino alla completa restitutio ad integrum postoperatoria."}
{"id": "1802961", "revid": "204012", "url": "https://it.wikipedia.org/wiki?curid=1802961", "title": "Tendinite della lavandaia", "text": ""}
{"id": "1802962", "revid": "137928", "url": "https://it.wikipedia.org/wiki?curid=1802962", "title": "Quoto", "text": ""}
{"id": "1802968", "revid": "767487", "url": "https://it.wikipedia.org/wiki?curid=1802968", "title": "Rosie Wiederkehr", "text": "Biografia.\nNata a Lucerna (Svizzera) inizia sin da piccola a studiare canto e chitarra, suonando con varie formazioni rock e funky. Nel 1986 si avvicina alla musica etnica collaborando con gruppi di musica tradizionale del meridione italiano e dell'Africa. Completa le sue basi musicali studiando canto alla Scuola jazz di Lucerna.\nAgricantus e il plurilinguismo.\nNel 1990 Rosie Wiederkehr entra a far parte del gruppo Agricantus, all'interno del quale svilupper\u00e0 ulteriormente lo studio sulle lingue, accostando a quelle europee: italiano, inglese, francese, tedesco, le lingue africane, mediorientali, asiatiche e sudamericane, dando cos\u00ec vita a dei testi plurilingua con un particolare uso strumentale dei fonemi.\nTuareg e la cultura del nomadismo.\nIl 1996 la vede in Mali con i Tuareg per le registrazioni sul campo che serviranno alla realizzazione di \"Tuareg\", lavoro pubblicato in diversi paesi del mondo e dedicato al popolo nomade del deserto del Sahara. Seguir\u00e0 \"Hale-Bopp souvenir\", un ritorno a \"Tuareg\" con il dialogo tra la sua voce e quella dell'ospite tuareg del Mali, Fadimata Wallet Oumar, pubblicato a marzo del 1997. Con gli Agricantus si esibir\u00e0 in festival nazionali come il Concerto del Primo Maggio 1998, 2000, 2002 e in diverse aree del mondo (Brasile, Israele, Siria, Hong Kong, Tunisia).\nDel 1997 \u00e8 \"Il bagno turco\" un film di Ferzan \u00d6zpetek, di cui interpreta il tema musicale \"Istanbul uyurken\". Nel 1998 esce \"Kaleidos\" lavoro dedicato alla manipolazione di autori classici che si erano ispirati al patrimonio musicale popolare; dello stesso anno il brano \"Amatevi\" scritto con Pivio e Aldo De Scalzi per il film di Alessandro D'Alatri \"I giardini dell'Eden\".\nNel 1999 esce \"Faiddi\" album registrato in studio con un approccio live.\nEthnosphere, Weltlabyrinth e l'incontro con la filosofia tibetana.\nNel 2000 partecipa alla colonna sonora del film \"Placido Rizzotto\" di Pasquale Scimeca sulla vita del sindacalista siciliano ucciso dalla mafia.\nNel 2001 esce \"Ethnosphere\", doppio album dedicato al popolo tibetano. Lavoro nato come \"Weltlabyrinth\" progetto pilota di Tonj Acquaviva a cui partecipa, apportando il suo bagaglio di studi sulla filosofia degli abitanti del Tibet.\nJamila, Calura e Luna khina.\nNel 2002 esce \"Jamila\": l'omonimo brano che \u00e8 scritto insieme a Tonj Acquaviva e al chitarrista Francesco Bruno, andr\u00e0 a sostegno di un progetto di Emergency. Nello stesso anno con Agricantus pubblica \"Calura\". Nel 2007 la colonna sonora del film di Gianfranco Albano \"Il figlio della luna\" dar\u00e0 vita all'album \"Luna khina\" prodotto da Rai Trade. Nel 2013 esce con Agricantus Kuntarimari, concept album prodotto da (Diskmedi/Warner) dedicato al mare. \nCollaborazioni.\nDal 1996 al 2008 ha collaborato come compositrice e cantante al percorso di ricerca musicale e visiva \"Weltlabyrinth\" di Tonj Acquaviva.\nNel 1997 interpreta, in Germania, le Folk Songs di Luciano Berio. Tra il 1998 e il 2000 partecipa a collaborazioni discografiche con vari artisti tra cui \"Trancendental\" ed Enzo Avitabile.\nDal 2003 collabora con il gruppo di danza-teatro estremo \"Kitonb\" per il \"progetto Carillon\" che la vede coinvolta in tourn\u00e9e internazionali. Nel 2004 collabora con il violoncellista e compositore Giovanni Sollima in qualit\u00e0 di interprete delle sue musiche per un lavoro tratto da \"Omero, Iliade\" di Alessandro Baricco.\nHa collaborato a colonne sonore per documentari tra cui \"Mediterranea\", \"Asian Stories\", \"Madre Teresa di Calcutta\". \nInterpreta la colonna sonora di \"Invisible Woman\" della fotografa canadese Sheila Mc Kinnon.\nNel 2007 firma con Tonj Acquaviva la colonna sonora di \"Liberi di giocare\" di Francesco Miccich\u00e8 per Rai1 e, con la compagnia \"Il NaufragarM\u00e8Dolce\" insieme alla musicista svizzera Ruth Bieri, la colonna sonora dello spettacolo teatrale \"Le figlie di Sherazade\" con Chiara Casarico e T.Scrocco, vincitore del Premio Radio Rai \"Microfono di cristallo\".\nNel 2009 per Tonj Acquaviva partecipa come cantante alla colonna sonora del film \"Luce del Nord\" per la serie \"Crimini\" di Rai1 e, come cantante/compositrice, alle linee vocali di Millennium Klima, album che segna il cambio nome della band Agricantus in Acquaviva.\nNel 2010 pubblica il cd \"This Earth\" nell'ambito del Progetto \"Roses on the roof\" con la compositrice Ruth Bieri."}
{"id": "1802969", "revid": "1418004", "url": "https://it.wikipedia.org/wiki?curid=1802969", "title": "G\u00f6ran Tunstr\u00f6m", "text": "Biografia.\nFin dall'infanzia sogna di diventare scrittore; il padre organizzava serate di lettura collettiva di grandi autori fra cui Selma Lagerl\u00f6f (per altro vicina di casa) e Thomas Mann.\nQuando ha solo 12 anni gli muore il padre, cui \u00e8 assai legato: questo fatto lo colpisce profondamente (); il senso di perdita e di mancanza diverr\u00e0 un concetto chiave nella sua opera.\nL'influenza di Selma Lagerl\u00f6f (in particolare per l'aspetto sognante e visionario della \"Saga di G\u00f6sta Berling\", 1891) \u00e8 evidente nei lavori di Tunstr\u00f6m.\nFulcro centrale dell'opera dello scrittore svedese \u00e8 proprio la sua citt\u00e0 natale: Sunne rappresenta, infatti, il luogo privilegiato dell'immaginazione dello scrittore, luogo che Di Sunne lo scrittore sa e conosce ogni cosa, non naturalmente della Sunne reale (un centro industriale con segherie, mobilifici e officine) bens\u00ec della sua Sunne, quel luogo incantato che rappresenta per lui il centro del mondo. Dei suoi abitanti-personaggi Tunstr\u00f6m conosce l'interiorit\u00e0, i loro pensieri, le loro fantasie, i loro sogni, ma questa interiorit\u00e0 \u00e8 protesa sia verso un interno pi\u00f9 profondo, sia verso un esterno fatto di orizzonti lontani, di culture diverse, di esoterismo.\nG\u00f6ran Tunstr\u00f6m era sposato con una delle pi\u00f9 note pittrici della Svezia contemporanea, Lena Cronqvist, che ha fra l'altro curato le illustrazioni di molte sue opere.\nMuore nella notte del 5 febbraio del 2000, colpito da infarto, dopo una vita segnata da dure prove: tre incidenti d'auto, un infarto e il cancro ai polmoni che lo minava da anni.\nL'opera letteraria.\nTunstr\u00f6m debutta nel 1958 con una raccolta di poesie dal titolo \"Accerchiamento\". Negli anni successivi pubblica una serie di novelle: \"Quarantena\" (1961), \"La palla piumosa del tarassaco\" (1962) e \"Vita familiare\" (1964) per imporsi poi all'attenzione del pubblico e della critica con alcune raccolte di liriche: \"Dialoghi con la terra\" (1969), \"Canti della gelosia\" (1975) e \"Poesie a Lena\" (1978). In esse il suo talento lirico si esprime nella creazione di immagini intense e nitide, che ruotano intorno ai concetti di unit\u00e0 e di separazione.\nAnche in campo narrativo Tunstr\u00f6m aveva, nel frattempo, individuato la sua strada che nasce da un riuscito connubio fra la vivida immaginazione e la fine caratterizzazione psicologica, il tutto impiantato su di una base di sapore autobiografico. Nascono cos\u00ec i primi racconti del \"ciclo di Sunne\": \"I santi geografi\" (1973) e \"Le figliocce\" (1975). Nel 1976, dopo l'uscita del romanzo autobiografico \"Il figlio del pastore\", riceve il premio letterario del quotidiano svedese \"Svenska Dagbladet\".\nDopo la parentesi di \"Lettera dal deserto\" (1979), romanzo assai originale in cui il figlio di Dio narra in prima persona gli anni della sua adolescenza, il \"ciclo di Sunne\" viene completato con \"L'Oratorio di Natale\" (1983), una saga familiare che \u00e8 un susseguirsi di episodi intrecciati fra di loro in un labirinto di linguaggi e di citazioni letterarie che decreta il suo successo anche a livello internazionale e che gli vale il premio letterario del Consiglio nordico. Il romanzo \u00e8 stato adattato per il teatro, dove il figlio Linus ha curato con grande successo la regia del Cullberg Ballet di Copenaghen.\nNel 1986 esce il romanzo \"Il ladro\", dove il realismo magico dell'autore si esprime forse al suo massimo livello. L'anno successivo riceve il Premio Selma Lagerl\u00f6f. Tuttavia, dopo il successo de \"L'Oratorio di Natale\" e de \"Il ladro\", lo scrittore entra in un periodo di crisi personale che sar\u00e0 materia di una raccolta di riflessioni sulla creativit\u00e0 e insieme di ricordi uscita nel 1993 con il titolo \"Nel frattempo\".\nDal lungo e sofferto periodo di silenzio, Tunstr\u00f6m esce con la raccolta di racconti \"La vita vera\" (1991), otto racconti molto diversi fra loro per estensione e ambientazione, che ruotano intorno sulla questione semplice ed immanente di quale sia \"la vita vera\".\nNel 1996 esce il romanzo \"Chiarori\" (1996), con la novit\u00e0 dell'ambientazione islandese; tuttavia, pi\u00f9 ancora che nel caso del \"ciclo di Sunne\", \u00e8 qui evidente che realt\u00e0 e finzione si mescolano in un'ambientazione da operetta, dove il gusto del raccontare si espande nel puro divertimento e nel gioco.\nNel 1998, infine, esce \"Uomini famosi che sono stati a Sunne\", l'ultimo romanzo, che descrive fra le altre meraviglie un viaggio sulla Luna e che gli vale il pi\u00f9 prestigioso ed ambito premio letterario svedese, l'Augustpriset per il romanzo migliore dell'anno. "}
{"id": "1802975", "revid": "1543377", "url": "https://it.wikipedia.org/wiki?curid=1802975", "title": "Emiliano Fabbricatore", "text": "Dal 2000 al 2013 \u00e8 stato esarca archimandrita dell'abbazia territoriale di Santa Maria di Grottaferrata\nBiografia.\nNato a Santa Sofia d'Epiro il 12 agosto 1938, fu ordinato sacerdote il 13 agosto 1967 per l'Ordine basiliano italiano di Grottaferrata. \nNominato abate dell'abbazia territoriale di Santa Maria di Grottaferrata il 31 gennaio 2000, ricevette la \"chirotesia\" ad archimandrita (benedizione abbaziale) il successivo 5 marzo. Ebbe il titolo di \"protoarchimandrita\" e di \"abate di abbazia territoriale\", equiparata alle altre diocesi.\nSi occup\u00f2 molto dei temi dell'ecumenismo specialmente tra la Chiesa cattolica e quella ortodossa, partecipando alle occasioni di confronto. Nella sua analisi le divergenze principali non sono pi\u00f9 quelle dottrinarie, ma quelle sorte sulla posizione delle Chiese uniate, di cui gli ortodossi negano la legittimit\u00e0 e che accusano di proselitismo. Si offr\u00ec in posizione mediatrice in quanto archimandrita di Grottaferrata, abbazia fondata prima dello Scisma, e continuazione di una istituzione riconosciuta anche dalla Chiesa ortodossa.\nCome archimandrita organizz\u00f2 con cura le celebrazioni dedicate al millennio del monastero, fondato da San Nilo nel 1004.\nFu membro del centro per l'ecumenismo e si attiv\u00f2 pi\u00f9 volte per l'apertura del dialogo con le comunit\u00e0 ortodosse ora ampiamente presenti in Italia per via delle immigrazioni.\nIl 4 novembre 2013 papa Francesco accett\u00f2 la sua rinuncia all'ufficio di abate di Santa Maria di Grottaferrata. Gli succedette, come amministratore apostolico, il vescovo di Albano Marcello Semeraro.\nMuore il 6 gennaio 2019 all'et\u00e0 di 80 anni."}
{"id": "1802982", "revid": "1418004", "url": "https://it.wikipedia.org/wiki?curid=1802982", "title": "Per Olov Enquist", "text": "Le sue opere sono tradotte all'estero in oltre 23 lingue. \nBiografia.\nDopo essersi laureato in letteratura svedese all'Universit\u00e0 di Uppsala, fra il 1965 e il 1976 lavor\u00f2 come giornalista e moderatore di dibattiti televisivi. Ben presto divenne una figura importante nella scena letteraria svedese. Fra il 1970 e il 1971 Enquist visse a Berlino come ospite del Deutscher Akademischer Austauschdienst e nel 1973 fu \"visiting professor\" presso l'Universit\u00e0 della California, Los Angeles.\nNel 1977 inizi\u00f2 a scrivere libri. I suoi lavori sono caratterizzati da una visione pessimistica del mondo, con la descrizione delle restrizioni imposte da una vita di tipo pietista. Nel 1999 pubblic\u00f2 il libro che lo ha reso famoso nel mondo, \"Il medico di corte\", avente per protagonista Johann Friedrich Struensee, medico personale e poi primo ministro di re Cristiano VII di Danimarca.\nRiconoscimenti.\nNel 1968 ha vinto il Nordic Council's Literature Prize con una storia sulla deportazione svedese di soldati delle nazioni baltiche alla fine della seconda guerra mondiale. Negli anni successivi vinse numerosi altri premi, fra cui il Selma Lagerl\u00f6f Prize nel 1977, il Premio Dobloug nel 1988, il premio Flaiano nel 2002, il Premio di Stato austriaco per la letteratura europea nel 2009 e lo Svenska Akademiens nordiska pris (conosciuto come \"il piccolo Nobel\") nel 2010."}
{"id": "1802984", "revid": "119683249", "url": "https://it.wikipedia.org/wiki?curid=1802984", "title": "Processione dei Misteri", "text": "La processione dei Misteri \u00e8 una manifestazione religiosa che avviene il Gioved\u00ec o il Venerd\u00ec Santo in molte localit\u00e0 della Sicilia, della Puglia e della Sardegna ma anche del Molise, della Campania, della Liguria, della Corsica e dell'Abruzzo, e della Spagna, che prevede di portare in processione diverse statue o gruppi scultorei (\"misteri\") rappresentanti vari momenti della passione di Cristo, e in particolare la sua crocifissione e morte. L'origine di tali processioni si ritiene possa risalire al XV secolo, ma risulta documentato nella sua forma compiuta, a partire dalla fine del XVI secolo. In molti casi tali statue in legno, in cartapesta o in materiali eterogenei, rappresentano opere significative della scultura del XVII e del XVIII secolo.\nIl \"Mistero\" Pasquale.\nL'espressione \"Mistero Pasquale\" indica la passione, morte, risurrezione e ascensione di Ges\u00f9. Sono il simbolo con cui trova compimento il disegno divino di condurre gli uomini alla salvezza e alla verit\u00e0.\nLa frequenza con cui il termine \"mistero\" \u00e8 impiegato fin dal primo Cristianesimo indica un chiaro riferimento ai culti misterici precristiani ai quali il \"mistero cristiano\" viene contrapposto come l'unico veramente salvifico.\nNel teatro medievale con il termine \"misteri\" si indicavano le rappresentazioni di drammi sacri aventi per oggetto episodi della Bibbia o pi\u00f9 spesso del Vangelo.\nDunque i \"misteri\" portati in processione in diversi paesi dell'Italia meridionale, della Spagna e non solo, sono l'eredit\u00e0 di tale teatralit\u00e0 e religiosit\u00e0 medievale, il passaggio dall'animazione all'immobilit\u00e0 e all'espressione figurata del simbolo rappresentato dalla passione di Cristo, declinato ed esemplificato nelle singole immagini delle ultime vicende umane del Cristo; in questo sono vicini concettualmente alla Via Crucis con cui si commemora il percorso doloroso di Cristo che si avvia alla crocifissione sul Golgota in senso cronologico piuttosto che simbolico fuori dal tempo come invece avviene nelle processioni dei Misteri.\nUn ruolo importante nell'affermarsi di tali manifestazioni fu dato dalle risultanze del concilio di Trento: partendo dalle indicazioni tridentine, che cercarono di proibire le rappresentazioni sacre, ormai considerate indecorose e ridicole e fonte di disordini, la tradizione dei \"misteri\" teatrali venne incanalata verso manifestazioni pi\u00f9 composte. Cos\u00ec la tradizionale processione del \"Cristo morto\" del venerd\u00ec Santo, alla fine del XVI secolo, si trasform\u00f2 in ampie aree regionali, nella teatrale processione dei Misteri.\nTale circostanza trova conferma nella documentazione di processioni dei Misteri anche in aree geografiche che oggi non hanno mantenuto tale tradizione come Milano dove, a partire dal 1587, veniva organizzata dai barnabiti con ben 27 \"misteri\" portati in processione in notturna.\nLa processione.\nLa processione \u00e8 una rappresentazione della Via Crucis. Tra gli elementi chiave delle processioni dei Misteri c'\u00e8 la rappresentazione esasperata del dolore e del sangue: le statue di Cristo morto o di Cristo flagellato mostrano ferite aperte e sanguinose ed erano talvolta seguite da cortei di flagellanti.Tale carattere trova riferimenti nell'iconografia del Cristo crocifisso con riferimenti nella scultura Medioevale, ma soprattutto in quella seicentesca dell'Italia meridionale esemplificata nelle opere di fra Umile da Petralia.\nLa processione dei misteri avviene dunque il Venerd\u00ec Santo, accompagnata da canti e con uno svolgimento lento che si protrae spesso anche alle ore serali. \nL'organizzazione del rito \u00e8 complessa e presuppone la partecipazione di un'intera comunit\u00e0 organizzata in confraternite alle quali viene assegnata la custodia durante l'anno delle varie sculture o gruppi scultorei e il loro trasporto a braccia durante la processione.\nTemi.\nI simulacri scultorei che compongono le varie processioni in genere appartengono pi\u00f9 spesso ai seguenti temi iconografici:\nNon mancano altri aspetti della passione come il Bacio di Giuda, l'Addolorata, la Piet\u00e0, la deposizione nel Sepolcro, ed altri.\nSpesso le varie sculture sono affidate a compagnie secolari, a volte riferite a maestranze del paese, incaricate della loro conservazione durante l'anno e del loro trasporto a braccia in processione."}
{"id": "1802986", "revid": "2163579", "url": "https://it.wikipedia.org/wiki?curid=1802986", "title": "Emilia Lodigiani", "text": "Biografia.\nDopo essersi laureata in lingua e letteratura inglese all'Universit\u00e0 degli Studi di Milano, Ha lavorato come borsista all'Istituto di Inglese dell'Universit\u00e0 Statale di Milano e ha pubblicato il libro \"Invito alla lettura di J.R.R. Tolkien\" presso l'editore Mursia (1981).\nNel 1987 ha fondato la casa editrice Iperborea, specializzata in letteratura nordeuropea contemporanea e classica.\nNel 1996 il parlamento svedese e il Re di Svezia, Carlo XVI Gustavo di Svezia, l'hanno insignita dell'onorificenza di \"Cavaliere dell'Ordine della Stella Polare\", il pi\u00f9 alto riconoscimento che la Svezia attribuisce ai cittadini stranieri.\nNel febbraio 2019 ha ricevuto dal Re Harald V di Norvegia la carica di Commendatore dell'Ordine Reale al Merito."}
{"id": "1802987", "revid": "217830", "url": "https://it.wikipedia.org/wiki?curid=1802987", "title": "Gran Premio motociclistico d'Italia 2008", "text": "Il Gran Premio motociclistico d'Italia 2008 corso il 1\u00ba giugno, \u00e8 stato il sesto Gran Premio della stagione 2008 e ha visto vincere: la Yamaha di Valentino Rossi in MotoGP, Marco Simoncelli nella classe 250 e Simone Corsi nella classe 125."}
{"id": "1802990", "revid": "1543377", "url": "https://it.wikipedia.org/wiki?curid=1802990", "title": "Episodi di Lost (quarta stagione)", "text": "La quarta stagione della serie televisiva Lost \u00e8 stata trasmessa negli Stati Uniti per la prima volta dall'emittente ABC dal 31 gennaio al 29 maggio 2008.\nIn Italia \u00e8 stata trasmessa in prima visione dal canale satellitare Fox dal 7 aprile al 15 maggio 2008.\nIn Svizzera \u00e8 stata trasmessa dal 6 luglio al 17 agosto 2008 su RSI LA2.\nInizialmente, la stagione avrebbe dovuto essere costituita, come le due seguenti, di 16 episodi ma, a causa dello sciopero degli sceneggiatori della WGA, sono stati prodotti soltanto 13 episodi. 8 sono stati trasmessi a partire dal 31 gennaio 2008; altri 5 sono stati messi in produzione dal 10 marzo 2008, in seguito alla conclusione dello sciopero, e sono andati in onda a partire dal 24 aprile 2008. In pi\u00f9, in seguito ad accordi ottenuti il 9 aprile, l'ultimo episodio \u00e8 stato di durata doppia, cos\u00ec come \u00e8 stato per tutti gli altri finali di stagione.\nL'inizio della fine.\nTrama.\nJack, in un flash-forward, assiste in televisione all'arresto di Hurley che, inseguito dalla polizia, ha un incidente; prima di venire arrestato urla di essere uno dei \"Sei della Oceanic\". Interrogato dall'ex-partner di Ana Lucia, nega di aver conosciuto la ragazza sull'aereo o sull'isola e chiede di essere rinchiuso in un ospedale psichiatrico. Qui gli fa visita Matthew Abaddon, che afferma di essere un avvocato della Oceanic Airlines e gli rivolge delle domande circa \"altri\", ma viene mandato via da un impaurito Hurley.\nAlla torre radio Jack e gli altri attendono l'arrivo dei soccorritori mentre, sulla spiaggia, Desmond racconta al gruppo della morte di Charlie e del messaggio scritto sulla sua mano, \"NOT PENNY'S BOAT\" (\"non \u00e8 la barca di Penny\"). Il gruppo, spinto da Hurley, decide di andare incontro al resto dei sopravvissuti per avvertire Jack.\nNaomi, trafitta da Locke, \u00e8 scomparsa. Jack, la Rousseau e Ben, prigioniero, la cercano. Cos\u00ec fa anche Kate, ma in un'altra direzione (seguendo altre tracce) e all'insaputa dello stesso Jack. Alla fine \u00e8 proprio lei a trovare Naomi che, dopo un breve chiarimento, aggiorna i parametri del telefono satellitare che Kate ha preso di nascosto a Jack, permettendo cos\u00ec ai presunti soccorsi di individuare i sopravvissuti, morendo subito dopo. Hurley, smarrito, trova per caso la capanna di Jacob: si affaccia dalla finestra e vede due persone, una delle quali \u00e8 Christian Shephard. Hurley fugge spaventato, ma dopo pochi passi la casa riappare nella direzione in cui stava correndo. Chiude gli occhi: quando li riapre la capanna \u00e8 scomparsa. Si avvicina Locke, che lo aiuta a ritrovare gli altri compagni. L'incontro tra il gruppo della spiaggia e Locke con il resto dei dispersi provoca una drammatica rottura: chi si fida di Jack andr\u00e0 incontro ai soccorritori, chi presta fede a Locke (colpito furiosamente da Jack che arriva anche a sparargli, ma la rivoltella \u00e8 scarica) e all'avvertimento di Charlie si recher\u00e0 all'accampamento degli \"Altri\". Sawyer, con grande sorpresa di Kate, sceglie di andare con Locke cos\u00ec come Hurley, che ha fede nell'estremo sacrificio dell'amico Charlie.\nHurley, come si vede nel flashforward, \u00e8 ossessionato dalla morte di Charlie tanto che, nel giardino dell'istituto mentale, lo vede avvicinarsi e dire che \"hanno bisogno di lui\". Jack va a trovare Hurley all'ospedale: quest'ultimo si scusa con lui per non averlo seguito a suo tempo. Hurley, prima che Jack se ne vada, insiste per tornare sull'isola e Jack risponde che non succeder\u00e0 mai. Sull'isola arriva un elicottero, da cui si paracaduta un uomo. Togliendosi il casco, dice: \"Sei tu Jack?\"\nMorte accertata.\nTrama.\nIn un flashback una spedizione subacquea di ricerca trova il relitto dell'aereo del volo 815 nelle vicinanze di Bali. Alla notizia viene dato ampio risalto sui mass media e si vede Daniel, l'uomo che si \u00e8 paracadutato per primo sull'isola dall'elicottero, che reagisce piangendo alla notizia.\nTramite il telefono di Naomi, il nuovo arrivato contatta la nave e, grazie ai GPS che tutti hanno in dotazione, lui, Jack e Kate vanno alla ricerca degli altri della spedizione. Sugli scogli incontrano il primo, Miles Straume, un sensitivo, che minaccia Jack e Kate con una pistola e vuole essere portato al cadavere di Naomi: la donna infatti aveva avvertito i suoi compagni di essere stata uccisa tramite un codice segreto. Miles grazie ai suoi \"poteri\" capisce che la storia di Jack e Kate \u00e8 vera: Naomi \u00e8 stata uccisa da Locke. Ancora nella giungla, Sayid e Juliet intervengono a sorpresa capovolgendo la situazione, ora sono loro a tenere in pugno le armi, costringendo Miles e Daniel a seguirli.\nIn un flashback presso M\u00e9denine, in Tunisia, due donne arrivano sul luogo dove si svolgono degli scavi archeologici: una di esse \u00e8 Charlotte Staples Lewis, che trova lo scheletro di un orso polare accanto al quale si trova un collare sul quale \u00e8 fissato un ottagono con il logo della Stazione Idra del Progetto DHARMA.\n\u00c8 il gruppo di Locke a trovare Charlotte: Ben prova ad ucciderla rubando la pistola di Karl, ma la donna indossa un giubbotto antiproiettile e rimane illesa. Seguendo un razzo segnalatore il gruppo di Jack trova un altro membro della squadra: si tratta di Frank Lapidus, il pilota dell'elicottero, l'uomo che avrebbe dovuto pilotare il volo 815 e che (in un flashback) ha segnalato al numero verde della compagnia aerea che quello che \u00e8 stato fatto vedere in televisione non pu\u00f2 essere il vero volo Oceanic 815. L'uomo \u00e8 riuscito a portare a terra l'elicottero senza danni. Locke sta conducendo il suo gruppo verso la capanna di Jacob. Hurley accenna al fatto di averla vista, ma poi svia la conversazione. Sia Ben che Locke per\u00f2 hanno intuito la verit\u00e0 e ne sono molto sorpresi. Locke dice a Sawyer di fare quel che sta facendo perch\u00e9 gliel'ha chiesto Walt.\nIn un flashback vediamo Naomi prendere ordini dal misterioso Matthew Abbadon: dovr\u00e0 portare sull'isola quattro persone (i quattro dell'elicottero) e riportarle indietro sane e salve. Alla richiesta di Naomi sulla possibilit\u00e0 di incontrare sopravvissuti del volo 815 questi ribadisce due volte che \"non vi sono sopravvissuti\".\nMiles, una volta che Frank scopre che Juliet non era sull'aereo, confessa che il loro scopo principale non \u00e8 salvarli ma catturare Benjamin Linus che, in un altro punto dell'isola, sta per essere giustiziato da Locke. Ben per\u00f2 la scampa affermando di essergli ancora utile, dato che ha una spia sulla nave dalla quale proviene Charlotte.\nL'economista.\nTrama.\nJack e Kate discutono animatamente con Miles che cerca di far confessare ai due dove si trovi Ben. Jack dice che Locke ha preso anche Charlotte come ostaggio e questo porta Miles a chiedere ai due di andare in missione per trovare Locke, ma Sayid ferma la conversazione e chiede a Frank di essere portato alla nave con l'elicottero in cambio della promessa di riportare indietro Charlotte sana e salva. Frank accetta lo scambio.\nIn un flash-forward si vede Sayid che gioca a golf. Viene interrotto da un tizio apparentemente tranquillo e sconosciuto a cui rivela di essere uno dei \"Sei della Oceanic\". Il tizio sembra non voler pi\u00f9 scherzare con Sayid, che lo uccide a sangue freddo con un colpo di pistola. In un altro flash-forward, Sayid \u00e8 in un bar di Berlino e incontra una affascinante donna bionda, Elsa, che dice di lavorare per un economista. Fissa un appuntamento a cena con lei e uscito dal bar, il nostro fa una telefonata ad una persona non identificata, dicendole di aver stabilito il contatto.\nSull'isola Sayid scopre che Naomi aveva con s\u00e9 una foto di Desmond, che Juliet va a chiamare alla spiaggia. Intanto Locke non riesce a trovare la cascina di Jacob e decide di portare il gruppo agli appartamenti.\nJack spinge Kate a partire con Sayid e Miles perch\u00e9 \u00e8 convinto che Locke non possa farle nulla visto che Sawyer glielo impedirebbe. Nel tragitto, Sayid confida a Miles che \u00e8 per colpa del loro arrivo che il loro gruppo si \u00e8 scisso in due. Daniel, sull'isola, fa esperimenti satellitari attraverso un telefono in contatto con una certa Regina. Sayid, Kate e Miles arrivano agli appartamenti, apparentemente deserti, ed in uno di questi (sembrerebbe quello di Juliet) in un armadio trovano Hurley imbavagliato. Questi racconta loro di essere stato messo l\u00ec da Locke, e che il gruppo sarebbe passato per casa di Ben, cos\u00ec i tre vi si recano assieme a lui, ma si tratta di una trappola: Hurley in realt\u00e0 era d'accordo con Locke. Intanto, arriva il carico che Daniel aveva chiesto al telefono a Regina, ma scopre che all'interno c'\u00e8 un orologio avanti di mezz'ora. Nella casa di Ben, Sayid scopre un passaggio segreto pieno di passaporti falsi, banconote di diversi Paesi e vestiti, ma quando corre a soccorrere Kate, incastrata da Sawyer, viene catturato da Locke e messo nella stanza del biliardo insieme con Ben che continua a provocarlo, finch\u00e9 non entra Locke. Sayid chiede a Locke di consegnargli Charlotte per ottenere informazioni sui nuovi arrivati, ma Locke gli rivela che Ben ha un uomo su quella nave. Ben non vuole rivelare nulla, e Sayid dice che il giorno in cui gli creder\u00e0 sar\u00e0 quello in cui avr\u00e0 venduto la sua anima. Alla fine Locke e Sayid raggiungono il compromesso di uno scambio: Charlotte per Miles.\nSi ritorna al flash-forward dove si vede che Elsa e Sayid hanno una relazione e la donna lo convince a rivelargli che lavoro fa, quando suona il cercapersone di lei. Sayid, che si sente in colpa per quanto sa che deve fare, le rivela che deve lasciare Berlino e che uccider\u00e0 il suo boss. Elsa reagisce sparandogli un colpo di pistola alla spalla e chiama subito il suo capo, ma quando finisce la telefonata, Sayid la uccide.\nIntanto sull'isola, Desmond cerca di capire perch\u00e9 Naomi aveva la sua foto con s\u00e9 e chiede a Frank se conosce Penelope Widmore. Non ottenendo risposte, decide di raggiungere la nave con l'elicottero. Jack e Juliet vedono tornare Sayid con Charlotte senza Miles, Frank accusa Sayid di aver barato ma mantiene comunque la promessa fattagli. Al momento di imbarcarsi, in disparte, Daniel raccomanda a Frank di seguire la stessa rotta dell'andata. Sayid chiede di riportare Naomi a casa visto che c'\u00e8 un posto sull'elicottero che nessuno vuole occupare.\nNell'ultimo flash-forward, Sayid raggiunge una sala operatoria veterinaria, dove un medico gli estrae la pallottola dalla spalla. Mentre parlano, si scopre che il medico \u00e8 Ben e che Sayid fa il sicario per lui. Ben lo invita a non farsi scrupoli e di ricordarsi che fa quel lavoro per salvare i propri amici. Poi aggiunge che ha un altro nome per lui, ma questi gli dice che adesso sanno che lo stanno cercando (probabilmente si riferisce al falso economista), ma Ben non sembra sconvolto dalla notizia.\nPessimi affari.\nTrama.\nIl gruppo guidato da Locke si \u00e8 stabilito nelle case del Progetto Dharma, lo stesso Locke ha rinchiuso Ben nella cantina della casa che era del leader degli \"Altri\" e cerca di ottenere informazioni. Kate, che ora vive in una casa con Claire ed il figlio di quest'ultima, Aaron, scopre dove Locke tiene rinchiuso Miles. Contro la volont\u00e0 di Locke, va a parlargli. L'uomo acconsente a dirle tutto ci\u00f2 che sa su di lei in cambio di una chiacchierata con Ben.\nIn un flash-forward vediamo Kate in un'aula di tribunale dove viene processata per i delitti commessi prima di precipitare sull'isola, in seguito il suo avvocato le consiglia di giocare la carta della compassione ma lei rifiuta e risponde: \"Non userai mio figlio\". Tuttavia alla seduta seguente, contro la volont\u00e0 di Kate, l'avvocato chiama il teste \"jolly\": si tratta di Jack.\nJack afferma che allo schianto sono sopravvissuti solo in otto ed \u00e8 solo grazie a Kate se sei di loro si sono salvati.\nKate, ingannando Locke, riesce a far parlare Miles con Ben, il quale ricatta l'uomo dicendo che per 3,2 milioni di dollari non dir\u00e0 a nessuno che \u00e8 ancora vivo. Locke scopre l'inganno di Kate e le intima di lasciare il villaggio.\nIn un nuovo flash-forward Kate incontra la madre a cui restano pochi mesi di vita che le dice di non voler pi\u00f9 testimoniare contro di lei a patto che possa incontrare suo nipote, ma Kate rifiuta.\nSulla spiaggia Jack riesce a contattare la nave e scopre che l'elicottero decollato il giorno precedente non \u00e8 mai arrivato.\nLa madre di Kate non si presenta a testimoniare e la difesa accetta di patteggiare, Kate non potr\u00e0 lasciare gli USA ma non le importa, avendo un figlio a cui deve badare.\nAll'uscita incontra Jack che le fa capire di amarla ancora, ma lei lo avverte che non prenderanno nemmeno un caff\u00e8 assieme fino a quando lui non accetter\u00e0 di vedere il bambino.\nKate torna a casa e abbraccia il bambino chiamandolo Aaron.\nLa costante.\nTrama.\nL'episodio inizia con il pilota, Sayid e Desmond sull'elicottero, che si sta imbattendo in una tempesta in alto mare. Il pilota segue le indicazioni dategli su un foglio da Daniel Faraday; Sayid gli chiede il perch\u00e9 di questa scelta, ed egli risponde che non ci sarebbe altro modo di trovare la nave. Desmond nel frattempo ha una crisi e cade in stato catatonico; si risveglia su una branda durante il periodo del servizio militare, in piena dissociazione temporale con i suoi ricordi. Il tenente gli intima di alzarsi e di allinearsi agli altri e manda tutti a eseguire flessioni e addominali sul campo. Nuovo rimbalzo temporale: Desmond si risveglia e non riconosce pi\u00f9 le persone sull'elicottero; il pilota chiede a Sayid di trattenerlo, visto che ormai sono giunti alla nave. In spiaggia Jack si chiede come mai non abbiano ancora notizie delle persone che sono partite con l'elicottero un giorno prima, e chiede ripetutamente a Charlotte che cosa possa essere successo, ma lei non sa dare alcuna risposta. Nel frattempo, Daniel le comunica di voler rivelare una cosa, contro il suo parere, alle persone sull'isola: secondo lui ci potrebbero essere degli \"strani effetti\" lasciando l'isola, cio\u00e8 dissociazioni temporali col presente che per qualcuno possono essere di pochi minuti, per altri invece anche di anni interi.\nSulla nave le persone dell'elicottero vengono accolte da due uomini. Desmond continua a non riconoscere gli altri, e ha un nuovo attacco; si risveglia di nuovo nel campo militare, in piedi e in attesa d'istruzioni dal sergente istruttore, che per punizione fa correre lui e il suo plotone per 10\u00a0km. Un attimo dopo si ritrova su un carro militare; un commilitone gli chiede che cosa stia succedendo, egli risponde che piomba in un sogno vivido e che nel sogno \u00e8 in mare aperto su una barca, e che l'unica cosa familiare, in tutto questo, \u00e8 una sola: Penny; per questo motivo decide di chiamarla da una cabina telefonica. Nuovo risveglio: i due uomini sulla barca accompagnano Desmond in infermeria; qui, un uomo legato a un letto gli chiede: \u00abSta succedendo anche a te, vero?\u00bb. Un medico entra nella stanza e addormenta l'uomo. Nel frattempo, Sayid si fa dare il telefono dal pilota dell'elicottero per chiamare le persone sull'isola; riesce a parlare con Jack, e li avverte dello stato strano in cui si trova Desmond. Daniel chiede a Sayid di parlare con urgenza con Desmond; Sayid si precipita in infermeria, blocca il medico e mette i due in comunicazione; quando Daniel gli chiede in quale anno pensa di trovarsi, Desmond risponde nel 1996, a fronte di questo Daniel gli chiede di andare all'universit\u00e0 di Oxford e mettersi in contatto con un certo Daniel Faraday; inoltre, gli comunica dei numeri, che Desmond dovr\u00e0 dare a Faraday nel passato, e gli dice di accennare a una certa Eloise affinch\u00e9 quest'ultimo gli dia retta.\nNuovo rimbalzo temporale di Desmond. Adesso \u00e8 per terra accanto alla cabina telefonica; chiama Penny cercando di spiegare la situazione, ma lei gli dice che si sta trasferendo e che non vuole pi\u00f9 avere a che fare con lui. Desmond si risveglia nuovamente; i due uomini gli strappano il telefono e chiudono lui e Sayid in infermeria. L'uomo legato sulla branda si risveglia e dice di conoscere Desmond: egli \u00e8 Minkowsky, era il responsabile delle comunicazioni e ha intercettato una chiamata di Penny. Racconta di essersi avvicinato all'isola in barca con un'altra persona, ma pi\u00f9 si avvicinavano e pi\u00f9 avevano problemi di dissociazione temporale. Sayid e Desmond slegano; nel frattempo qualcuno ha inspiegabilmente aperto la porta dell'infermeria.\nNuovo rimbalzo temporale di Desmond. \u00c8 riuscito a trovare Faraday a Oxford, e gli comunica i numeri che lo stesso gli aveva dato sulla barca accennando anche alla famosa Eloise. Daniel compie un esperimento su un topolino (Eloise), che percorre un labirinto perfettamente come se gi\u00e0 ne conoscesse il percorso: le coordinate dategli da Desmond hanno funzionato. Il topolino per\u00f2 muore poco dopo per aneurisma cerebrale. Di nuovo sulla nave, Minkowsky li sta accompagnando ai sistemi di comunicazione, e dice loro che la persona che era in barca con lui adesso \u00e8 morta; arrivati alla cabina dei sistemi di comunicazione lo stesso Minkowsky ha un attacco e muore.\nNuovo rimbalzo di Desmond: il Faraday del passato gli spiega che l'unico modo che ha per restare nel futuro e non fare la fine del topolino \u00e8 trovando qualcosa di familiare tra passato e presente: una \"costante\". Egli capisce che la sua costante \u00e8 Penny, e si precipita nuovamente a tentare di telefonarle, ma ha un nuovo risveglio. Sayid sta ripristinando la comunicazione telefonica; Desmond, nel frattempo, vede su un calendario che l'anno in corso \u00e8 il 2004, e che sono alla vigilia di Natale. Nuovamente nel passato, Desmond tenta di chiamare Penny, ma il numero da lui composto non \u00e8 attivo; egli si reca allora a un'asta, dove trova il padre di Penny, e da cui riesce a ottenere il nuovo indirizzo. Sayid, sulla nave, ha completato la riparazione, e chiede a Desmond il numero da comporre. Nel passato, quest'ultimo riesce a parlare con Penelope, e le dice di dargli il proprio numero di telefono e non cambiarlo mai, avvertendola che l'avrebbe chiamata alla vigilia di Natale del 2004. Nuovo risveglio: ora Desmond ha il numero di Penny, che chiama immediatamente. Ella risponde, dicendogli che lo sta cercando da circa tre anni, e che non le sembrava vero quando Charlie le ha risposto; si dichiarano amore reciprocamente e la telefonata s'interrompe. Desmond \u00e8 guarito.\nUn Daniel Faraday ancora sull'isola sfoglia il suo diario in cerca di qualcosa; si vede la scritta \"Se qualcosa dovesse andare male, Desmond Hume sar\u00e0 la mia costante\".\nL'altra donna.\nTrama.\nFaraday e Charlotte sono scappati dal gruppo di Jack, il quale parte con Juliet al loro inseguimento. Essi vengono per\u00f2 incrociati prima da Kate, armata di pistola, la quale sospetta di loro vedendo delle maschere antigas nella borsa di Faraday; Charlotte colpisce Kate alle spalle col calcio di una pistola, e i due continuano la loro corsa verso la base Tempesta lasciandola a terra svenuta; nel frattempo Juliet riceve da Harper (che dai \"flashback\" scopriremo essere la sua ex-psicologa, nonch\u00e9 moglie di Goodwin che ha una relazione con Juliet) una missiva di Ben che le intima di liberare il gas alla base Tempesta uccidendo Faraday e Charlotte. Ella si libera di Jack, che nel frattempo recupera Kate, e raggiunge la base Tempesta prima di lui, ma quando i due fuggitivi gi\u00e0 stanno operando.\nNelle ex-case degli Altri, Ben si offre di dire tutta la verit\u00e0 a John sugli uomini della barca a patto che egli gli conceda di avere una casa e muoversi liberamente all'interno del campo; gli mostra quindi una videocassetta, in cui si vede uno degli uomini di Ben, prigioniero e incappucciato, uscire da un'auto da cui esce successivamente un altro uomo: \u00e8 il padre di Penelope, proprietario della barca e, secondo Ben, quello che vuole mettere le mani sull'isola e sui suoi poteri curativi. John per\u00f2 vuole sapere chi \u00e8 l'uomo di Ben sulla barca.\nNella stazione Tempesta, intanto, Juliet lotta con Charlotte mentre Faraday \u00e8 ai comandi; ella gli intima di fermare la procedura di lancio del gas, scoprendo che quest'ultimo sta solo tentando di renderlo inattivo affinch\u00e9 non possa in seguito essere utilizzato da Ben stesso. Nel frattempo, in un \"flaskback\", Juliet viene chiamata da Ben a vedere il cadavere di Goodwin, e capisce che mandare Goodwin a infiltrarsi nel gruppo dei caduti (e morire poi per mano di Ana Lucia) fu deciso proprio allo scopo di farlo morire: Ben \u00e8 innamorato di Juliet. Ella dice a Jack che gli uomini sulla barca stanno combattendo una guerra contro Ben, e che quando le due fazioni si scontreranno sar\u00e0 meglio che il dottore non sia con lei, ma Jack la bacia appassionatamente rassicurandola: \"Ben sa dove trovarmi\".\nJi Yeon.\nTrama.\nSiamo in Corea, Sun \u00e8 in casa che si prepara per andare in ospedale a partorire, ma si sente male e chiede l'intervento di un'ambulanza.\nJin si reca in un negozio di giocattoli e acquista un gigantesco panda di peluche, l'uomo \u00e8 di corsa e piuttosto aggressivo, deve andare in ospedale e non ha tempo da perdere.\nSull'isola Sun diffidente verso le vere intenzioni di Daniel e Charlotte decide di raggiungere Locke e convince Jin a seguirla, Juliet vuole convincerla ad ogni costo a restare sulla spiaggia ricordandole che se non lascer\u00e0 l'isola, essendo in stato di gravidanza, morir\u00e0 e cos\u00ec anche il suo bambino.\nSun non ha alcuna intenzione di ascoltare Juliet, che per raggiungere il suo intento rivela a Jin che la moglie ha avuto una relazione con un altro.\nJin fugge dalla moglie e accompagna Bernard a pescare; l'uomo gli racconta che la moglie \u00e8 malata di cancro e che l'isola l'ha guarita. Nonostante questo non hanno scelto di stare con Locke perch\u00e9 non era la cosa giusta da fare, perch\u00e9 \u00e8 un assassino: \"se fai scelte sbagliate ti capitano cose brutte\", un evidente parallelo con le scelte sbagliate di Jin, alle dipendenze del padre di Sun, il signor Paik, anch'egli un assassino.\nLa sera Jin torner\u00e0 da Sun dicendole che sa perch\u00e9 l'ha tradito e che uomo era, ma che ora \u00e8 cambiato e che quindi ha tradito il Jin di un tempo e non quello attuale, concedendole perci\u00f2 il suo perdono e promettendole che non lo perder\u00e0 mai. Sun gli rivela infine che il bambino \u00e8 il suo e non dell'uomo con cui l'ha tradito.\nSulla nave cargo Sayid e Desmond vengono chiamati a colloquio dal capitano il quale \u00e8 in possesso della scatola nera dell'aereo rinvenuta sul fondo dell'oceano a sud di Bali insieme a tutti i 324 corpi dei passeggeri ed al relitto del volo Oceanic 815. Come \u00e8 chiaro, per\u00f2, il ritrovamento \u00e8 un falso, visto che, di fronte a lui, Sayid \u00e8 vivo ed in carne ed ossa. I tre si domandano dunque chi possa essere tanto potente e spietato da mettere in piedi una copertura del genere, ma soprattutto da procurarsi 324 cadaveri ed allestire un falso relitto del volo Oceanic, coinvolgendo e gettando nel dolore le famiglie di cos\u00ec tante persone. Proprio questo, dice il capitano, sarebbe uno dei motivi per il quale Charles Widmore, proprietario della nave, ha intenzione di trovare Benjamin Linus, sicuro che l'uomo possa fare luce sui fatti.\nPi\u00f9 tardi, sulla nave, i due incontrano Kevin Johnson, un inserviente che altri non \u00e8 che Michael: \u00e8 lui la spia di Ben. Desmond e Sayid reggono il gioco a \"Kevin\" non rivelando la sua identit\u00e0.\nSun, in sala parto, d\u00e0 alla luce una bambina mentre invoca pi\u00f9 volte il nome del marito, che per\u00f2 non compare.\nJin arriva all'ospedale col panda e si presenta ad un uomo, una delle guardie dell'ambasciatore cinese, appena diventato nonno. Il panda \u00e8 da parte del signor Paik, che spera di fare affari con la Cina, appunto. Solo in questo momento siamo sicuri che non si tratta di un flash-forward, come quello di Sun, ma di un flashback, e che dunque la storia narrata procedeva su due binari paralleli, in due linee temporali differenti.\nSun si reca al cimitero con la figlia e Hurley: davanti alla tomba di Jin decide di chiamare la figlia con il nome che Jin stesso le aveva suggerito sull'isola, ovvero Ji Yeon.\nLa lapide indica la data della morte di Jin: 22 settembre 2004, data dello schianto sull'isola, e quindi si viene a conoscenza che Jin non \u00e8 uno dei \"Sei della Oceanic\", ma che era rimasto sull'isola, e quindi, al termine dell'episodio, si capisce che manca ancora uno all'appello dei Sei, da aggiungere a Jack, Kate, Hurley, Sayid e Sun (a meno che non si consideri Aaron come 6\u00b0).\nVi presento Kevin Johnson.\nTrama.\nLa puntata inizia con una riunione del gruppo di Locke, con la presenza di Ben e Miles, per poter fare il punto della situazione e condividere le informazioni relative alle vere intenzioni dei soccorritori. Sawyer propone di consegnar loro Ben e risolvere la situazione, ma quest'ultimo interviene dicendo che l'obiettivo dei finti soccorritori non \u00e8 solo di catturarlo, ma anche di eliminare tutti gli abitanti dell'isola. Ben consegna ad Alex, sua madre e Karl una mappa che conduce a un tempio, luogo che dice essere il pi\u00f9 sicuro dell'isola e dove gli Altri si trovano gi\u00e0 da tempo.\nSayid e Desmond trovano il modo di entrare in contatto con Michael, chiedendogli spiegazioni. Scopriamo che Michael, preso dai rimorsi, durante il viaggio di ritorno dall'isola ha confessato a Walt gli omicidi, perdendo la fiducia e l'amore del figlio. Distrutto, cerca ripetutamente di suicidarsi, e tentando di sparasi in un vicolo incontra Tom, mandato da Ben, che gli propone una missione per redimersi e salvare i suoi amici rimasti sull'isola e lo informa, inoltre, che i suoi tentativi di suicidarsi falliscono perch\u00e9 \"\u00e8 l'isola che non glielo permette\"; gli dimostra inoltre che il signor Widmore (il padre di Penny) ha inscenato il ritrovamento dell'aereo, per poter impedire che qualcun altro scopra dov'\u00e8 precipitato l'aereo. Tom convince Michael ad accettare la missione, che consiste nel prendere servizio sulla nave come mozzo, sotto falso nome di \"Kevin Johnson\" e farla esplodere con un ordigno. Ma Michael viene ingannato: le vere intenzioni di Ben non sono di distruggere la nave, ma semplicemente di sabotarla; dopo che l'ordigno si \u00e8 dimostrato un giocattolo, infatti, Ben riesce a comunicare con Michael ordinandogli di sabotare le comunicazioni radio e i motori della nave. Sayid, preso dalla rabbia e considerando Michael un traditore, consegna quest'ultimo al capitano, spiegandogli che il suo vero nome \u00e8 Michael Dawson e non Kevin Johnson, che faceva parte del volo 815 e che attualmente lavora per Ben.\nAlex, sua madre e Karl stanno per raggiungere il Tempio ma vengono fermati dai colpi di un cecchino; in questa imboscata la Rosseau e Karl rimangono seriamente feriti (o forse morti), e Alex si arrende urlando disperatamente di essere la figlia di Ben.\nCambio delle regole.\nTrama.\nAll'inizio dell'episodio troviamo Alex scortata dagli uomini che avevano ucciso la Rosseau e Karl e che la costringono a disattivare il sistema di difesa ad onde ultrasoniche del \"recinto\".\nIl gruppo di Locke, rifugiatosi nel villaggio degli Altri, inizia a venire bersagliato dai cecchini che avevano rapito Alex. \nLocke, Ben, Sawyer, Hugo, Claire e suo figlio Aaron si rifugiano nella ex-casa di Ben e vi si barricano.\nUno degli uomini della nave di Widmore intima a Ben, con una radiolina portatagli da Miles, di uscire e arrendersi, ma Ben rifiuta. Allora l'uomo fa portare Alex, e ordina nuovamente a Ben di uscire entro 10 secondi, in caso contrario avrebbe ucciso la ragazza. Mentre Ben prova a fargli cambiare idea utilizzando la psicologia inversa, l'uomo uccide Alex a sangue freddo: Ben, incredulo, mormora \"Ha cambiato le regole\", ed apre quindi una stanza segreta nella quale fa partire uno strano congegno.\nPoco dopo il Sistema di Sorveglianza (la nuvola nera) arriva uccidendo due dei sei assalitori e costringendo gli uomini della nave a ritirarsi.\nLocke ed il suo gruppo fuggono nella giungla alla volta della capanna di Jacob, ma Sawyer dice a Locke di averne abbastanza e di voler tornare alla spiaggia. Convince Claire e Hugo a seguirlo, ma Locke lo minaccia con una pistola ordinandogli di lasciare che Hugo resti con s\u00e9 e con Ben (con la motivazione che ne ha bisogno per trovare la cascina). Hugo acconsente e chiede ai due di rinfoderare le armi.\nIntanto, sulla spiaggia i superstiti del volo 815 rinvengono un cadavere con la gola tagliata, in cui Faraday riconosce il medico della loro nave. Bernard chiede a Faraday se sia in grado di usare il telefono satellitare rotto come telegrafo, Faraday risponde positivamente e invia un messaggio in cui chiede cosa sia successo al medico. Quando giunge la risposta dichiara a Jack che pur non avendo dato notizie circa il cadavere, dalla nave hanno ribadito che gli elicotteri sarebbero arrivati sull'isola entro la mattina successiva per portarli in salvo. Bernard per\u00f2 rivela che Faraday mente, poich\u00e9 in realt\u00e0 il messaggio diceva testualmente che il medico stava bene e si trovava sulla nave: Jack infuriato mette alle strette Daniel che confessa che non \u00e8 mai stata loro intenzione portare in salvo i superstiti del volo 815.\nIl flashforward ha come protagonista Ben, che si trova dapprima in Iraq ai funerali di Nadia, moglie di Saiyd il quale, successivamente alla rivelazioni di Ben su chi fosse il mandante dell'omicidio della compagna, si mette alle sue dipendenze. Alla fine dell'episodio, Ben a Londra entra nella camera da letto di Charles Widmore, dove lo accusa di aver \"cambiato le regole\", affermazione che genera il seguente scambio di battute: \"Tu hai ucciso mia figlia, ora io uccider\u00f2 la tua per farti sentire come mi sento\". E Widmore: \"Non riuscirai a trovarla\". \"Come tu non riuscirai mai a trovare l'Isola\". \"Allora dichiariamo aperta la caccia?\" \"Direi di s\u00ec\".\nIntervento imprevisto.\nTrama.\nDurante una discussione, in cui gli abitanti della spiaggia chiedono veementemente spiegazioni a Faraday e Charlotte, Jack sviene: dovr\u00e0 essere operato di appendicite, operazione che sar\u00e0 eseguita da Juliet. Jin intuisce che Charlotte capisce il coreano, e le chiede di portare sua moglie con s\u00e9 sull'elicottero.\nNel futuro, Jack vive con Kate e Aaron, e viene chiamato dall'ospedale psichiatrico in cui \u00e8 ricoverato Hurley; quest'ultimo gli rivela che chiacchiera spesso con Charlie, il quale ha anche lasciato un messaggio per Jack: \"Non dovresti crescerlo tu, Jack\". In seguito, Jack sorprende Kate parlare al telefono; dopo una discussione ella confessa che sta facendo qualcosa per Sawyer, e si ha la conferma che Aaron non ha nessun legame con Kate, come lei fa credere: \u00e8 proprio il figlio di Claire.\nIl gruppo guidato da Sawyer (Miles, Claire e Aaron) incontra il pilota Lapidus, che li esorta a nascondersi perch\u00e9 sta arrivando Keamy armato delle peggiori intenzioni. Claire si sveglia nella giungla e vede suo figlio in braccio a suo padre, Christian Shephard. Quando Sawyer si sveglia, non vedendoli, chiede spiegazioni a Miles, che gli dice che se n'\u00e8 andata con un uomo che ha chiamato \"pap\u00e0\"; Sawyer trova poi il bambino vicino a un albero, ma di Claire non c'\u00e8 pi\u00f9 nessuna traccia.\nRicerca febbrile.\nTrama.\nIn una scena un po' r\u00e9tro vediamo una ragazza litigare con la madre a causa dell'uomo di cui \u00e8 innamorata per via della grande differenza di et\u00e0. Nell'uscire di casa la ragazza viene investita e all'ospedale rivela di essere incinta. Il bambino nasce prematuro ed Emily, questo il nome della giovane, chiede che venga chiamato John.\nNella giungla Ben, Locke e Hurley vagano alla ricerca della capanna di Jacob. In un sogno un matematico, uno degli appartenenti al Progetto DHARMA ucciso dagli Altri, rivela a John che trovando lui trover\u00e0 la capanna. L'elicottero ritorna sulla nave con Keamy e gli altri, uno dei quali gravemente ferito dal mostro (morir\u00e0 poco dopo). Keamy vuole vendicarsi su Michael per aver fatto la spia, ma quando sta per sparargli la pistola si inceppa: l'isola lo salva nuovamente.\nAll'ospedale la giovane Emily non se la sente di allevare il figlio da sola, cos\u00ec John verr\u00e0 dato in adozione. Un uomo osserva il bambino dal vetro: \u00e8 Richard Alpert, l'uomo senza et\u00e0, il consigliere di Ben. Alla domanda dell'infermiera se sia lui il padre del bambino la madre di Emily replica negando di conoscerlo.\nJohn conduce Ben e Hurley alla fossa comune e rivela a quest'ultimo che \u00e8 stato Ben ad ucciderli, ma egli nega dicendo che sono stati \"i capi degli Altri\", che non sono sempre stati sotto il suo comando. John trova una mappa nella tasca della divisa del matematico, \u00e8 la mappa che porta alla sua capanna, oggi di Jacob.\nNella casa della famiglia adottiva di John, che oggi \u00e8 un bambino di sei anni, arriva un signore per fargli delle domande e verificare se sia adatto a frequentare la sua scuola per ragazzi speciali, \u00e8 nuovamente Richard Alpert che immediatamente nota che appeso ad un muro c'\u00e8 un disegno di John: una colonna di fumo che attacca un uomo stilizzato. Alpert mostra a John alcuni oggetti chiedendo quale di essi il bambino senta \"suo\". Tra un guantone da baseball, un libro di leggi, una provetta con della sabbia, una bussola, un giornalino ed un pugnale dopo alcune esitazioni John sceglie il pugnale. L'uomo si alza e se ne va, dicendo che si era sbagliato e che John non \u00e8 adatto alla sua scuola.\nSulla nave in una cassaforte c'\u00e8 un \"piano b\", preparato da Widmore, di cui solo Keamy era a conoscenza. Sul fascicolo contenente le istruzioni \u00e8 stampato il logo della stazione \"Orchidea\".\nIl piano prevede l'eliminazione di tutti i presenti sull'isola, il capitano dissente ma ha poca voce in capitolo, consente a Sayid di prendere di nascosto il gommone e iniziare a recuperare i naufraghi sull'isola.\nAl college John \u00e8 oggetto di scherzi da parte dei suoi compagni, un docente gli offre la possibilit\u00e0 di cambiare la sua sorte: i laboratori Mittelos (gli stessi che hanno reclutato Juliet perch\u00e9 andasse sull'isola) lo hanno in qualche modo notato e desidererebbero che partecipasse ad un loro campo estivo di studio. John non vuole che nessuno gli dica cosa deve o non deve fare, e rifiuta.\nDopo essere caduto dall'ottavo piano, spinto dal padre, John \u00e8 in riabilitazione. Un infermiere lo spinge sulla sedia a rotelle e consiglia all'uomo di fare un viaggio rituale, nel quale John trover\u00e0 s\u00e9 stesso, come gi\u00e0 era successo a lui. L'infermiere in questione \u00e8 il misterioso Matthew Abaddon, che aveva incontrato Hurley quando era stato ricoverato al ritorno dall'isola.\nSulla nave ricevono un messaggio in codice morse che chiede informazioni sul dottore, il cui cadavere \u00e8 stato ritrovato il giorno prima sulle spiagge dell'isola con la gola tagliata. Il dottore per\u00f2 \u00e8 ancora vivo e vegeto sul ponte della nave. Keamy, che indossa uno strano dispositivo attaccato al braccio, fa caricare armi sull'elicottero, Frank Lapidus si rifiuta di trasportarli sull'isola per fare un massacro. Per convincerlo Keamy taglia la gola al dottore e lo getta in acqua e anche il capitano, che prova a fermarlo, viene ucciso. Frank a questo punto accetta di trasportarli sull'isola, ma prepara uno dei telefoni satellitari in modo da segnalare la posizione del gruppo e, mentre sorvola il campo dei sopravvissuti, lo lascia cadere. Jack interpreta questo gesto al contrario: \"vuole che li seguiamo\", afferma.\nArrivati alla capanna di Jacob solo John entra e, alla luce della lampada ad olio, vede un uomo: \u00e8 Christian Shephard, o quantomeno ne ha le sembianze, e dice di parlare in nome di Jacob.Nella stanza c'\u00e8 anche Claire, che sorride. Christian suggerisce a John di non dire a nessuno che Claire \u00e8 l\u00ec e, visto che il tempo stringe, far\u00e0 invece meglio a fargli la domanda che conta. John rinuncia alle obiezioni: \"Come faccio a salvare l'isola\"?.All'uscita dalla capanna Ben e Hurley gli chiedono quale sia la prossima mossa. La sua risposta \u00e8 sbalorditiva: \"Vuole che spostiamo l'isola\".\nCasa dolce casa.\nTrama \"Prima parte\".\nUn aereo vola sopra una distesa d'acqua, trasportando Jack, Kate, Sayid, Sun, Hugo e il piccolo Aaron (confermando che quest'ultimo \u00e8 il 6\u00b0 dei \"Sei\"): una hostess comunica loro l'imminente atterraggio in un aeroporto privato nei pressi di Honolulu, dove oltre ai loro familiari diversi giornalisti li stanno aspettando. L'hostess mette al corrente il gruppo che la stampa li ha ribattezzati i \"Sei della Oceanic\".\nSbarcati a terra tutti si ricongiungono con i propri cari: Jack ritrova la madre, Hugo e Sun i genitori, Sayid la fidanzata Nadia mentre nessuno attende Kate.\nSull'isola Locke e Ben si dirigono verso la stazione \"Orchidea\", una serra sotto alla quale si cela la vera stazione; Ben con uno specchio comunica tramite segnali luminosi con qualcuno che risponde dall'alto di un monte.\nNel frattempo, Saiyd giunge sull'isola col gommone della nave-cargo di Widmore e si lancia all'inseguimento di Jack, che nel frattempo era partito per rintracciare l'elicottero. Intanto, guidato da Daniel, il gommone torna indietro con le prime sei persone, tra cui Jin e Sun.\nSulla nave per\u00f2 li aspetta una brutta sorpresa: la sala macchine \u00e8 stata imbottita di dinamite da Keamy prima di ripartire alla volta dell'isola. Subito Desmond e Michael si mettono all'opera per disinnescare la carica.\nIntanto, nei flash-forward, i \"sei\" sopravvissuti danno una conferenza stampa di fronte ad una moltitudine di giornalisti durante la quale l'Oceanic si scusa per i danni recati ed offre un risarcimento.\nAlla domanda \"perch\u00e9, dopo mesi su un'isola deserta, siete ancora cos\u00ec in forma?\", i sei superstiti non rispondono, mentre alla pi\u00f9 cruciale domanda \"Se voi sei siete vivi, potrebbero esserci altri sopravvissuti?\" Saiyd mente deliberatamente con un \"No, assolutamente no\".\nPer quanto essi raccontano, sarebbero riusciti a scappare dall'isola perch\u00e9 una canoa trasportante rimedi medici si sarebbe allontanata dalla rotta e persa in una tempesta: loro l'avrebbero ritrovata sull'isola e guidata fino ad un'altra isola abitata, distante molte miglia da l\u00ec. Qui sarebbero stati riconosciuti e tratti in salvo.\nIn un altro flash-forward si vede Sun che, per vendicarsi della continua noncuranza del padre nei confronti del (defunto?) marito Jin, compra la sua stessa societ\u00e0 e lo fa divenire suo dipendente.\nNell'ultimo flash-forward Jack, al funerale del padre, viene avvicinato da una donna che spiega come mai il defunto si trovasse a Sydney prima di morire e rivela che era andato a trovare la figlia che per \"coincidenza\" si sarebbe trovata poi sullo stesso volo Oceanic 815. La donna rivela il nome della figlia ovvero proprio Claire a Jack il quale rimane sconvolto scoprendo che Claire \u00e8 sua sorellastra e voltandosi verso Kate vede Aaron come suo nipote.\nL'episodio si conclude con Ben che si fa catturare dai seguaci di Keamy nell'Orchidea per permettere a Locke (nascosto) di entrare e far \"spostare\" l'isola.\nTrama \"Seconda e terza parte\".\nIn un flash-forward ritorniamo alla fine della terza stagione, con Jack, barbuto e dipendente dai farmaci, che cerca di convincere Kate a ritornare sull'isola. Si scopre, inoltre, che dal loro ritorno sono passati tre anni e che la persona al cui funerale era stato Jack era un tale Jeremy Bentham, il quale aveva incontrato Jack e Kate per chiedere loro di tornare indietro.\nSull'isola, Ben, catturato da Keamy, sta per essere riportato sulla nave, ma viene salvato dagli Altri, aiutati da Kate e Sayid. Il commando viene sterminato, mentre Keamy viene colpito da Richard, il misterioso membro degli Altri alleato di Ben.\nSulla nave Desmond e Jin cercano di disarmare l'esplosivo mentre Michael raffreddando la batteria che l'alimenta consente loro di prendere tempo.\nIn un flash-forward Walt si reca da Hurley in ospedale, chiedendogli perch\u00e9 essi stiano mentendo. Un certo Jeremy Bentham (ma Walt pronuncia quel nome con un tono strano) era venuto da lui dicendogli che i sopravvissuti mentivano. Hurley \u00e8 costretto a dire a Walt che mentono per proteggere quelli che sono rimasti. \"Come mio padre?\" chiede il ragazzo, \"S\u00ec\" risponde Hurley.\nSull'isola Jack e Sawyer raggiungono la stazione Orchidea dove incontrano Hurley e John. Quest'ultimo ripropone la dialettica tra i due leader, chiedendo a Jack di non andare via perch\u00e9 in quel posto accadono miracoli. Jack resta fedele alle sue idee e decide di non scendere con Ben e Locke nella vera stazione Orchidea. Ben acconsente a che tutti loro lascino l'isola. Prima di separarsi, John Locke raccomanda a Jack di mentire per proteggere quelli che resteranno.\nDaniel cerca di portare in salvo Charlotte e Miles, ma entrambi decidono di restare. Charlotte, in particolare, a seguito della domanda dell'enigmatico Miles che le chiede perch\u00e9 vorrebbe andarsene dopo tutta la fatica fatta per ritornare l\u00ec.\nJohn e Ben penetrano nell'Orchidea. Da un filmato DHARMA John scopre che la stazione conduceva esperimenti sullo spazio-tempo. Raggiunti da Keamy, ferito ma salvatosi con un giubbotto antiproiettile, i due riescono a sopraffarlo; Ben, furioso, lo uccide vendicando Alex, nonostante il mercenario li avesse avvisati che, in caso di sua morte, il sensore sul suo braccio avrebbe attivato la bomba sulla nave. John, disperato, cerca vanamente di tenere in vita Keamy mentre Ben, al suo solito, pare del tutto disinteressato al destino degli uomini sulla nave.\nJack, Sawyer, Hurley, Sayid, Kate, Aaron e Frank partono con l'elicottero verso la nave, ma l'elicottero perde carburante e va alleggerito. Decide di sacrificarsi Sawyer, che dopo aver sussurrato qualcosa a Kate ed averla baciata si getta nell'oceano, consentendo ai compagni di proseguire.\nNel flash-forward successivo Sayid preleva Hurley dall'ospedale. Anche loro avevano ricevuto la visita di Jeremy Bentham ed Hurley appare colpito dalla notizia della morte del misterioso uomo (che si cela dietro tale pseudonimo).\nL'elicottero atterra sulla nave, il tempo di rifornirsi del carburante necessario per tornare sull'isola prima che tutto esploda. La morte di Keamy ha attivato la bomba e solo lo stratagemma di Michael consente all'elicottero di ripartire con anche Sun e Desmond. Jin, fino all'ultimo con Michael, non riesce a salire sull'elicottero. Appena prima dello scoppio Michael vede Christian Shepherd, il quale gli dice: \u00abPuoi andare adesso Michael\u00bb. La nave esplode ed affonda e per Michael e Jin (forse) non ci sono speranze.\nSawyer riesce a nuotare fin verso l'isola dove con Juliet vede il fumo dalla nave distrutta. Ben attiva deliberatamente in maniera errata l'esperimento DHARMA creando un'esplosione che apre un passaggio. Sar\u00e0 lui a \"muovere l'isola\" e non John, perch\u00e9 chi la muove non pu\u00f2 tornare su di essa, e John ha adesso il compito di guidare gli Altri sull'isola. Ben arriva ad un grande timone nel passaggio e, in lacrime, lo aziona. Una luce intensa squarcia il cielo e, dall'elicottero di Frank, Jack e gli altri vedono l'isola sparire. L'elicottero precipita in mare: i suoi passeggeri si salvano sul battello d'emergenza e dopo poche ore vengono recuperati da una barca. La barca \u00e8 di Penelope Widmore. Prima di essere salvati Jack chiede a tutti di mentire. Desmond e Penny si ricongiungono: lo scozzese e Frank Lapidus resteranno con lei. Penny presta aiuto a quelli che diverranno i Sei della Oceanic conducendoli all'isolotto di Membata, mentre i sei si accordano sulla storia da raccontare.\nIn un flashforward Kate vede in sogno Claire accanto ad Aaron: la vera madre del bambino le ordina di non riportarlo indietro. Kate, piangendo, chiede scusa ad Aaron, forse per l'imminente abbandono. Sun incontra Charles Widmore proponendogli di incontrarsi per addivenire ad un non precisato accordo. Jack torna nel luogo dove si sono svolti i funerali di Bentham. L\u00ec incontra Benjamin Linus. Jack guarda nella bara di Bentham: l'uomo lo aveva accusato di essere il responsabile delle cose nefaste accadute sull'isola da quando era andato via, e che perci\u00f2 vi doveva tornare. Ben afferma che l'isola non accetter\u00e0 che torni solo Jack: tutti devono tornare, anche la salma del defunto \"Bentham\". La camera inquadra allora, nella bara, il corpo senza vita di John Locke."}
{"id": "1802991", "revid": "173469", "url": "https://it.wikipedia.org/wiki?curid=1802991", "title": "The Tudors", "text": ""}
{"id": "1802994", "revid": "22356", "url": "https://it.wikipedia.org/wiki?curid=1802994", "title": "Rauisuchidi", "text": ""}
{"id": "1803003", "revid": "2110845", "url": "https://it.wikipedia.org/wiki?curid=1803003", "title": "Giampaolo Bernagozzi", "text": "Realizzatore di cortometraggi e documentari, fonda nel 1963 a Bologna la sezione audiovisivi dell\"'Istituto Ferruccio Parri\", che, dopo la morte, \u00e8 stata intitolata a suo nome.\n\u00c8 stato docente di Cinematografia Documentaria al DAMS.\nL'anno successivo alla sua morte fu istituito, nell'ambito del Festival del Cinema Neorealistico Laceno d'Oro, un premio in suo ricordo. L'anno precedente allo stesso Festival gli era conseganta la Targa Pasolini per \"Dedicato a chi perdona\".\nAttualmente nell'ambito del \"Filmvideo\", Mostra del cortometraggio di Montecatini, viene assegnato il Premio \u201cGianpaolo Bernagozzi\u201d al migliore documentario."}
{"id": "1803007", "revid": "767487", "url": "https://it.wikipedia.org/wiki?curid=1803007", "title": "Talabuga", "text": "Biografia.\nFiglio di Tartu Khan e pronipote di Batu Khan, condusse, ma in realt\u00e0 fu al seguito di Nogai Khan, la \"2' invasione d'Ungheria\" tra il 1284 e 1285, e la \"3' scorreria sulla Polonia\" nel 1287, che a dispetto degli inizi non si concluse con un successo. Si elev\u00f2 al trono del Khanato con l'appoggio di Nogai Khan e dopo 4 anni per mano dello stesso Nogai fu ucciso e deposto."}
{"id": "1803015", "revid": "94647", "url": "https://it.wikipedia.org/wiki?curid=1803015", "title": "Flussi di reddito", "text": ""}
{"id": "1803017", "revid": "110157", "url": "https://it.wikipedia.org/wiki?curid=1803017", "title": "Hukvaldy", "text": "Hukvaldy (in tedesco \"Hochwald\") \u00e8 un comune della Repubblica Ceca, parte del distretto di Fr\u00fddek-M\u00edstek.\nIl villaggio \u00e8 situato sotto i ruderi di uno dei pi\u00f9 grandi castelli in Moravia, Hrad Hukvaldy.\nStoria.\nIl villaggio fu fondato nel 1566 dal vescovo di Olm\u00fctz, Vil\u00e9m Prusinovsk\u00fd, che lo ricevette dall'imperatore Massimiliano II. Della localit\u00e0 fanno parte una grande riserva di caccia e, a partire dal 1858, anche una celebre scuderia.\nLa localit\u00e0 diede i natali al musicista Leo\u0161 Jan\u00e1\u010dek (1854-1928)."}
{"id": "1803021", "revid": "101768", "url": "https://it.wikipedia.org/wiki?curid=1803021", "title": "L'Oeil du malin", "text": ""}
{"id": "1803024", "revid": "137928", "url": "https://it.wikipedia.org/wiki?curid=1803024", "title": "WXGA+", "text": ""}
{"id": "1803027", "revid": "110157", "url": "https://it.wikipedia.org/wiki?curid=1803027", "title": "Valore di uscita", "text": "In informatica, il valore di uscita (dall'inglese \"\"exit status\" o \"exit code\"\") di un processo \u00e8 il valore che esso restituisce al proprio termine al processo padre, e che tipicamente indica l'esito dell'esecuzione del processo.\nValore di uscita nei sistemi Unix.\nNei sistemi Unix e Unix-like il valore di uscita \u00e8 numerico, compreso tra 0 e 255, ed \u00e8 convenzionalmente pari a 0 se l'esecuzione \u00e8 andata a buon fine, oppure diverso da 0 se vi sono stati errori; in quest'ultimo caso il valore pu\u00f2 anche indicare lo specifico tipo di errore che si \u00e8 verificato.\nUn processo specifica il proprio valore di uscita al termine, all'atto dell'invocazione della chiamata di sistema \"exit\". In caso di terminazione a causa del ricevimento di un segnale, il valore di uscita \u00e8 attribuito dal sistema (diverso comunque da 0) e permette di identificare il segnale che ha provocato la terminazione del processo (tramite il comando kill).\nIl valore di uscita viene conservato nel process control block del processo terminato, che viene preservato fino a quando il processo padre non lo recupera tramite l'apposita chiamata di sistema \"wait\". Nel periodo che intercorre tra la terminazione del processo e il recupero del valore di uscita da parte del processo padre, il processo \u00e8 un processo zombie, che non occupa altre risorse del sistema se non una voce nella \"process table\"."}
{"id": "1803040", "revid": "120186661", "url": "https://it.wikipedia.org/wiki?curid=1803040", "title": "Suvero", "text": "S\u00f9vero \u00e8 una frazione del comune di Rocchetta di Vara in provincia della Spezia.\nGeografia fisica.\nS\u00f9vero sorge ad un'altitudine di 687 e conta circa 200 abitanti residenti che aumentano sensibilmente nel periodo estivo; il borgo \u00e8 il centro pi\u00f9 importante e pi\u00f9 popoloso del Comune di Rocchetta di Vara.\nStoria.\nIl toponimo Suvero sembra derivi dalla parola latina \"supernus\" (superiore, posto di sopra) e rievoca la sua privilegiata posizione strategica di controllo, tra la val di Vara e la Lunigiana. Le prime tracce di insediamenti risalgono al Neolitico Inferiore e all'Et\u00e0 del Bronzo Medio.\nNella Pianaccia di Suvero, luogo che identifica un terrazzo pianeggiante circolare con scarpate ripide, sono stati individuati due siti archeologici molto importanti: il primo conserva tracce di uno dei rarissimi insediamenti neolitici all'aperto fino ad oggi individuati in Liguria in cui i pi\u00f9 antichi agricoltori e allevatori si trasferirono dalle zone pericostiere verso l'interno; l'altro \u00e8 riferibile ad un'officina di produzione di parures in steatite di et\u00e0 del rame-bronzo medio, che, per la qualit\u00e0 dei prodotti sembra inserirsi in una rete commerciale di notevole entit\u00e0. Numerosi reperti archeologici ritrovati nella zona di Suvero sono oggi conservati nel Museo Civico Archeologico \"Ubaldo Formentini\" della Spezia.\nArroccato attorno al suo castello dei Malaspina ed alla chiesa di San Giovanni Battista, Suvero si trova su una collina in assoluta posizione strategica di rilievo. \nNella sua lunga storia, Suvero appartenne dapprima agli Obertenghi e successivamente fu feudo degli Estensi, appartenne poi al sistema difensivo dell'abbazia di Brugnato, ai signori di Vezzano. Infine fu feudo dei marchesi Malaspina di \"Licciana, Bastia, Podenzana e Suvero\", discendenti di Rinaldo, ultimo di cinque figli del marchese Giovanni Spinetta II, cui tocc\u00f2 nella divisione testamentaria il feudo di Bastia, che permut\u00f2 con un fratello. \n&lt;br&gt;Rinaldo entr\u00f2 in possesso delle terre di Suvero nel 1535 iniziando subito i lavori per la costruzione del castello fortificato, terminato definitivamente dai suoi discendenti. Intorno ad esso si svilupp\u00f2 l'attuale borgo.\nLa chiesa parrocchiale di San Giovanni Battista, fu eretta da Torquato Malaspina, che si distinse notevolmente tra i vari marchesi succedutisi nel possesso del borgo. Egli apport\u00f2, infatti, migliorie nella pubblica amministrazione, si cur\u00f2 dell'istruzione dei bambini, organizz\u00f2 il \"monte frumentario\", ovvero un deposito di cereali a disposizione del popolo nei periodi di carestia. Il Marchese Torquato Malaspina di Suvero fu personaggio eminente e di grande cultura che fu autore, tra l'altro, dell'opera \"Dello scrivere le vite\", il quale, morto a Monti nel 1594, per volont\u00e0 della madre Lavinia, fu portato a seppellire in San Francesco in Villafranca.\nCon l'arrivo di Napoleone Bonaparte nel 1797 la fine della signoria dei Malaspina fu decretata dai Francesi, che spogliarono della giurisdizione feudale anche tutti gli altri nobili della Lunigiana, ed ebbe come ulteriore conseguenza l'abbandono del castello Malaspina. \nCon l'Unit\u00e0 d'Italia, Suvero con il comune di Rocchetta di Vara fece parte della provincia di Massa Carrara. Quando il 2 febbraio 1923 fu istituita la provincia della Spezia, Suvero abbandon\u00f2 la Toscana per la Liguria.\nMonumenti e luoghi d'interesse.\nCastello Malaspina.\nA dominio del borgo di Suvero si trova il castello, lungo la via che porta al Passo dei Casoni. Quando il Marchese Rinaldo Malaspina nel 1549 ricevette l'investitura come signore del feudo di Suvero, decise di ampliare e rinnovare, il precedente castello gi\u00e0 vecchio di quattro secoli. Postazione difensiva e poi residenziale dei Malaspina, il castello fu abbandonato dai suoi proprietari dopo il 1797 con la fine della signorie imperiali decretata dalla nuova dominazione francese napoleonica. \n&lt;br&gt;In anni recenti il castello di Suvero, per la terza volta nella sua lunghissima storia, \u00e8 stato completamente restaurato ed \u00e8 attualmente adibito a dimora privata.\nChiesa di San Giovanni Battista.\nLa chiesa di San Giovanni Battista, sorge proprio dinanzi al castello, e presenta evidenti tracce di successivi rimaneggiamenti, ha una struttura con pianta a croce e nella cripta conserva un bassorilievo di marmo bianco della Vergine con il Bambino circondati da angeli musicanti, che porta incisa la data del 1497.\nLuoghi naturali.\nPineta di Suvero.\nPoco fuori dall'abitato di Suvero, lungo la strada che conduce al passo dei Casoni, che svetta sopra i mille metri di quota, ci si addentra in un'imponente pineta ad una quota di 850 s.l.m., considerata tra le pi\u00f9 belle dell'Appennino ligure, con alberi d'alto fusto che si estende per svariati ettari; la pineta \u00e8 collegata all'Alta Via dei Monti Liguri da diversi sentieri adatti per passeggiate nel verde o per praticare trekking e mountain bike.\nIl verde bosco di conifere, tendente allo smeraldo, risalta in modo evidente contro gli erbosi versanti appenninici, creando un evidente e suggestivo contrasto. Pino nero e Pino silvestre sono stati impiantati nei decenni passati, negli anni tra il 1925 e il 1935, per arginare fenomeni di dissesto idrogeologico dovuti all'intenso disboscamento che, nel corso dei secoli, subirono i versanti montuosi della val di Vara. I lavori, voluti dal governo con la \"legge del 24 dicembre 1928 n. 3134\", furono diretti da Pietro Gabrielli, funzionario del Corpo Forestale (nato a Poppi (AR) il 23/10/1889 e morto a Levanto (SP) nel 1971) ed impegnarono un gran numero di operai. \nQueste tipologie di Pino, privilegiate rispetto ad altre per la loro facilit\u00e0 di attecchimento, riesce spesso a ben integrarsi nell'ambiente dell'Appennino ligure, mantenendo per\u00f2 sempre le caratteristiche tipiche di un popolamento \"artificiale\".\n&lt;br&gt;l'aspetto negativo di questi rimboschimenti \u00e8 che spesso si dimostrano troppo vulnerabili agli attacchi parassitari. Per i futuri rimboschimenti, che si auspicherebbero continui e confacenti dal punto di vista qualitativo, sarebbero quindi da preferire essenze forestali autoctone, pi\u00f9 resistenti a qualsiasi tipo di avversit\u00e0.\nEventi.\nIl Carnevale \"dei Belli e dei Brutti\".\nQuesta festa, organizzata a febbraio o marzo, \u00e8 legata a tradizioni antichissime e ancora oggi i ragazzi si mascherano con gli stessi costumi usati a suo tempo dai padri e dai nonni. Le maschere tradizionali sono due: i \"belli\" e i \"brutti\". I primi indossano abiti dai colori vivaci in fantasia floreale, adornati di trine, fiocchi e campanelli e calzano cappelli rivestiti con la stessa stoffa del vestito, ornati da lunghi nastri variopinti, pizzi, perline e campanellini.\nI secondi velli di capra o pecora e sulla testa indossano lunghe e grosse corna, mentre il viso \u00e8 tinto di nero o ricoperto da bautte dai tratti cupi ed arcigni e portano legati in vita dei campanacci da mucca, che scuotono mentre camminano. Cos\u00ec abbigliati i giovani sfilano per le strade del paese, fermandosi ad ogni casa: qui, mentre il padrone prepara un veloce rinfresco, i belli fanno ballare le donne della famiglia, mentre i brutti non risparmiano scherzi e burle a nessuno. Al calare della sera ci si riunisce tutti per cenare in compagnia.\nL'origine di tali maschere ormai si \u00e8 perso nella notte dei tempi, ma sia che simboleggiassero il contrasto tra il bene e il male, sia tra i rigori dell'inverno ormai agli sgoccioli e le dolci promesse della primavera alle porte, resta il fatto che da secoli a Suvero il Carnevale segue rituali ben precisi ed immutati, ma soprattutto rappresenta un momento di unione tra gli abitanti. Nel periodo del Carnevale i Belli e i Brutti visitano alcuni paesi e frazioni dell'Alta Val di Vara su camion e trattori ottenendo in cambio cibo in quantit\u00e0 e generosi bicchieri di vino e grappa. I belli e i brutti di Suvero hanno partecipato, in alcune occasioni, alle sfilate del Carnevale di Viareggio, del Carnevale di Aosta e dal 2017 ospiti della manifestazione Identidades Mask Festival di Fonni in Sardegna.\nInfrastrutture e trasporti.\nStrade.\nSuvero \u00e8 raggiungibile dall'autostrada A12 Genova-La Spezia uscendo al casello di Brugnato-Borghetto di Vara da cui Suvero dista circa 10\u00a0km e continuando per la via provinciale in direzione di Rocchetta di Vara, oppure provenendo dalla Lunigiana uscendo dall'Autostrada A15 Parma-La Spezia a Pontremoli e proseguendo verso Montereggio e successivamente valicando il Passo dei Casoni. Suvero dista circa quattro chilometri dalla sede Comunale, percorribili lungo la carrozzabile che da Rocchetta di Vara porta al Passo dei Casoni.\nFerrovie.\nLa stazione di Levanto \u00e8 la fermata ferroviaria pi\u00f9 vicina sulla linea Pisa-La Spezia-Genova nel tratto locale compreso tra Genova e La Spezia."}
{"id": "1803047", "revid": "348618", "url": "https://it.wikipedia.org/wiki?curid=1803047", "title": "Mengu Timur", "text": "Storia.\nEra figlio di Toqoqan Khan e Buka Ujin ed era il nipote del grande Batu Khan. Tra il 1269 ed il 1271 comp\u00ec alcune scorrerie su Bisanzio, nel 1275 in Lituania e nel 1277 sul Caucaso. Durante il suo regno i genovesi acquistarono la citt\u00e0 di Caffa dai Mongoli.\nDiscendenza.\nEbbe 2 figli riconosciuti:"}
{"id": "1803062", "revid": "767487", "url": "https://it.wikipedia.org/wiki?curid=1803062", "title": "Promise (Ciara)", "text": "Promise (in italiano: \"Prometto\") \u00e8 il primo singolo ufficiale estratto dal secondo album della cantante statunitense Ciara, \"\". In Nord America, funge da secondo singolo, visto che \"Get Up\" era il primo estratto.\nRecensioni.\n\"Promise\" \u00e8 stato accolto con critiche molto positive . Clope Hope della Billboard ha descritto la canzone come una \"registrazione reinventata\", simile a \"When I Think of You\" di Janet Jackson. Glenn Gamboa di Newsday ha scritto: \"\u00e8 potenzialmente una hit\", e l'ha definita come \"una ballata alla Prince\".\nA causa della popolarit\u00e0 ottenuta dalla canzone, Ciara ha prodotto un remix ufficiale, noto come \"Promise [Go And Get Your Ticket Mix]\", in collaborazione con R. Kelly. Il remix \u00e8 presente nella versione Europa di \"\".\nVideo musicale.\nIl video di \"Promise\" \u00e8 stato girato il 2 e il 3 ottobre a Los Angeles ed \u00e8 stato diretto da Diane Martel. La premi\u00e8re del video \u00e8 avvenuta il giorno del compleanno di Ciara (25 ottobre) a BET's Access Garanted, mentre sul canale canadese \"Much Music\" la cantante ha fatto un'introduzione per telefono. Su Total Request Live il video aveva debuttato alla posizione numero 10, ma poi \u00e8 salito di 6 posizioni arrivando alla posizione 4.\nIl video inizia con Ciara, incappucciata, e contemporaneamente esegue delle coreografie. Poi, si vede la cantante che canta ad un microfono che sostiene il suo corpo quando si butta a terra. Nel video si vedono molte coreografie, e il video termina con Ciara e le sue ballerine che eseguono proprio delle coreografie molto complesse."}
{"id": "1803065", "revid": "298055", "url": "https://it.wikipedia.org/wiki?curid=1803065", "title": "Tuda Mengu", "text": "Biografia.\nSi converti' all'Islam nel 1283 e tenne sempre buoni rapporti con Kublai Khan. Durante il suo regno veniva consigliato, e spesso controllato, dal potente ed esperto generale Nogai Khan."}
{"id": "1803066", "revid": "258114", "url": "https://it.wikipedia.org/wiki?curid=1803066", "title": "Milla e Sugar", "text": ""}
{"id": "1803067", "revid": "31092", "url": "https://it.wikipedia.org/wiki?curid=1803067", "title": "Tala Buga", "text": ""}
{"id": "1803071", "revid": "729019", "url": "https://it.wikipedia.org/wiki?curid=1803071", "title": "Battaglia del convoglio Tarigo", "text": "La battaglia del Convoglio Tarigo fu combattuta il 16 aprile 1941 fra tre cacciatorpediniere della Regia Marina e quattro della Royal Navy durante la seconda guerra mondiale. La battaglia prese nome dall'unit\u00e0 italiana caposcorta, il cacciatorpediniere della Classe Navigatori, \"Luca Tarigo\" e si svolse presso le isole di Kerkennah, in prossimit\u00e0 della costa tunisina prospiciente Sfax.\nPremessa.\nIl controllo del tratto di mare fra Italia e Libia fu pesantemente conteso fra le forze dell'Asse e gli Alleati, poich\u00e9 entrambe le parti avevano necessit\u00e0 di salvaguardare i propri convogli e, nel contempo, impedire il transito a quelli nemici. I convogli dell'Asse verso il Nordafrica erano cruciali per rifornire e rinforzare gli eserciti italiano e tedesco e, d'altra parte, le forze di interdizione aeronavale alleate erano basate a Malta, la quale a sua volta dipendeva dai convogli per gli approvvigionamenti. Da questa situazione scatur\u00ec in pratica tutta la guerra navale nel Mediterraneo, perci\u00f2 nota anche come Battaglia dei convogli.\nLa storia.\nLa sera del 13 aprile 1941 un convoglio formato da quattro trasporti truppe tedeschi (\"Adana\", \"Arta\", \"Aegina\" e \"Iserlhon\") e il mercantile italiano \"Sabaudia\" carico di munizioni salp\u00f2 da Napoli diretto a Tripoli. Era scortato da un cacciatorpediniere Classe Navigatori, il \"Luca Tarigo\" (caposcorta), comandato dal capitano di fregata Pietro de Cristofaro, nato a Napoli il 1 settembre 1900, e da due cacciatorpediniere classe Folgore, il \"Baleno\" (capitano di corvetta Giuseppe Arnaud, nato a Torino il 14 maggio 1906) e il \"Lampo\" (capitano di corvetta Enrico Marano, nato a Cittaducale il 3 ottobre 1903). Supermarina aveva ricevuto rapporti sul rafforzamento della presenza navale inglese a Malta e aveva pianificato il viaggio e ilsupporto dell'aviazione in modo da superare il passaggio alla distanza minima dall'isola in orario diurno, quindi in condizioni pi\u00f9 favorevoli per difendersi da eventuali attacchi dal mare o dall'aria. La prima parte della navigazione fu regolare e tranquilla ma, superate le Isole Egadi, il maltempo impervers\u00f2 sul convoglio rendendone difficile il procedere in formazione, disperdendolo e ritardando quindi il procedere verso la destinazione. Inoltre la ricognizione aerea non ebbe modo di operare come previsto, al contrario di quella inglese che invece la mattina del 15 aprile avvist\u00f2 il convoglio italiano e lo segnal\u00f2 a Malta. Supermarina, intercettata la comunicazione inglese, richiese nuovamente l'intervento della nostra aviazione, la quale per\u00f2 continu\u00f2 a essere bloccata dal maltempo.\nIl convoglio Tarigo giunse quindi nella zona pericolosa verso la mezzanotte del 15 aprile. Privi della ricognizione aerea, gli italiani non si accorsero che da Malta erano intanto usciti quattro cacciatorpediniere della 14\u00aa squadriglia (HMS \"Jervis\" - caposquadriglia, HMS \"Janus\", HMS \"Nubian\" e HMS \"Mohawk\") sotto il comando del capitano di corvetta Philip Mack. I caccia britannici, indirizzati dalla propria ricognizione aerea e con l'ausilio del radar non ebbero difficolt\u00e0 ad intercettare il lento convoglio italiano e a manovrare con calma per mettersi nelle condizioni pi\u00f9 favorevoli per l'attacco.\nL'attacco.\nAlle ore 02:20 del 16 aprile la squadriglia inglese apr\u00ec il fuoco contro l'ignaro convoglio dalla distanza di soli 2000 metri, tra le boe n\u00ba1 e n\u00ba2 che delimitano le secche di Kerkennah. \"Lampo\" e \"Baleno\" furono colpiti per primi e, messi subito fuori combattimento, finirono arenati sulle secche. Il \"Sabaudia\", colpito quasi contemporaneamente, esplose inabissandosi e poco dopo vennero colpiti e affondati anche gli altri mercantili. Solo l\"Arta\" rimase quasi indenne e anzi tent\u00f2 di speronare senza riuscirvi un caccia britannico, per poi andare ad arenarsi sulle secche (verr\u00e0 poi affondato dal sommergibile \"Upholder\" il 26 aprile).\nIl \"Tarigo\" essendo in testa alla formazione, fu attaccato tra gli ultimi ma immediatamente reag\u00ec lanciandosi all'attacco delle unit\u00e0 nemiche. Bersagliato da breve distanza dalle bordate inglesi, fu presto ridotto ad un relitto in preda alle fiamme e agli scoppi con buona parte dell'equipaggio morto o gravemente ferito. Nonostante le gravi ferite il Comandante De Cristofaro continu\u00f2 fino alla fine a dirigere le operazioni di combattimento e di governo della nave, mentre alcuni siluristi, per quanto feriti, riuscirono ad armare con mezzi di fortuna (tutti i circuiti elettrici erano saltati) l'unico complesso lanciasiluri rimasto e a lanciare, colpendo e affondando il \"Mohawk\". Le altre unit\u00e0 britanniche si allontanarono rapidamente dal luogo dello scontro.\nI soccorsi.\nMarilibia (il comando marittimo italiano in Libia) organizz\u00f2 immediatamente una massiccia operazione di soccorso che vide impegnati i cacciatorpediniere \"Malocello\", \"da Noli\", \"Vivaldi\" e \"Dardo\", le torpediniere \"Centauro\", \"Clio\", \"Partenope\", \"Perseo\" e \"Sirtori\", la nave soccorso-aerei \"Orlando\", la nave ospedale \"Arno\" e i piroscafi \"Antonietta Lauro\" e \"Capacitas\". Furono recuperati 1271 naufraghi dei circa 3000 uomini imbarcati. Il Comandante De Cristofaro affond\u00f2 insieme alla nave e fu insignito della Medaglia d'oro al valor militare alla memoria. Medaglia al valor militare anche per il comandante di macchina del \"Baleno\", Cap. G.N. Edoardo Repetto da Borgonovo, ufficiale pi\u00f9 alto in grado ferito ma sopravvissuto all'attacco.\nL'operazione segreta.\nNei mesi successivi si procedette al recupero del \"Lampo\" e tre spedizioni subacquee vennero effettuate dai palombari italiani sul relitto del \"Mohawk\" consentendo di recuperare importanti documenti militari."}
{"id": "1803072", "revid": "15756", "url": "https://it.wikipedia.org/wiki?curid=1803072", "title": "Disturbia (singolo)", "text": "Disturbia \u00e8 un brano musicale della cantante barbadiana Rihanna, pubblicato come terzo singolo estratto dalla ristampa del suo terzo album di inediti, \"Good Girl Gone Bad\", e settimo complessivo. Il brano \u00e8 stato scritto da Brian Seals, Andre Merritt, Robert Allen e Chris Brown, e prodotto da Brian Kennedy. Ha avuto un impatto sulla Contemporary hit radio il 17 giugno 2008 ed \u00e8 stato pubblicato come CD fisico in Regno Unito il 22 luglio 2008. \"Disturbia\" \u00e8 un brano \"uptempo\" \"dance-pop\" ed \"elettropop\" con un ritmo repentino che rimanda al singolo \"Don't Stop the Music\" nel 2007. Nel testo, il brano parla delle strane paure che affliggono Rihanna.\nIl brano ha incontrato il favore di molti critici musicali contemporanei, molti dei quali l'hanno esaltato per il tono musicale e il testo oscuri. Negli Stati Uniti, \"Billboard\" ha compilato il brano alla numero nove nell'elenco dei \"Brani dell'estate 2008\". Inoltre, About.com gli ha concesso il secondo posto nell'elenco dei \"Brani pi\u00f9 belli di Rihanna\" e l'ottavo posto in quello dei \"Migliori usi di Auto-Tune nella musica pop\". \"Disturbia\" ha fruttato a Rihanna un riconoscimento per il \"Miglior brano internazionale\" durante i NRJ Music Award 2009 e una nomination per il Miglior brano dance in occasione della cerimonia dei Grammy Awards.\nIl brano ha raccolto un grande successo, raggiungendo la numero uno nelle Fiandre e in Nuova Zelanda. In seguito, \u00e8 riuscito a insediarsi alla numero uno negli Stati Uniti e l'ha mantenuta per due settimane consecutive.\nIl video, diretto dall'assistente di Rihanna, Anthony Mandler, mostra una Rihanna prigioniera dei suoi incubi in un seminterrato, con sequenze che scorrono sulle multiple personalit\u00e0 della cantante rinchiusa in una cella, fusa con una parete con una ragnatela sul corpo intessuta da una tarantola, che avvolge con le sue braccia un manichino.\nLa canzone, originariamente, doveva essere inserita nell'album del cantante Chris Brown, \"Exclusive\". Brown ha per\u00f2 sentito che la canzone sarebbe risultata migliore se eseguita da una donna. La Def Jam aveva considerato di utilizzare la canzone per il prossimo album di Rihanna, avendo gi\u00e0 registrato \"Take a Bow\" per la riedizione di \"Good Girl Gone Bad\". Ma lei e il suo team ritenevano che la canzone poteva essere un singolo estivo e quindi bisognava registrarla. Alla fine \u00e8 stato deciso che \"Disturbia\" sarebbe stato il settimo singolo dopo \"Take a Bow\".\nNella canzone la cantante usa l'Auto-Tune.\nIl brano.\nPer la scrittura del brano, Chris Brown s'ispir\u00f2 all'\"andare fuori di testa e avere sensazioni strane\". In un'intervista concessa all\"USA Today\", ha descritto le proprie sensazioni nell'assegnare il brano a Rihanna. \"\u00c8 fantastico scrivere musica perch\u00e9 se hai un concetto nella tua testa che vorresti scrivere, puoi scriverlo e affidarlo e riaffidarlo al cantante opportuno se questo non \u00e8 adatto personalmente a te perch\u00e9 potrebbe pur essere un'ottima idea.\" Brown e Andre Merritt hanno infine inciso una demo del brano prima d'offrirlo a Rihanna.\n\"Disturbia\" fu subito inciso nel 2008 nei Rocky Mountain Recorders a Denver, in Colorado. Rihanna ha parlato con Nick Levine di Digital Spy del momento d'incisione: \"Sono andata in studio per fare musica come piace a me. Ho subito trovato me stessa\". In un'intervista, Rihanna ha chiarito che \"Disturbia\" non narra necessariamente di un'esperienza personale. Alcuni critici si sono cervellati ad interpretare il senso di \"Disturbia\" e hanno colto che in esso Rihanna manifesti orrore ma hanno infine ribadito che il testo non ha senso.\nQuando \"Good Girl Gone Bad\" fu ristampato, Rihanna richiam\u00f2 L.A. Reid, il padrone della Def Jam, proponendogli di estrarre \"Disturbia\" come singolo e seguito di \"Take a Bow\". Parlando con MTV News, Reid ha detto, \"\u00c8 stata la prima volta che Rihanna \u00e8 venuta da me per dirmi 'Ecco la canzone che voglio lanciare'. Ha cantato il brano per me e ne ha preso il controllo [...] Ormai ha capito cosa va e cosa non va, e sa cosa vuole dire.\"\nStile.\n\"Disturbia\" \u00e8 un uptempo dance-pop ed electropop con un ritmo bollente, robusto. Come \"Don't Stop the Music\", il brano mantiene le qualit\u00e0 di una musica da ballo e per discoteca. Un urlo da cinema horror apre il brano, seguito dal balbettio dell\"hook\" \"Bum-bum-be-dum-bum-bum-be-dum-bum\" che rimanda all\"hook\" \"Ella-ella-ella-ey-ey-ey\" di \"Umbrella\".\n\"Disturbia\" \u00e8 un brano tenebroso solcato da frequenti voci secondarie che a momenti regolari si sovrappongono a quella principale, conferendo un effetto drammatico ed inquietante. Nel ritornello le voci corali di Brown e Merritt, autori del brano, s'appropriano della scena e incontrano a intervalli la voce di Rihanna.\nFraser McAplpine da BBC Music ha reclamato che il ritornello del brano potesse essere paragonato a \"Blue (Da Ba Dee)\" degli Eiffel 65. Il brano sfrutta alcuni effetti vocali.\nVendite.\n\"Disturbia\" ha esordito nella \"Billboard\" Hot 100 alla numero diciotto il 26 giugno 2008, divenendo il sesto singolo tra i primi venti posti estratto da \"Good Girl Gone Bad\". La settimana del 14 agosto 2008 il singolo ha raggiunto la numero della classifica, vendendo oltre 148.000 download secondo Nielsen SoundScan e ha spodestato \"I Kissed a Girl\" di Katy Perry dopo sette settimane di dominio. \"Disturbia\" \u00e8 divenuta la quarta numero uno di Rihanna nella classifica dopo \"SOS\", \"Umbrella\" e \"Take a Bow\".\nIl video.\nIl video di \"Disturbia\" \u00e8 stato filmato il 1\u00ba luglio 2008 a Los Angeles. In un primo momento era stato annunciato che il video sarebbe stato diretto dal fotografo e regista statunitense David LaChapelle, che anni prima aveva diretto \"Dirrty\" di Christina Aguilera nel 2002 e \"Rich Girl\" di Gwen Stefani nel 2004. In seguito alcune riviste hanno annunciato che il regista sarebbe stato sostituito da Anthony Mandler Rihanna stessa ha co-diretto il video collaborando per la seconda volta con il regista dopo il video di \"Don't Stop the Music\". Dopo una serie di cambiamenti di data, \u00e8 stato ufficialmente pubblicato solamente su \"iTunes\" il 22 luglio 2008 per un esclusivo periodo di 48 ore. In seguito \u00e8 stato reso disponibile sia su YouTube sia su MTV. Si svolge in ambienti cupi e tenebrosi, proprio perch\u00e9 vuole rappresentare il tema della canzone, ovvero uno stato di angoscia e confusione mentale. Di seguito \u00e8 riportato il link del video su YouTube e il videoclip dura 4:23 min.\nIl video inizia con Rihanna, tutta vestita e truccata di colore nero, che passa la mano destra, con lunghe unghia nere, sui tasti d'un piano e guarda lo schermo. Si vede accanto a lei un uomo suonatamburi e poi s'alternano in modo dissipato e poi pi\u00f9 definito, le scene d'alcuni giovani dall'espressione abbastanza tetra. Poi la cantante \u00e8 seduta su una sedia con un ventaglio ad ascoltare i lamenti e l'angoscia d'una ragazza con un caschetto corto biondo (se stessa, \"Rihanna\") mentre scuote la testa, rizza pi\u00f9 volte il petto o tende il braccio per la libert\u00e0. Accanto a Rihanna seduta o alzata, una ragazza coi capelli biondo-neri, sta tentando in posizione supina di liberarsi da alcune catene che la imprigionano, divincolandosi invano. Intanto un'altra giovane (Rihanna) immersa in un ambiente color seppia ambrato (il cui sfondo non s'intravede perch\u00e9 dietro sembra esserci il bianco e il dissipamento d'una luce), scuote la testa con le mani sulle tempie: inizia quindi il primo ritornello.\nNel primo ritornello Rihanna viene sollevata dai suoi compagni, balla e compie dei movimenti a scatti (l'immagine \u00e8 definita e semisfocata): la si vede pure con il caschetto biondo nell'altro ambiente oscurato mentre ripete il titolo della canzone. Poi si scosta dall'ambiente semilucente per spostarsi, sempre col ventaglio, nell'ambiente oscuro e poggia la mano sulla testa d'un uomo. Muovendosi un po' a scatti e un po' in modo fluttuante, si ritrova prima alzata che canta e poi la vediamo con frangia, mentre \u00e8 poggiata su una colonna. Porta una catena al collo e ha un tubo di legno con cui \u00e8 legata da una catena. Esponendo la sua disperazione con il supporto della Rihanna tutta nera, poi si sposta a sedurre sola un manichino, lo guarda e gli solleva un braccio, per poi alzarsi lei stessa in un moto di frenesia.\nIl secondo ritornello mostra Rihanna ancora nell'ambiente sfocato color seppia, con movimenti veloci e repentini insieme ai suoi compagni: essi affrontano la loro disperazione e la loro malinconia per essere in luoghi cos\u00ec oscuri, lontani dalla luce senza possibilit\u00e0 di riemergere alla luce e alla \"vita\" vera. Quando l'artista li incita, cantando che c'\u00e8 sempre una speranza, gli altri la seguono in un ballo frenetico o veloce con un ritmo incalzante e impetuoso, con le scene che si sovrappongono a Rihanna tutta nera, a sfalsamenti di passaggio repentino o a offuscamenti per poi tornare alla definizione. Intanto, la cantante \u00e8 mostrata vestita sexy, con un abitino aderente e semitrasparente, ricamato sulle linee e le sue curve, con dei ragni che le camminano su tutto il corpo per poi ripresentarsi seduta, alzata o col caschetto biondo. Infine si presenta distesa su una panca o su un muretto piccolo.\nLa cantante viene poi mostrata mentre, vestita con un abito grigio e largo, si dimena e canta; la vediamo nuovamente con delle catene ai polsi e alle caviglie; cerca di alzarsi e di staccarsi dalla prigionia, ma le catene non si scostano e Rihanna si risiede con risentimento. Tenta un'altra volta di liberarsene, ma alza la testa e l'immagine passa repentina con l'ultimo ritornello. L'artista si trova vestita di nero con la sovrapposizione dell'ambiente ambrato, con dei riflessi e delle velature passanti sui ragazzi e i suoi compagni, poi Rihanna si ritrova insieme a loro e canta a squarciagola. Poi si ritrova dietro le sbarre e infine seduta o alzata. Le ultime immagini mostrano la ragazza con il viso e il braccio sollevato, mentre viene smistata in altre inquadrature fino all'ultima in cui pronunzia un: \"Ooohh\" lungo e denso. L'ultima scena la ritrae mentre si volta seduta verso lo schermo con un ultimo suono, e l'obiettivo si offusca lentamente.\nCritica.\n\"Disturbia\" ha ricevuto buoni responsi dai critici contemporanei. Josh Tyrangiel del \"Time\" ha esaltato \"le melodie da palle di gomma che sfrecciano nella tua testa\". Bill Lamb da About.com ha dato al brano quattro stelle su cinque e lo ha definito un \"istantaneo colpo sulla pista da ballo\" con un testo \"emozionante\" e ha detto che contiene \"la sonorit\u00e0 di una hit immediata\". Lamb ha inoltre considerato che \"Disturbia\" \u00e8 il passo pi\u00f9 progredito e confidenziale a livello vocale operato da Rihanna sino a quel momento, che le ha reso l'autorit\u00e0 di una star ormai rinomata. Alex Fletcher dal Digital Spy ha affermato che per essere il settimo singolo estratto da un'artista, \"Disturbia\" \u00e8 probabilmente uno dei pi\u00f9 grandi successi di Rihanna ed \u00e8 la dimostrazione che la cantante stia dominando il 2008 come ha fatto nel 2007\". Ha anche affermato che il brano \u00e8 \"baldoria electro divertente piena di ritmi scottanti ed effetti vocali pazzeschi\". Fraser McAlpine dalla BBC Music ha affermato che i punti a favore del brano sono i lamenti gelidi di Rihanna, il ritornello delirante e la melodia degli Eiffel 65\".\nSpence D di \"IGN\" ha scritto che il brano propone l'infernale motivo \"Bum-bum-be-dum-bum-bum\" che sevizia le nostre menti.\nAbout.com ha iscritto \"Disturbia\" alla numero due, dietro a \"Umbrella\", nella propria classifica dei \"Brani pi\u00f9 belli di Rihanna\", e alla numero otto in quella dei \"Migliori usi di Auto-Tune nelle musica pop\".\nVersione italiana.\nAnche una versione italiana della canzone \u00e8 stata scritta, cantata dal giovane Luca Reggi e trasmessa a partire dall'aprile 2009 dalla radio."}
{"id": "1803083", "revid": "223017", "url": "https://it.wikipedia.org/wiki?curid=1803083", "title": "Alexian", "text": ""}
{"id": "1803088", "revid": "105911", "url": "https://it.wikipedia.org/wiki?curid=1803088", "title": "Addio e grazie per tutto il pesce", "text": ""}
{"id": "1803102", "revid": "767487", "url": "https://it.wikipedia.org/wiki?curid=1803102", "title": "Nogai Khan", "text": "Ascesa.\nAl tempo della scorreria sull'Europa, Batu Khan lasci\u00f2 Nogai con 10\u00a0000 guerrieri (nella loro numerazione era detto un \"tumen\" di guerrieri) presso l'attuale Moldavia come guardia di frontiera. Quando torn\u00f2 il suo potere era accresciuto e di fatto pur servendo come \"gran generale\" sotto i Khan Berke, Mengu Temur, Tuda Mengu, Tala Buga e Tokta spesso esercitava il comando sopra di loro e di fatto controllava le forze occidentali, l'Orda Blu. L'unica cosa che lo trattenne dal divenire Gran Khan dell'Orda d'Oro furono le continue battaglie ed incursioni che dovette sostenere per tutta la vita sul fronte Europeo tra la Tracia, Bulgaria, Transilvania, Valacchia e sul fronte slavo fino alla Russia. Ottenne con la forza di stipulare ambiguamente trattati coi Bizantini e fu alleato del Sultanato d'Egitto; nei suoi progetti di espansione c'erano sicuramente zone pi\u00f9 occidentali come pure la penisola italica. Abbracci\u00f2 l'islam e prese in moglie una principessa reale bizantina cristiana ortodossa, Eufrosina Paleologa; contravvenendo alle regole religiose musulmane la spos\u00f2 nonostante lei non si fosse mai convertita.\nCaduta.\nCome aveva fatto coi precedenti Khan, Nogai aiut\u00f2 Tokta a salire al potere, pensando di avere tra le mani l'ennesimo sovrano fantoccio. Tokta per\u00f2, un giovane molto caparbio, una volta elevato alla massima carica entr\u00f2 in conflitto con Nogai. In una prima fase Nogai sembr\u00f2 avere la meglio ma dovette desistere in quanto scoppi\u00f2 un'aspra battaglia coi Genovesi in Crimea per via del pagamento di un tributo durante la quale gli venne ucciso il nipote Aqtaji; mentre si dirigeva verso i porti Genovesi truppe sciolte di Mongoli ebbero la meglio su di lui nel 1299 a Kagamlik, vicino allo Dniepr; la sua testa fu portata dai soldati come trofeo a Tokta il quale sal\u00ec su tutte le furie venendo a sapere che un Khan di alto lignaggio, seppur suo antagonista, era stato ucciso da semplici soldati: i militi, per lavare l'onta, furono messi tutti a morte. In seguito tutti i seguaci islamici dell'Orda comandata da Nogai stanziati in Bulgaria vennero venduti come schiavi in Egitto. La sua posizione dominante in Bulgaria venne presa dal figlio Djaka.\nA lui fu intitolata in seguito l'Orda Nogai che avrebbe agito nella zona orientale degli Urali.\nGenealogia.\nAscendenza.\nFiglio di Teval Khan suo nonno era Bora Khan, settimo figlio di Djuci e perci\u00f2 diretto discendente di Gengis Khan.\nDiscendenza.\nEbbe 3 mogli:\ncon la prima moglie ebbe 2 figli:\ncon la seconda moglie ebbe:"}
{"id": "1803112", "revid": "1543377", "url": "https://it.wikipedia.org/wiki?curid=1803112", "title": "Ondata di freddo del marzo 1971", "text": "L'ondata di freddo del marzo 1971 caratterizz\u00f2 in modo insolito lo scenario meteorologico dell'Italia e di gran parte dell'Europa nella prima parte del mese di marzo dell'anno 1971.\nFebbraio 1971: temperature gradevoli nella seconda decade.\nLa seconda decade del febbraio 1971 faceva registrare temperature gradevoli, grazie all'espansione dell'anticiclone delle Azzorre verso l'Europa centrale e il bacino del Mediterraneo, tanto che sembrava probabile un arrivo molto anticipato delle condizioni tipiche primaverili.\nTuttavia, verso la met\u00e0 della terza decade del mese lo scenario meteorologico cambi\u00f2 radicalmente su larga scala.\nFine di febbraio con aria artica.\nFino al 23 febbraio prosegu\u00ec la fase climatica con temperature molto miti per il periodo, soprattutto sulle isole maggiori e lungo le coste centrali tirreniche. Nonostante tutto, proprio quella giornata apr\u00ec la strada al cambiamento di circolazione atmosferica, con l'espansione dell'anticiclone delle Azzorre verso nord, fino a superare le coste settentrionali dell'Islanda.\nIl 24 febbraio inizi\u00f2 la discesa di aria artica lungo il bordo orientale dell'anticiclone, innescata dall'espansione verso latitudini molto settentrionali. Inizialmente, i paesi pi\u00f9 colpiti furono quelli dell'Europa settentrionale.\nNei giorni successivi, l'aria gelida di origine polare tendeva a spingersi sempre pi\u00f9 verso sud. Inizialmente, sull'Italia vi era stata solo una leggere diminuzione delle temperature dovuta alle correnti che cominciavano a disporsi dai quadranti settentrionali.\nIl pi\u00f9 sensibile e repentino abbassamento delle temperature ha interessato gran parte dell'Italia tra la sera del 28 febbraio e la mattina del 1\u00ba marzo.\n1\u00ba marzo: gelo sulle regioni centro-settentrionali.\nLa mattina del 1\u00ba marzo, quasi tutta l'Italia faceva registrare temperature minime inferiori allo zero anche in pianura, fatta eccezione per Genova, per le isole maggiori e per le aree pi\u00f9 meridionali della Puglia e della Calabria. Il termometro scese a -5\u00a0\u00b0C a Firenze e Pisa, -4\u00a0\u00b0C a Roma, -1\u00a0\u00b0C a Napoli con una nevicata che interess\u00f2 anche le aree costiere della citt\u00e0. Tra la sera del 28 febbraio e l'intera giornata del 1\u00ba marzo, la neve fece la comparsa sul Piemonte centro-occidentale per effetto stau, su tutto il versante adriatico dalla Romagna alla Puglia, su quasi tutta la dorsale appenninica, sulle pianure e lungo le coste della Campania e sulle zone interne montuose della Sicilia. Temperature minime inferiori ai -20\u00a0\u00b0C si registravano sull'arco alpino centro-orientale.\n2 marzo: neve anche a Palermo.\nIl 2 marzo un'ulteriore discesa di aria polare molto instabile determinava un ulteriore abbassamento delle temperature, con valori minimi diffusamente prossimi o inferiori allo zero e valori massimi di poco superiori ai 10\u00a0\u00b0C solo lungo le coste della Sardegna. Continuava a nevicare su tutto l'Appennino e sul versante adriatico; alcuni fiocchi raggiungevano i quartieri orientali e meridionali della Capitale, mentre pi\u00f9 a sud Palermo era interessata da una nevicata con accumulo di qualche centimetro; il contemporaneo arrivo sull'alta Toscana di aria umida atlantica che scorreva sull'aria artica pi\u00f9 gelida regalava ben tre metri di neve sulla Montagna Pistoiese agli amanti della \"dama bianca\".\n3 marzo: gelo sull'Italia centrale.\nIl 3 marzo si registravano valori inferiori ai -20\u00a0\u00b0C sui monti dell'Abruzzo, mentre la neve faceva la sua comparsa a Roma e sulle aree pianeggianti e costiere del Basso Lazio; i fiocchi cadevano anche sulla Riviera di Levante tra Genova e La Spezia, ma gli accumuli erano molto modesti e brevi, contrariamente a quanto avveniva sull'Appennino ligure dove si abbattevano vere e proprie bufere. Veniva nuovamente imbiancata la Puglia, mentre i venti da nord e da nord-est lasciavano la Pianura Padana e buona parte delle pianure della Toscana centro-settentrionale, ancora prive di neve; la Sardegna, finora risparmiata dal freddo intenso, era prevalentemente interessata da piogge e nevicate solo a quote superiori ai 700-800 metri.\n4 marzo: neve sull'Italia meridionale.\nIl 4 marzo proseguivano le nevicate anche in pianura e lungo le coste sul medio-basso Adriatico, su tutto l'Appennino centro-meridionale, in Campania, Basilicata, Puglia, Calabria e Sicilia, mentre le regioni settentrionali e quelle centrali erano interessate da cielo sereno o poco nuvoloso con temperature in lieve ripresa. Quello che sembrava l'inizio di un miglioramento, era invece una breve pausa del grande freddo.\n5-7 marzo: ancora freddo e neve quasi ovunque.\nTra il 5 e il 7 marzo una perturbazione atlantica attraversava l'intera penisola italiana, scorrendo sul preesistente cuscinetto di aria gelida che si era creato al suolo. Ricominciavano le nevicate sulle regioni nord-occidentali (fino ad allora poco interessate), che si spostavano gradualmente verso sud-est con il movimento della perturbazione; il successivo rasserenamento del cielo faceva scendere la minima di Torino a -11\u00a0\u00b0C, mentre al Plateau Ros\u00e0 il 6 marzo si toccavano i -34,6\u00b0 , record negativo assoluto dell'intero territorio nazionale italiano.\nNel frattempo, le nevicate andavano spostandosi verso l'Italia nord-orientale, le regioni centrali e la Sardegna; il passaggio del fronte regalava storiche nevicate marzoline a Cagliari e lungo le coste dell'Isola d'Elba. La perturbazione lasciava al gelo l'Italia centrale (-8\u00a0\u00b0C a Pisa), mentre andava ad interessare con le ultime nevicate tutte le regioni meridionali e la Sicilia.\n8 marzo: fine dell'ondata di freddo.\nL'8 marzo si verificava il cambiamento della circolazione atmosferica che innescava la risalita di masse d'aria calda dall'Africa verso il bacino del Mediterraneo. Nei giorni seguenti, le temperature, seppur inizialmente basse, andavano gradualmente risalendo, soprattutto sulle regioni centro-meridionali e sulle isole maggiori. L'Italia settentrionale faceva i conti con temperature relativamente basse per alcuni giorni in pi\u00f9, seppur anch'essa uscita dall'intensa ondata di gelo che l'aveva interessata nei giorni precedenti."}
{"id": "1803114", "revid": "287204", "url": "https://it.wikipedia.org/wiki?curid=1803114", "title": "Tokoqan", "text": "Discendenza.\nFu il padre di:"}
{"id": "1803119", "revid": "43530", "url": "https://it.wikipedia.org/wiki?curid=1803119", "title": "Prodotti Coca-Cola Company", "text": ""}
{"id": "1803124", "revid": "729019", "url": "https://it.wikipedia.org/wiki?curid=1803124", "title": "Donovanosi", "text": "La donovanosi (o granuloma inguinale) \u00e8 una malattia a trasmissione sessuale causata da un batterio gram negativo detto \"Calymmatobacterium granulomatis\". (dal greco \u03ba\u03b1\u03bb\u03c5\u03bc\u03bc\u03b1 = involucro, \u03b2\u03b1\u03ba\u03c4\u03ae\u03c1\u03b9\u03bf\u03bd = bastoncino). Alla tradizionale denominazione \"granuloma inguinale\" si preferisce oggi il termine \"donovanosi\" perch\u00e9 non sempre le lesioni iniziali si localizzano all'inguine e anche per non creare confusioni con il linfogranuloma venereo provocato da \"Chlamydia trachomatis\".\nAttualmente il batterio \u00e8 stato inserito nella famiglia delle Klebsielle con il nome di Klebsiella granulomatis.\nOrigine.\nIl \"Calymmatobacterium granulomatis\" (precedentemente denominato \"Donovania granulomatis\" dal nome del medico irlandese Charles Donovan che per primo lo descrisse nel 1905) \u00e8 un germe gram negativo, immobile, fermentante, che non appartiene ad alcuna famiglia. In passato era incluso nella famiglia delle \"Brucellacee\", ora abolita. Si tratta di un batterio pleiomorfo (le cellule sono di varie dimensioni) che presenta a entrambi i poli degli addensamenti di cromatina che lo fanno apparire al microscopio con una caratteristica colorazione bipolare detta \"a spilla di sicurezza\". \"C. granulomatis\" \u00e8 difficile da ottenere in coltura, in quanto richiede la crescita su terreni arricchiti di tuorlo d'uovo di gallina, e condivide alcune caratteristiche morfologiche e sierologiche con le specie di Klebsiella patogene per l'uomo.\nEpidemiologia.\nLa donovanosi risulta endemica in alcuni paesi tropicali, soprattutto Papua Nuova Guinea, India sudorientale, Africa meridionale, nelle aree caraibiche e tra gli aborigeni dell'Australia centrale. Non mostra preferenza per quanto riguarda i sessi.\nSintomatologia.\nDopo un'incubazione che dura da 1 a 4 settimane, compaiono uno o pi\u00f9 noduli sottocutanei che successivamente vanno incontro a ulcerazione, dando origine a lesioni ben delimitate, a margini non dolenti, la cui grandezza arriva a qualche centimetro. Esse sono facilmente sanguinanti e le loro dimensioni progrediscono, anche se lentamente. Devono essere trattate al pi\u00f9 presto per impedire la loro diffusione e peggioramento. Le lesioni compaiono nel 90% dei casi nelle regioni genitali (pene nel maschio, vagina, vulva, perineo nella femmina), meno frequentemente nell'ano. Lesioni extragenitali possono comparire nel 6-10% dei casi e interessano soprattutto il cavo orale.\nEsami.\nLa diagnosi si fonda sulla osservazione diretta dei tipici corpi di Donovan all'interno dei voluminosi macrofagi visualizzabili al microscopio su strisci preparati a partire dalle lesioni e colorati con il metodo di Giemsa.\nTerapia.\nIl trattamento \u00e8 farmacologico, vengono utilizzate la streptomicina il cloramfenicolo, l'ampicillina, gentamicina e la tetraciclina.\nAltri farmaci sono:\nIn ogni caso i risultati non sono immediati, bisogna attendere una settimana prima di vedere i primi benefici. Trascorsi 6 mesi i pazienti hanno bisogno di una visita di controllo."}
{"id": "1803125", "revid": "204012", "url": "https://it.wikipedia.org/wiki?curid=1803125", "title": "Granuloma inguinale", "text": ""}
{"id": "1803134", "revid": "135224", "url": "https://it.wikipedia.org/wiki?curid=1803134", "title": "Silica gel", "text": ""}
{"id": "1803136", "revid": "599013", "url": "https://it.wikipedia.org/wiki?curid=1803136", "title": "Linfogranuloma venereo", "text": "Il Linfogranuloma venereo \u00e8 una malattia a trasmissione sessuale causata da alcuni immunotipi di Chlamydia trachomatis.\nStoria.\nLa patologia \u00e8 stata individuata per la prima volta da Wallace nel 1833, e successivamente studiata da Durand, Nicolas e Favre nel 1913.\nEpidemiologia.\nNei paesi industrializzati, i casi registrati sono pochi e si riscontrano principalmente su immigrati o persone che hanno effettuato viaggi in particolari zone geografiche come i Caraibi, Sud America, India e alcune zone dell'Africa, in cui \u00e8, al contrario, una patologia molto diffusa.\nSintomatologia.\nAll'inizio la sintomatologia pu\u00f2 non essere chiara. Le lesioni si manifestano nella zona di entrata del germe, pertanto possono verificarsi a livello dei genitali, o della mucosa anale o orale sotto forma di ulcerazioni che guariscono spontaneamente dopo pochi giorni. L'infezione si espande attraverso le vie linfatiche, provocando rispettivamente una linfoadenopatia dolente a livello inguinale, o una proctocolite o una faringite con linfoadenite ai lati del collo.\nLa presenza di ulcere genitali o proctite o l'aver avuto rapporti sessuali con persone provenienti dalle zone endemiche deve far sospettare la possibilit\u00e0 di una infezione da \"C. trachomatis\", ma la lesione primaria spesso passa inosservata soprattutto nel sesso femminile in cui si verifica all'interno della vagina e non d\u00e0 segni di s\u00e9 in quanto indolente.\nLa linfoadenite progredisce fino a formare ascessi e andare incontro a colliquazione e necrosi, per dare luogo, dopo la guarigione, a fenomeni di fibrosi, fistolizzazione, ostruzione linfatica e conseguente edema cronico delle regioni interessate. Se la zona interessata \u00e8 l'ano si possono riscontrare proctite ulcerativa, emorragie e, pi\u00f9 raramente, stenosi.\nDiagnosi.\nUna corretta diagnosi sierologica avviene tramite immunofluorescenza, o mediante strisci effettuati a partire dalle lesioni ed esaminati al microscopio dopo colorazione di Giemsa. Altri esami prevedono l'utilizzo di una polymerase chain reaction (PCR).\nEziologia.\nL'agente eziologico \u00e8 denominato \"Chlamydia trachomatis\" e pi\u00f9 precisamente uno dei suoi tre tipi immunotipi (L1, L2 e L3).\nTali sierotipi non sono gli stessi che provocano altre malattie collegabili alla \"C. trachomatis\" tra cui il tracoma, la cervicite e l'uretrite.\nTerapia.\nIl trattamento prevede la somministrazione di farmaci come la tetracicline, doxiciclina (100 mg 2 volte al giorno per 3 settimane) o in alternativa una dose combinata di due principi attivi: trimetoprim e sulfametoxazolo nella misura complessiva di 800 mg (2 volte al giorno per 3 settimane).\nPrognosi.\nLa prognosi \u00e8 favorevole, \u00e8 possibile la regressione spontanea. La guarigione completa si ottiene con la somministrazione dell'antibiotico appropriato che elimina il microrganismo.\nLa prognosi risulta pi\u00f9 favorevole se il trattamento \u00e8 precoce."}
{"id": "1803143", "revid": "287204", "url": "https://it.wikipedia.org/wiki?curid=1803143", "title": "Monte Molaro", "text": "Il Monte Molaro \u00e8 un rilievo montuoso situato fra i comuni di Campagna e Olevano sul Tusciano nel Parco regionale Monti Picentini fa parte dei monti Picentini.\nDescrizione.\nRilievo calcareo-dolomitico, insieme ai Monte Ripalta, Monte Raione e Monte Costa Calda costituisce lo spartiacque tra i bacini idrogeografici del fiume Tusciano a ovest e del fiume Tenza a est. \nIl monte, si presenta coperto da boschi di querce, castagni, cerri e tassi mentre la sommit\u00e0 \u00e8 occupata da una prateria.\nSentieri.\nDalla loc. San Donato di Eboli, attraverso una strada vicinale, \u00e8 possibile raggiungere l'altopiano sovrastante il monte Ripalta e successivamente il monte Molaro.\nDa Campagna, attraverso il sentiero partente dal quartiere \u2018Zappino\u2019\u2019, raggiunta la vetta del Monte Ripalta, si pu\u00f2 continuare fino a raggiungere la vetta del Raione e del Molaro. Sulla sua sommit\u00e0 \u00e8 presente il Casone di Melaina, un rifugio di servizio dei taglialegna."}
{"id": "1803144", "revid": "35707", "url": "https://it.wikipedia.org/wiki?curid=1803144", "title": "Fajr", "text": ""}
{"id": "1803148", "revid": "110157", "url": "https://it.wikipedia.org/wiki?curid=1803148", "title": "Monte Costa Calda", "text": "Il monte Costa calda \u00e8 un rilievo montuoso situato fra i comuni di Campagna e Acerno nel parco regionale Monti Picentini fa parte dei monti Picentini.\nDescrizione.\nRilievo calcareo-dolomitico, insieme ai monte Ripalta, monte Raione e monte Molaro costituisce lo spartiacque tra i bacini idrogeografici del fiume Tusciano a nord, nord-ovest e del fiume Tenza a sud, sud-est. \nIl monte, si presenta coperto da boschi di querce, castagni, cerri e tassi mentre la sommit\u00e0 \u00e8 caratterizzata da un filare di grandi querce e da un muro a secco che la percorre in tutta la sua lunghezza che segna il confine fra i territori di Campagna da quello di Acerno. "}
{"id": "1803154", "revid": "1543377", "url": "https://it.wikipedia.org/wiki?curid=1803154", "title": "Festival di Cannes 1949", "text": "La 3\u00aa edizione del Festival di Cannes si \u00e8 svolta a Cannes dal 2 al 17 settembre 1949, a distanza di due anni dalla precedente, in quanto problemi finanziari ne impedirono lo svolgimento nel 1948.\nIn questa edizione \u00e8 stato inaugurato il Palais des Festivals, conosciuto anche come Palais Croisette, in sostituzione del Casino quale sede del Festival. Costruito nel 1947, al posto del Circolo nautico, non fu possibile utilizzarlo in quell'edizione a causa di danni al tetto causati dal vento. Le numerose riparazioni necessarie e i problemi finanziari che impedirono lo svolgimento del festival l'anno seguente ne posticiparono l'utilizzo di due anni. Sar\u00e0 poi demolito nel 1989.\nLa giuria presieduta dallo storico francese Georges Huisman ha assegnato il Grand Prix per il miglior film a \"Il terzo uomo\" di Carol Reed."}
{"id": "1803157", "revid": "154893", "url": "https://it.wikipedia.org/wiki?curid=1803157", "title": "Palaghiaccio di Marino", "text": "Il palaghiaccio di Marino \u00e8 stato un impianto sportivo polivalente situato nella frazione Cava dei Selci del comune di Marino, in provincia di Roma, nell'area dei Castelli Romani.\nStruttura.\nInaugurato nel 1990 e sito al chilometro 19 della strada statale 7 Via Appia, era la struttura sportiva pi\u00f9 grande nel suo genere dell'Italia centrale, con una capacit\u00e0 di oltre 5.000 posti a sedere. Fu chiuso dal 2011 e al suo fianco fu allestita in una tensostruttura una pista del ghiaccio, a sua volta chiusa nel 2015. Nel 2018 fu acquistato dal gruppo Esselunga, per riconvertirlo in supermercato.\nEventi.\nAl palaghiaccio di Marino si sono esibiti moltissimi artisti e gruppi musicali, nazionali ed internazionali. Fra questi ricordiamo:\nIl 6 gennaio 2003 al palaghiaccio si \u00e8 tenuta la XVIII edizione della \"Befana del Poliziotto\", condotta da Pino Insegno, Roberta Lanfranchi, Gaia De Laurentiis e Fabrizio Frizzi. Sono intervenuti ospiti come Lucio Dalla, Tullio De Piscopo, Edoardo Bennato ed Eugenio Bennato, Michele Zarrillo, Gigi D'Alessio e le formazioni al completo dell'A.S. Roma e della S.S. Lazio."}
{"id": "1803158", "revid": "701660", "url": "https://it.wikipedia.org/wiki?curid=1803158", "title": "Parco regionale dell'Appia antica", "text": "Il Parco Regionale dell'Appia Antica \u00e8 il parco urbano pi\u00f9 grande d'Europa ed \u00e8 un'area naturale protetta di circa 4 580 ettari istituita nel 1988 dalla Regione Lazio all'interno dei territori comunali di Roma, Ciampino e Marino.\nIl territorio del Parco \u00e8 un \"cuneo verde\" tra il centro di Roma e i Colli Albani, che rappresenta il residuo pi\u00f9 importante dell'Agro Romano dal punto di vista storico, archeologico e paesaggistico. Comprende infatti la via Appia Antica e le sue adiacenze per un tratto di 16 chilometri (compresa la Villa dei Quintili), la valle della Caffarella (200 hm\u00b2), le aree archeologiche degli Acquedotti (240 hm\u00b2), di Tor Fiscale e delle tombe della via Latina, la Tenuta di Tor Marancia (220 hm\u00b2) e quella della Farnesiana (180 hm\u00b2).\nI confini sono a nord le Mura aureliane, a ovest la via Ardeatina e la linea ferroviaria Roma-Cassino-Napoli, a est i quartieri Appio-Latino e Appio Claudio e la via Appia Nuova, mentre a sud il Parco arriva ai moderni centri abitati di Frattocchie e Santa Maria delle Mole.\nDal 2013 il presidente dell'ente \u00e8 Mario Tozzi, geologo e membro del Consiglio scientifico del WWF.\nPer la tutela archeologica, monumentale e paesaggistica l'area \u00e8 soggetta anche al Parco archeologico dell\u2019Appia Antica, la cui autonomia speciale \u00e8 stata ripristinata nel febbraio 2020 dal Ministero per i beni e le attivit\u00e0 culturali.\nStoria.\nL'idea di un grande parco archeologico tra il Foro Romano e i Castelli Romani emerge per la prima volta durante il periodo napoleonico. \u00c8 per\u00f2 Papa Pio IX ad attuare i primi interventi di sistemazione archeologica dell\u2018Appia Antica, affidati a Luigi Canina. Dopo l'Unit\u00e0, Rodolfo Lanciani, Guido Baccelli e Ruggero Bonghi lanciano alcuni progetti di recupero dell'area, i cui effetti sono per\u00f2 limitati alla Passeggiata archeologica (oggi viale delle Terme di Caracalla).\nNel 1931 il Piano regolatore prevede l'Appia Antica come un \"grande parco\" circondato da una \"zona di rispetto\", ma gi\u00e0 nel secondo dopoguerra corre il rischio di essere sommersa dal cemento, a causa sia dei progetti di costruzione di complessi abitativi e sportivi a poca distanza dai monumenti, sia dell'azione continua e altrettanto distruttiva dell'abusivismo edilizio per ristrutturare casali preesistenti e insediare attivit\u00e0 produttive. Peraltro, la realizzazione del Grande raccordo anulare ha tagliato in due la strada all'altezza del settimo miglio fino alla realizzazione dell'attuale galleria in occasione del Giubileo del 2000.\nAlla fine degli anni cinquanta Antonio Cederna e l'associazione Italia Nostra avviano una lunga battaglia per la salvaguardia dell'Appia Antica, che coinvolge sempre pi\u00f9 l'opinione pubblica, finch\u00e9 nel 1988 la Regione approva l'istituzione del Parco Regionale, di cui diventa presidente nel 1993 lo stesso Cederna.\nNel 2002 il Parco \u00e8 stato ampliato con l'acquisizione definitiva della tenuta di Tor Marancia, e nel 2018 con le aree a sud di Cornacchiole, Fiorano, Divino Amore, Falcognana e Mugilla.\nIl territorio del Parco \u00e8 rimasto al 95% di propriet\u00e0 privata: il 40% appartiene ancora alle antiche tenute dell'aristocrazia romana, il 25% a societ\u00e0, il 21% a piccoli proprietari, il 10% a enti religiosi. L'area pubblica comprende un 2% di demanio comunale, un altro 2% di demanio storico-artistico, e anche l'1% di demanio militare. Una parte del Parco Regionale dell'Appia Antica \u00e8 occupata dal Parco della Caffarella o Valle della Caffarella. La valle consiste in una splendida area di circa 200 ettari, dove sono concentrate straordinarie qualit\u00e0 archeologiche e paesaggistiche, situata tra via Latina e via Appia Antica. Si estende dalle Mura Aureliane fino a via dell'Almone, \u00e8 una delle pi\u00f9 grandi aree verdi urbane d\u2019Europa. Il nome deriva dalla famiglia Caffarelli, proprietaria del fondo, indicativamente, dal 1500 fino al 1800, quando venne ceduto alla famiglia Pallavicini. Si susseguono diversi passaggi di propriet\u00e0 e frazionamenti del territorio, intorno al 1930, lungo via Latina, via Mondaini, via di Vigna Fabbri e via dei Cessati Spiriti (nel XVI secolo tutta la zona, limitrofa all\u2019attuale via, era detta \u201cdelli Spiriti\u201d a causa di rumori e furti notturni che nessuno, nel tempo, era riuscito a individuare, si attribu\u00ec, quindi, la responsabilit\u00e0 agli spiriti che infestavano la valle; la leggenda sopravvisse fino al XIX secolo quando, per cacciare tali 'spiriti', venne collocata una statuetta della Vergine Maria sulla facciata di un edificio dove si trovava un\u2019osteria. La fine dei furti comport\u00f2 il detto che gli spiriti fossero \u201ccessati\u201d, l'osteria prese il nome di \"Osteria dei Cessati Spiriti\" e la zona, e successivamente la via, prese il nome di \u201ccessati spiriti\u201d) si cominciarono a costruire delle baracche, in quanto numerosi abitanti del centro di Roma rimasero senza abitazione a causa della demolizione di edifici necessaria per la realizzazione di nuove strade e nuove costruzioni. Nel 1946 il Comune diede formalmente il nome di Borghetto di via Latina all\u2019insieme di baracche e casette costruite abusivamente, tra il 1960 e il 1970 l\u2019insediamento aumenter\u00e0 di dimensione e verr\u00e0 demolito nel 1981.\nDalle fonti storiche sembra che in epoca romana il territorio appartenesse a Erode Attico, oratore e politico ateniese vissuto a Roma nel II sec. d.C., in quanto la moglie, Annia Regilla, port\u00f2 in dote il fondo che si estendeva tra II e il III miglio della via Appia. Erode Attico fece realizzare un\u2019enorme villa le cui fondazioni sono state ritrovate qualche anno fa, all\u2019interno di una propriet\u00e0 privata, e sono state portate alla luce insieme a delle vasche appartenenti a diversi ambienti termali privati della villa, mosaici, statue. Alla morte di Annia, nel 160 circa, Erode venne accusato di averla uccisa. Ritenuto innocente, dedic\u00f2 la propriet\u00e0, in memoria della moglie, alle divinit\u00e0 dell\u2019oltretomba, dando il nome di Pago Triopio (ai Musei Capitolini \u00e8 visibile un\u2019iscrizione, collocata originariamente all'ingresso del fondo, che riporta la frase in latino e in greco: \"Annia Regilla, moglie di Erode Attico, luce della casa, alla quale appartennero questi beni.\"). Relativi a questo ampio complesso sono: il Ninfeo di Egeria, il Tempio del Dio Redicolo, il Tempio di Cerere e Faustina (Sant\u2019Urbano).\nOrganizzazione.\nAll'interno della Valle della Caffarellasi possono ammirare:\n2. Ninfeo di Egeria\nIl Ninfeo di Egeria, situato all\u2019interno del Parco, \u00e8 conosciuto con questa denominazione a causa di un errore compiuto da studiosi del 1600 che lo individuarono con il ninfeo che, invece, si doveva trovare al primo miglio dopo le Mura Repubblicane. La struttura risale alla met\u00e0 del \"II secolo d.C\". ed \u00e8 stata realizzata in opus mixtum (letteralmente \"lavoro misto\"- opera mista) costituito da opus incertum (piccoli blocchi di pietra di forma irregolare) e opus latericium (laterizi). La tecnica in opus mixtum \u00e8 visibile nella parete sinistra del ninfeo con ammorsatura ( l\u2019opus latericium forma una specie di dente). Un'altra tecnica utilizzata \u00e8 l\u2019opus reticulatum, visibile al di sopra dell\u2019arco a tutto sesto posto al centro. Il Ninfeo era interamente rivestito di marmi policromi (prevalentemente bianco e verde) e di mosaici realizzati con tessere in pasta vitrea di vari colori.\nPosta centralmente un\u2019aula rettangolare coperta con volta a botte (in origine, per imitare una grotta, era stata realizzata con un rivestimento in pietra pomice), sul fondo, all\u2019interno di un arco a tutto sesto, \u00e8 posta una nicchia, lateralmente altre tre nicchie pi\u00f9 piccole all\u2019interno delle quali erano collocate delle statue. Nella nicchia centrale, alla base di una statua acefala semisdraiata raffigurante una divinit\u00e0 fluviale, sgorga ancora l'acqua. La divinit\u00e0 raffigurata, probabilmente, \u00e8 il dio Almone, legato al culto della vita e della fertilit\u00e0 (il piccolo fiume, a\ufb04uente del Tevere e terzo fiume di Roma, ancora presente nel Parco, nasce da infiltrazioni del lago Albano e confluiva nel Tevere; attualmente il suo corso \u00e8 deviato verso il depuratore di Roma sud). Il Ninfeo si allarga con due ambienti laterali, anch\u2019essi abbelliti con delle nicchie. Il ninfeo era concluso con un quadriportico (non conservatosi) che si apriva verso il \ufb01ume Almone. Molto interessanti sono le vedute del Ninfeo realizzate da Giambattista Piranesi nel 1741: \"Spelonca della Ninfa Egeria, detta volgarmente la Cafarella Tempio delle Camene oggi S.Urbano\" (incisione) e \"Il cosiddetto Ninfeo di Egeria con scena di saltarello\" acquerello monocromo del 1789 di Carlo Labruzzi.\n3. Il Tempio del Dio Redicolo \nIl Tempio del Dio Redicolo (il dio che proteggeva il ritorno dei Romani nella loro citt\u00e0) appartiene alla tipologia della tomba a tempio. Si tratta, forse, della tomba di Annia Regilla, moglie di Erode Attico, anche se, quasi certamente, non ospit\u00f2 mai le sue spoglie (con maggiore probabilit\u00e0 venne sepolta in Grecia, dove si trovava quando mor\u00ec in circostanze non chiare). Realizzato nella seconda met\u00e0 del II sec. d.C. presenta all\u2019esterno, elemento caratteristico dell\u2019edificio, l\u2019uso a vista dei laterizi, i cui colori diversi (gialli per le pareti e rossi per le modanature) tratteggiano una elegante policromia, evidenziando gli elementi decorativi. Il prospetto (sempre visibile attraverso il cancello) imita un tempietto tramite quattro lesene con capitello corinzio. Il prospetto opposto, molto rovinato, presenta, al di sopra del portale, una nicchia semicircolare, sormontata da un frontone, e ai lati una finestra con cornice sorretta da mensole. Il prospetto laterale (che era il principale in quanto rivolto verso una strada che arrivava sull'Appia Antica) \u00e8 caratterizzato da due semicolonne di forma ottagonale (poste all\u2019interno di nicchie rettangolari realizzate nel muro perimetrale) che dividono le pareti in tre parti. Al centro una finestra rettangolare presenta una cornice sorretta da mensole, nelle parti laterali due vani rettangolari che, probabilmente, contenevano delle iscrizioni, al di sotto, evidenziata da una cornice in laterizio rosso, una bellissima greca in laterizio giallo. Il tempietto \u00e8 concluso con un frontone caratterizzato da cornice a dentelli e mensole aggettanti.\n4. Colombario di Costantino \nll Colombario di Costantino\u00e8 in realt\u00e0 un sepolcro a tempietto (come il Tempio del dio Redicolo - post del 14 maggio \u2013 e la cosiddetta \u201cSedia del diavolo\u201d \u2013 post del 16 maggio), inoltre, anche l\u2019attribuzione di Costantino \u00e8 errata in quanto \u00e8 stato edificato nella seconda met\u00e0 del II sec. d.C. Costruito con la tipologia di un tempio in antis, presentava tra le ante (i due muri laterali sporgenti) due colonne, oggi scomparse ed \u00e8 stato realizzato con laterizi bicromi (mattoni gialli per le strutture e rossi per le decorazioni) coperto da una volta a crociera non pi\u00f9 esistente. L\u2019interno era a due piani, il piano superiore riservato alle cerimonie funebri. Sono visibili tre nicchie ed un arcosolio nella parete di fondo ed una nicchia in ciascuna delle pareti laterali. Durante il Medioevo l\u2019edificio venne trasformato in mulino: un canale d\u2019acqua faceva girare una macina posta all\u2019interno. Intorno al 1600 era, probabilmente, un\u2019abitazione. Nel 1999, durante i lavori di restauro, nella zona limitrofa \u00e8 stata scoperta una vasta area sepolcrale che non \u00e8 stata, per\u00f2, portata alla luce.\n5 . Tempio di Cerere e Faustina (Chiesa di Sant\u2019Urbano)\nll Tempio di Cerere e Faustina, realizzato intorno al 160 d.C., era collocato al centro di un\u2019area porticata, di cui si conservano pochissime tracce (secondo alcuni storici si trattava del campo di Atena e Nemesi ricordato dalle iscrizioni). Le divinit\u00e0 alle quali era dedicato il tempio erano Cerere , la dea della fertilit\u00e0 dei campi e dei raccolti (madre di Proserpina) e Faustina, la defunta moglie, divinizzata, dell\u2019imperatore Antonino Pio. Il tempio venne trasformato in luogo di culto cristiano, intorno al IX sec. e dedicato a Sant\u2019Urbano. Il tempio, prostilo e tetrastilo, era posizionato su un podio (oggi interrato) con sette gradini che conducevano al pronao. Presenta in facciata quattro colonne scanalate con capitello corinzio, inglobate in un muro realizzato nel 1634 per migliorare la staticit\u00e0 dell\u2019edificio insieme alla costruzione dei contrafforti angolari. Le colonne, i capitelli corinzi e l\u2019architrave sono in marmo pentelico (lo stesso tipo di marmo utilizzato nell'Acropoli di Atene per la costruzione del Partenone, dell\u2019Eretteo e dei Propilei) proveniente dalla Grecia, al di sopra, due cornici in cotto inquadrano un alto attico in laterizio; i prospetti principali sono conclusi con un frontone con decorazioni e mensole in laterizio. Dall\u2019esterno si accede nel pronao e poi nella cella, dove le pareti sono suddivise orizzontalmente in tre fasce. Quella centrale \u00e8 suddivisa verticalmente da piccole lesene in cotto con capitelli corinzi in peperino, che inquadrano specchiature (riquadri rettangolari) con archetti abbinati. All\u2019interno delle specchiature sono visibili degli affreschi altomedioevali restaurati nel 1634 su commissione del cardinale Francesco Barberini, il cui stemma \u00e8 stato inserito nel muro della cella al di sopra della porta d\u2019ingresso. La fascia inferiore \u00e8 liscia, cos\u00ec come quella superiore, tra questa e l'imposta della volta erano collocati degli altorilievi che dovevano celebrare le vittorie e le virt\u00f9 imperiali; di questi, solo quello posto sulla parete destra si \u00e8 parzialmente conservato. La copertura, caratterizzata da una volta a botte, presenta una decorazione in stucco ad ottagoni e quadrati; soltanto due, di tutti i fregi inseriti all\u2019interno di queste due forme, evidenziate da cornici, sono ancora visibili. Nell\u2019ottagono centrale sono individuabili, a sinistra, una figura femminile (Annia Regilla o Faustina), con l\u2018himation e il chitone, e una figura maschile (Erode Attico?) a destra; all\u2019interno del quadrato sono riconoscibili i petali di un fiore in altorilievo. La chiesa si trova, purtroppo, all'interno di una propriet\u00e0 privata che organizza ricevimenti: \u201cVilla S. Urbano\u201d, ed \u00e8 solitamente chiusa al pubblico. La Sovrintendenza Archeologica di Roma Capitale, il Vicariato di Roma e l\u2019Ente Parco Regionale dell\u2019Appia Antica organizzano delle visite guidate.\n9. Casale dell'ex Mulino\nSituato accanto al Sepolcro di Annia Regilla (Tempio del Dio Redicolo) si trova il Casale dell'ex Mulino\u2013 L\u2019edificio nel corso dei secoli ha subito molteplici trasformazioni, intorno al 1550 era utilizzato per la lavorazione e il lavaggio di lana e tessuti (valca) e compare nella carta di Eufrosino della Volpaia del 1547. In seguito, venne trasformato in mulino per i cereali alimentato da un piccolo acquedotto; si ha notizia che, nel XIX secolo, fosse inglobato in un casale di propriet\u00e0 della famiglia Torlonia e conosciuto come \u201cMola della Ca\ufb00arella\u201d, rimasta in funzione \ufb01no al 1930. Fino al XVIIIsec. (come appare nell\u2019acquarello di monocromo di Carlo Labruzzi del 1750) era visibile una torre di avvistamento, una delle cinque torri poste a guardia dei valichi del \ufb01ume Almone, le cui fondamenta vennero incorporate nel casale.\n12. l'ex Cartiera Latina: recupero e ridestinazione delle preesistenze\nLungo la riva dell'Almone, verso l'incrocio con l'Appia antica, si sono stabilite nei secoli attivit\u00e0 produttive di vario genere, aventi come denominatore comune la disponibilit\u00e0 di acqua corrente e l'accesso comodo ad una rete stradale consolidata. I Cappuccini vi tennero nel XVII secolo una gualchiera per la follatura dei panni di lana; in seguito la valca, detta d'Acquataccio (una delle tre esistenti nella Valle della Caffarella), fu prima trasformata in impianto di macinazione, e poi, dal 1912, in cartiera. L'azienda, unica del suo settore nel comune di Roma, fabbricava carte particolari e leggere, aventi come materia prima cenci di lino e di cotone. La produzione prosegu\u00ec fino agli anni cinquanta, poi l'azienda smise la produzione, e il fallimento divenne definitivo nel 1991. I macchinari rimasero sul posto, abbandonati come gli edifici.\nNel 1997, costituito finalmente il Parco regionale, Il Comune di Roma acquis\u00ec la tutela del sito avviando il restauro degli edifici e la ridestinazione dell'area.\n17. Una straordinaria diversit\u00e0 di flora e fauna\nIl Parco della Caffarella \u00e8 stato sempre molto ricco di acque che hanno favorito l\u2019attivit\u00e0 agricola e artigianale. Inoltre, intorno all\u2019XI sec., sono stati costruiti dei sistemi idraulici che sfruttavano la forza motrice dell\u2019acqua. In prossimit\u00e0 del fiume Almone sono ancora visibili delle strutture (mulini e torri) modificate o realizzate per la produzione di farina e/o per lavorazione e il lavaggio di lana e tessuti (le cosiddette valche). Attualmente nella Valle, oltre al fiume Almone, che ha origine alle pendici dei Colli Albani, sono presenti due marrane che nascono in prossimit\u00e0 di via dell\u2019Almone e sono alimentate da sorgenti. Il percorso del piccolo fiume Almone, affluente del Tevere e terzo fiume di Roma, \u00e8 individuabile dall'origine, alle pendici dei Colli Albani (nasce da infiltrazioni del lago di Albano), fino all\u2019aeroporto di Ciampino e poi nuovamente all\u2019altezza della fonte dell\u2019Acqua Santa ( Egeria) dove raccoglie le acque di due fossi; \u00e8 visibile, ancora, all\u2019interno della valle fino alla via Cristoforo Colombo. L'Almone confluiva nel Tevere, attualmente il suo corso \u00e8 deviato verso il collettore di Roma sud. Il fiume Almone era ritenuto sacro dai Romani (con molta probabilit\u00e0 la statua acefala semisdraiata posta nella nicchia centrale del Ninfeo di Egeria (2) - raffigura il dio Almone, legato al culto della vita e della fertilit\u00e0), le cui vicende vengono raccontate da Virgilio nell\u2019Eneide (IV libro vv.531-34 ): \" Allora davanti alla schiera, per stridente saetta, cadde il giovane Almone, dei figli di Tirro il maggiore; s'infisse sotto la gola la punta e dell'umida voce chiuse col sangue la via, e la vita sottile.\" \nDue delle tante sorgenti presenti nel Parco sono ben visibili: una si trova all\u2019incrocio con il sentiero che porta all'Orto didattico e al Casale della Vaccareccia. L'altra si trova nei pressi del Ninfeo Egeria. Entrambe le sorgenti vanno ad alimentare la Marrana di sinistra. Su una piccola altura, di fronte alla chiesa di S. Urbano -Tempio di Cerere e Faustina (5), si conservano tre lecci gli unici rimasti del bosco di lecci secolari, identificato, inesattamente, gi\u00e0 dal 1400, con il Bosco sacro di Egeria, in cui, secondo la leggenda, re Numa Pompilio ha incontrato la ninfa Egeria, che gli diede l\u2019ispirazione per redigere le leggi sacre di Roma. Il bosco sacro, probabilmente, doveva essere identificato con il bosco delle Camene, localizzato all\u2019interno delle mura Aureliane. Posto in un angolo del Parco, poco conosciuto anche ai frequentatori abituali, si trova il Laghetto del Pioppeto, non si pu\u00f2, per\u00f2, arrivare alle sponde, \u00e8 visibile solo da un capanno in legno che permette di ammirare una piccola oasi per la flora e la fauna della valle, infatti, il Parco ospita una incredibile variet\u00e0 di specie vegetali ed animali. Le specie pi\u00f9 particolari, per la flora, sono: l\u2019orchidea acquatica (a Roma \u00e8 presente solo qui e al Parco del Pineto) il lupino greco con fiori blu (presente soltanto in altre localit\u00e0 della Toscana, della Puglia, della Calabria e della Sicilia) e grandi alberi di farnia. Per quanto riguarda la fauna si possono incontrare (tra gli altri) facilmente: la volpe, il riccio e il coniglio bianco; pi\u00f9 raramente: la donnola, l'istrice crestato, la talpa e la lepre.\nCollegamenti.\nLa domenica e i giorni festivi l'Appia Antica \u00e8 isola pedonale."}
{"id": "1803162", "revid": "1543377", "url": "https://it.wikipedia.org/wiki?curid=1803162", "title": "Bola de Ouro (A Bola)", "text": "La Bola de Ouro \u00e8 un premio calcistico annuale attribuito dal quotidiano sportivo portoghese \"A Bola\".\nIl primo vincitore \u00e8 stato Eus\u00e9bio nel 1991 che ha ricevuto un premio alla carriera. I premi successivi sono stati assegnati al miglior giocatore del campionato portoghese.\nVincitori.\nIl premio \u00e8 stato assegnato dal 1991 al 2000 e dal 2009 ad oggi."}
{"id": "1803165", "revid": "124333548", "url": "https://it.wikipedia.org/wiki?curid=1803165", "title": "Cantina sociale Gotto d'Oro", "text": "La Cantina sociale Gotto d'oro \u00e8 un'azienda italiana operativa nel settore vitivinicolo con sede principale a Marino cittadina della provincia di Roma nell'area dei Castelli Romani.\nLa Gotto d'oro, fondata nel 1945, \u00e8 oggi tra i venti gruppi del settore pi\u00f9 importanti d'Italia. Controlla il 95% delle quote di mercato di Marino DOC, il 20% del Castelli Romani DOC, il 15% del Frascati DOC ed il 15% del Lazio IGT. Conta 200 soci e 1000 ettari iscritti, tratta ogni anno oltre 100.000 quintali di uva e produce in media 7.000.000 di bottiglie l'anno.\nStoria.\nLe premesse.\nLa pi\u00f9 antica testimonianza della viticoltura sui Colli Albani risale al VII secolo a.C., tuttavia gli archeologi ritengono possibile che la cultura della vinificazione fosse stata introdotta dalla Grecia, assieme all'olio, gi\u00e0 nell'VIII secolo a.C., come farebbero supporre anfore vinarie e vasi di ceramica. Era comunque una bevanda aristocratica, ed i mezzi di coltivazione erano assai deboli: il primo aratro di cui abbiamo memoria, raffigurato nella situla della Certosa di Bologna, era sufficiente solo a fare solchi e non a rivoltare la terra.\nUno dei primi estimatori del vino di Marino di cui si abbia notizia fu l'imperatore Carlo V d'Asburgo, che ebbe modo di esprimere il suo apprezzamento per il vino marinese durante la sua visita a Roma del 1536 (una figlia di Carlo V aveva infatti sposato Ascanio I Colonna, l'allora signore di Marino: peraltro si ritiene che costui avvi\u00f2 un grandioso intervento urbanistico nel centro di Marino, culminato con la costruzione di palazzo Colonna, proprio per accogliere l'imperatore suocero in visita nell'Urbe).\nI vitigni diffusi sul territorio, ed autorizzati a produrre l'attuale vino a denominazione di origine controllata dalla disciplinare del 1970, sono la malvasia del Lazio e la malvasia Bianca di Candia. Quest'ultima sarebbe stata importata, secondo la leggenda, dopo la battaglia di Lepanto (7 ottobre 1571), a cui avrebbe partecipato un drappello di marinesi al seguito del signore di Marino Marcantonio Colonna, nominato ammiraglio del contingente pontificio da papa Pio V. La vittoria della Lega Santa contro la flotta ottomana fu attribuita dal Papa alla Madonna del Rosario, proclamata patrona dello Stato Pontificio e festeggiata nell'anniversario della battaglia. Nel solco di queste ricorrenze sacre e profane, nel 1925 per opera del poeta romano (di origini marinesi) Leone Ciprelli inizi\u00f2 a celebrarsi la Sagra dell'uva, uno dei primissimi eventi del genere in Italia.\nGli esordi.\nLa societ\u00e0 cooperativa Cantina Sociale Cooperativa di Marino s.r.l. (ragione sociale originaria dell'azienda, mantenuta fino al 1986) venne fondata il 10 luglio 1945 a Marino, ad opera di quarantuno soci, proprietari terrieri ed in gran parte esponenti dell'antifascismo marinese. Il capitale sociale ammontava a 41.000 lire; la durata della societ\u00e0 fissata in trent'anni. La sede sociale era la residenza municipale di Marino, all'epoca ritornata a palazzo Matteotti dopo il bombardamento di palazzo Colonna del 2 febbraio 1944.\nLa seconda guerra mondiale era appena finita in Europa, e si avviava a finire in Asia. La spinta a mettere in piedi una cantina sociale cooperativa fu data dall'allora sindaco di Marino \"pro tempore\" Zaccaria Negroni, Servo di Dio, membro ed anima del locale Comitato di Liberazione Nazionale e poi senatore democristiano.\nIl primo consiglio d'amministrazione della societ\u00e0 si tenne, appunto nella sede comunale, il 19 settembre 1945. Fu deliberato di dare incarico al primo presidente della cantina, Achille Trinca, di trattare con Domenico Casella, segretario di stato del Ministero dell'agricoltura e delle foreste e liquidatore delle istituzioni fasciste dell'Ente Economico della Viticoltura e dell'ENADISTIL (ente nazionale per la distillazione delle materie vinose), l'affitto e l'acquisto dell'enopolio-distilleria di Ciampino.\nQuesta struttura di 12.000 metri2 venne inaugurata da Benito Mussolini il 10 dicembre 1939, diciannove mesi dopo la posa della prima pietra tenutasi sempre al cospetto del Duce l'11 maggio 1938. Uno dei promotori dell'impianto fu Luigi Capri Cruciani, grande proprietario terriero marinese, primo sindaco di area popolare a Marino e poi deputato alla Camera dei deputati ed alla Camera dei Fasci e delle Corporazioni. Capri Cruciani aveva infatti la presidenza dell'ENADISTIL, creato nel 1937. Non fu un caso dunque che per la collocazione dell'impianto venne scelta l'allora frazione marinese di Ciampino (diventato comune autonomo nel 1974).\nLo stabilimento, bench\u00e9 danneggiato dai frequenti bombardamenti anglo-americani motivati dal vicino aeroporto di Roma-Ciampino, fu preso in affitto dalla Cantina Sociale per 225.000 lire, pi\u00f9 500.000 lire di deposito cauzionale in titoli di Stato a garanzia degli impianti e dei macchinari. Il 6 ottobre 1945 la cantina entr\u00f2 in possesso dell'enopolio e della distilleria. Venne riattivato anche l'oleificio annesso all'impianto. I soci dovettero accendere un mutuo di 85 milioni di lire con il Credito Agrario di Miglioramento per il ripristino del complesso industriale in vista della vendemmia 1946: la capacit\u00e0 di trattamento dello stabilimento di Ciampino fu portata da 24.000 a 120.000 quintali di uva. Il 15 gennaio di quell'anno il consiglio di amministrazione pot\u00e9 riunirsi per la prima volta in quella nuova sede sociale. Viste le spese affrontate per la gestione e la miglior\u00eca dell'impianto, il consiglio d'amministrazione vot\u00f2 l'acquisto dell'immobile dall'ente liquidatore proprietario per la somma di 28 milioni di lire, grazie all'intercessione della Lega Nazionale delle Cooperative e del Ministero del lavoro e della previdenza sociale. In cambio lo Stato ebbe il diritto di prelazione sull'acquisto dell'impianto in caso di scioglimento della cooperativa.\nIl 17 febbraio 1948 il presidente del Consiglio Alcide de Gasperi si rec\u00f2 in visita allo stabilimento di Ciampino della Cantina Sociale. L'attivit\u00e0 incominciava a prendere quota: si pass\u00f2 dai 27 milioni del bilancio di esercizio del 1946 ai 314 milioni del 1947. L'anno commerciale 1952-1953 si chiuse con un risultato di bilancio di 357 milioni ed un risultato lordo di gestione di 239 milioni.\nNel maggio 1947 il presidente della Cantina Sociale, Achille Trinca, aveva viaggiato in alcune citt\u00e0 dell'Italia settentrionale alla ricerca di sbocchi commerciali per i vini prodotti dall'azienda. Fu affittato un magazzino a Genova, e sottoscritto un contratto di vendita con la ditta Maselli; a Milano fu contattata la ditta Scoccimarro, che si aggiudic\u00f2 la vendita in esclusiva di 50.000 fiaschi di vino per la Lombardia, ed in cambio organizz\u00f2 il padiglione della Cantina Sociale alla Fiera Campionaria di Milano, a cui poi la societ\u00e0 continu\u00f2 a partecipare per molti anni. Per le vendite all'estero, i soci pensarono di affidarsi a ditte del settore, come la COGES, che ottenne il mandato a vendere in Svizzera, in Argentina ed in Brasile: ma quando la ditta chiese l'esclusiva per tutto il mondo, il consiglio d'amministrazione ed il presidente Trinca rifiutarono, in nome del \"principio di frazionamento del rischio e delle pi\u00f9 elementari regole di marketing\" (Onorati-Tonel).\nTuttavia, per semplicit\u00e0, i soci dapprima affidarono la rete commerciale alla ditta Cosmopol (1\u00ba ottobre 1947), che per\u00f2 si dimostr\u00f2 inaffidabile e perse l'esclusiva il 25 giugno 1948, anche se i rapporti con questa ditta si trascinarono fino al 1950. Allora la societ\u00e0 sottoscrisse contratti per zone (con la ditta Rigatti per la Toscana, con la societ\u00e0 ACRI per Roma, con la ditta Del Vescovo Mario &amp; Co. per il Lazio e con la ditta Peter Ardito per il Nord America, oltre a contatti diretti con piccoli venditori belgi), ed infine si rivolse alla ditta Scoccimarro. Questa ditta, che gi\u00e0 gestiva le vendite in Lombardia, il 3 marzo 1953 ottenne l'esclusiva di tutto il prodotto confezionato. La Scoccimarro ottenne contratti sempre pi\u00f9 favorevoli, e nel 1959 lo smantellamento della piccola rete commerciale gestita in proprio dalla Cantina Sociale. Nonostante le lamentele ed i malumori, la maggioranza dei soci riteneva pi\u00f9 vantaggiosa questa soluzione rispetto al mantenimento di \"un'impalcatura di agenti, ispettori, depositari\" che sarebbe costata svariati milioni. Ma quando, nel 1962, il consiglio di amministrazione valut\u00f2 che la ditta Scoccimarro era esposta verso la societ\u00e0 per 90 milioni di lire, deliber\u00f2 il mancato rinnovo del nuovo contratto di vendita.\nLa Cantina Sociale cos\u00ec prese in proprio la gestione delle vendite dal 1\u00ba maggio 1962: a quella data, quarantadue agenti di commercio rifornivano 2795 clienti in Italia e nel resto del mondo.\nL'espansione.\nErano gli anni del cosiddetto \"miracolo economico italiano\", anni di crescita ma anche di forti tensioni sociali. Il 18 aprile 1964, i lavoratori della Cantina Sociale scesero per la prima volta in sciopero, vedendo accontentata la loro richiesta di venire inquadrati nel contratto delle aziende vinicole ed acetiere, con la maggiorazione dello stipendio di 25 lire l'ora. Il 1964 fu anche l'anno in cui si aprirono le celebrazioni per il ventennale della societ\u00e0 (1945-1965). Nell'anno commerciale 1965-1966 i clienti erano diventati 12.000, gli ettolitri venduti 54.000 l'anno, contro i 17.000 del 1961.\nVennero investiti 105 milioni per il rimodernamento dello stabilimento di Ciampino, che tuttavia era diventato troppo piccolo per i ritmi di produzione, e soprattutto era ormai soffocato dal turbolento sviluppo urbanistico della frazione. Fu cos\u00ec che nell'assemblea dei soci del 26 gennaio 1964 fu presa in esame la costruzione di un nuovo stabilimento. Si scelse di abbandonare Ciampino, ormai diventato un centro abitato caotico, e di spostarsi nella frazione di Frattocchie, sempre in comune di Marino, nella localit\u00e0 del Divino Amore. Il terreno individuato per la costruzione era di propriet\u00e0 dell'avvocato Michele Lanza, sito sulla strada provinciale 91/b via del Divino Amore, non lontano dalla ferrovia Roma-Velletri. Il progetto venne presentato dall'autore, ingegnere Romano Bastianello, il 20 agosto 1965: un impianto di 22.350 metri2, della capacit\u00e0 di trattamento di 200.000 quintali di uva per ottenerne 25.000 ettolitri di vino. Il progetto fu approvato nel 1966, i lavori iniziarono prontamente ed il 14 maggio 1967 gi\u00e0 si inauguravano i lavori per il secondo lotto: la sede venne inaugurata il 24 novembre 1973, anche se gli ultimi uffici si trasferirono da Ciampino solo nel 1976.\nNel 1963 fu istituita la denominazione di origine controllata, marchio di origine a tutela della qualit\u00e0 dei prodotti agroalimentari italiani. Tramontata la possibilit\u00e0 di raggruppare in un'unica DOC tutti i vini prodotti nei comuni dei Colli Albani, nel 1966 essa fu riconosciuta al Frascati. Immediatamente i produttori marinesi passarono all'offensiva, e nel 1967 la Cantina Sociale, principale produttore di vino del territorio, annunci\u00f2 la creazione del Consorzio volontario per la tutela della denominazione di origine Marino\". Nel 1970 anche il Marino fu riconosciuto DOC. La disciplinare \u00e8 stata modificata nel 2003 e poi parzialmente nel 2010.\nNel 1969 i clienti della Cantina erano 17.000 e gli ettolitri venduti 75.000. Eppure, la sfavorevole congiuntura economica fece sentire i suoi effetti sull'andamento della cantina. Nel 1973 si dovette chiudere la distilleria, cessando la produzione di grappa, che era arrivata negli anni Settanta a quota 68.000 bottiglie: ma l'alta imposta di fabbricazione sui prodotti di distillazione imposta dal governo e l'invecchiamento dell'impianto di distillazione di Ciampino resero antieconomica la produzione. Anche i margini di guadagno dell'attivit\u00e0 della cantina erano diminuiti: nell'anno commerciale 1976-1977, per la prima volta da vari anni, il bilancio non venne pareggiato. Tuttavia, nell'assemblea straordinaria del soci del 20 luglio 1978 fu deliberato il prolungamento della durata della societ\u00e0 fino al 1990, data in seguito prorogata nel 1980 fino al 2020. In quell'anno fu realizzato presso l'impianto di via del Divino Amore il nuovo magazzino di 2300 metri2, della portata di 300.000 cartoni.\nNel 1980 la capacit\u00e0 di produzione dell'impianto fu aumentata fino a 127.000 ettolitri; tuttavia, il mercato era in contrazione, a causa della diminuzione di domanda e della saturazione dell'offerta. Fu cos\u00ec che il consiglio di amministrazione, rinnovato completamente in quell'anno e presieduto da Luciano Bernabei, dovette cercare una via d'uscita dall\"impasse\". La prima mossa fu introdurre sul mercato americano una confezione da tre litri simile al gallone americano; e d'altra parte si pens\u00f2 di conquistare il mercato nazionale riducendo il contenuto delle bottiglie a 0.750 litri, ma aumentando la qualit\u00e0.\nNel frattempo la Cantina Sociale pot\u00e9 giovare del sostegno economico della Regione Lazio, all'epoca presieduta dal marinese Giulio Santarelli (gi\u00e0 sindaco di Marino con il primo esperimento di centrosinistra nel 1961, in seguito deputato e sottosegretario negli ultimi anni del Pentapartito). Poterono cos\u00ec essere ripianate le passivit\u00e0 onerose accumulate fino ad allora, che avevano paralizzato la cooperativa e ridotto i dividendi tra i soci. Inoltre l'ERSAL, l'ente regionale per lo sviluppo della Regione, fece anche modo di trovare l'accordo per l'acquisto di un altro centro di vinificazione a Frascati, l'ex-stabilimento della ditta Mennuni andato all'asta giudiziaria, che fu rilevato dalla Cantina Sociale, la quale risparmi\u00f2 cos\u00ec l'affitto versato ad altri impianti della zona che dovevano essere presi a noleggio in occasione della vendemmia per smaltire tutta la produzione.\nPeraltro nel 1980 il Comune di Ciampino (autonomo dal 1974) decret\u00f2 l'esproprio per ragioni di pubblica utilit\u00e0 dell'enopolio-distilleria-oleificio ormai completamente abbandonato fin dal 1976. La societ\u00e0 impugn\u00f2 l'esproprio di fronte al Tribunale Amministrativo Regionale, e poi di fronte al Consiglio di Stato, che riconobbe illecito l'esproprio. Il Comune di Ciampino cos\u00ec fu cos\u00ec costretto ad indennizzare la Cantina Sociale, e solo allora l'assemblea dei soci del 24 gennaio 1984 autorizz\u00f2 il presidente Bernabei a trattare la cessione, avvenuta in cambio di 2542 milioni di lire di indennizzo.\nNonostante le difficolt\u00e0 attraverso cui si muoveva il mercato, con l'agguerrita concorrenza dei produttori esteri, nel 1986 il fatturato segn\u00f2 il record di 15.280 milioni di lire, di cui 3545 provenienti da esportazioni all'estero. E tutto ci\u00f2 a dispetto che il 1985 fosse stato funestato dallo scandalo del vino al metanolo, che diede un duro colpo al gi\u00e0 provato mercato vitivinicolo italiano. La Cantina Sociale per\u00f2 tranquillizz\u00f2 i clienti inviandogli dichiarazioni di responsabilit\u00e0 e certificati di analisi. Il 1986 fu anche l'anno della modifica della ragione sociale in \"Cantina di Marino Gotto d'Oro S.c.a.r.l.\" e dell'aumento della quota di partecipazione dalle storiche mille lire (quota ferma dal 1945) a diecimila lire. Il capitale sociale fu ulteriormente innalzato nel 1990, con l'elevazione della quota sociale da diecimila a quarantamila lire. Fu anche abbandonato l'anno commerciale (1\u00ba ottobre-30 settembre) adottato anch'esso fin dal 1945, in favore dell'anno solare pi\u00f9 rispondente alle necessit\u00e0 moderne. In quell'anno furono imbottigliati 21 milioni di litri, e conferiti oltre 29.000 quintali di uva. Il dividendo dei soci fu aumentato da 30.000 lire a 42.000 lire.\nL'affermazione.\nNel 1989 il Ministero dell'agricoltura e delle foreste dichiar\u00f2 la societ\u00e0 \"cooperativa di interesse nazionale\". In quell'anno, le vendite furono incrementate del 10% toccando quota 8.287.506 bottiglie. Nel 1993, le vendite assommarono a 9.219.000 bottiglie e si tocc\u00f2 il record di uva conferita: 136.623 quintali.\nNel 1994 la Cantina Sociale ha partecipato, con altre aziende della zona, alla predisposizione del disciplinare del nuovo DOC Castelli Romani. Nel 1995-1996 la societ\u00e0 ha celebrato i cinquant'anni dalla fondazione.\nA partire dal 2003, sotto la presidenza dell'Ing. Luigi Caporicci, la Cantina Sociale ha messo in atto un piano di investimenti da tre milioni di euro, sostenuto dalla Regione Lazio, per il rifacimento dell'impianto di depurazione e l'inserimento di un impianto di osmosi. I lavori sono stati presentati al pubblico nel 2011, nell'ambito dei festeggiamenti per il sessantacinquesimo anniversario della fondazione della cooperativa.\nIl presidente Luigi Caporicci si \u00e8 anche espresso a favore del progetto, partorito nel 2011, di creare un vino Roma DOC che riunisca tutte le tipologie di vino bianco a denominazione di origine controllata con base la malvasia, pur osservando che \"si produce prima un buon vino e poi si va a chiedere la DOC\". Peraltro quella del 2011 si annunciava come una vendemmia straordinaria: il costo di un quintale d'uva, che nel 2010 si aggirava intorno ai 30 euro, poteva lievitare grazie alla bont\u00e0 del clima che aveva reso l'uva particolarmente zuccherina.\nLo stabilimento \u00e8 stato dotato di un impianto fotovoltaico da 100 kw ed \u00e8 stato realizzato un nuovo punto vendita \"Salotto del vino\", idoneo ad accogliere eventi, convegni e degustazioni di vini. Utilizzando l'impianto di microvinificazione \u00e8 stata realizzata una linea di vini a marchio \"Mitreo\" in onore dell'omonimo luogo di culto presente a Marino.\nI quattro vini presentano in etichetta i simboli significativi dell'affresco presente nella grotta e rappresentano il Sol, il Taurus (vini bianchi) ed il Korex e il Mithra (vini rossi).\nIn occasione della elezione di Papa Benedetto XVI che si presenta come umile coltivatore della vigna del Signore, venne registrato il marchio Vinea Domini ed iniziato, in accordo con alcuni soci, l'impianto di vitigni internazionali. Quegli stessi che i Romani portarono in Gallia al tempo dell'espansione dell'Impero, che coltivati e raffinati sono stati ricollocati nelle nostre aree vulcaniche per esaltarne la mineralit\u00e0.\nNel 2017 detta linea \u00e8 stata messa in produzione e presentata in Italia ed all'estero con notevole successo e numerosi riconoscimenti:\n2020 Italia - THE WINEHUNTER AWARD:\n- Cesanese del Piglio Docg 2018 Bollino Rosso (88,00-89,99/100)\n2019 Germania - MUNDUS VINI:\n- Viognier I.G.T. Lazio 2017 - Medaglia d'oro\n2019 Italia - THE WINEHUNTER AWARD:\n- Petit Verdot I.G.T. Lazio 2016 Bollino Rosso (88,00-89,99/100)\n2018 Corea del Sud - ASIA WINE TROPHY:\n- Cabernet Sauvignon I.G.T Lazio 2015 - Asia GOLD\n2018 Italia - THE WINEHUNTER AWARD:\n- Sauvignon I.G.T. Lazio 2016 Bollino Rosso (88,00-89,99/100)\n- Viognier I.G.T. Lazio 2016 Bollino Rosso (88,00-89,99/100)\n- Syrah I.G.T. Lazio 2016 Bollino Rosso (88,00-89,99/100)\n2018 Inghilterra - Decanter World Wine Awards:\n- Chardonnay I.G.T. Lazio 2016 - Medaglia di Bronzo\n2018 Germania - Mundus Vini:\n- Viognier I.G.T. Lazio 2016 - Medaglia d'oro\nLa Cooperativa, che nel rispetto dell'ambiente e delle norme vigenti finalizzate al risparmio energetico, oltre all'impianto fotovoltaico da 100 kw ha realizzato una nuova centrale termica e frigorifera ad alta efficienza che ridurr\u00e0 in modo significativo i consumi energetici.\nNel 2018, anno in cui il Consiglio si \u00e8 rinnovato ed ha confermato Presidente l'Ing. Luigi Caporicci per l'intero triennio, sono previsti importanti incrementi in Italia ed all'estero grazie ad una rinnovata struttura commerciale ancora in espansione.\nLa produzione.\nLa Gotto d'oro produce il 95% del Marino DOC, il 15% del Frascati DOC, il 20% del Colli Albani DOC ed il 15% del Lazio IGT, per una produzione totale di 7 milioni di bottiglie ed un fatturato economico annuo di 15 milioni di euro. 150.000 sono i quintali di uva conferita annualmente all'azienda, provenienti da 210 soci e da 1200 ettari iscritti nei comuni di Marino, Ciampino, Grottaferrata e Frascati. Per questo, la Gotto d'oro \u00e8 fra le prime venti aziende in Italia nel settore vitivinicolo: i prodotti Gotto d'oro sono acquistati in tutta la Penisola ed anche all'estero.\nI prodotti Gotto d'oro arrivano al consumatore al 38% grazie alle catene di supermercati ed ipermercati, al 34% grazie a gruppi d'acquisto, all'11% tramite \"cash &amp; carry\", al 7% dai grossisti e al 5% rispettivamente tramite la vendita al dettaglio e tramite ristoranti e alberghi.\nLe linee Gotto d'oro.\nLinea Vinea Domini \nVinea domini \u00e8 un progetto nato circa 10 anni fa, con l\u2019obiettivo di sfatare i falsi miti che circondano i vini del Lazio, valorizzarli e dar loro il giusto riconoscimento che meritano. Cos\u00ec nel 2007, la cantina Gotto d'oro, ha riunito i propri soci, scelto i vigneti e i terreni pi\u00f9 adatti al progetto e nel 2017 \u00e8 finalmente uscita con la prima annata della Vinea Domini.\nInizialmente composta da 6 monovitigni internazionali, Chardonnay Igt Lazio, Sauvignon Igt Lazio, Viognier Igt Lazio, Cabernet Sauvignon Igt Lazio, Syrah Igt Lazio e Petit Verdot Igt Lazio nel 2019 ha ampliato la linea con quattro autoctoni il Doc Roma Rosso e Bianco, il Frascati Superiore Docg e il Cesanese del Piglio DOCG, disponibile anche in versione Magnum (1,500 lt) in edizione limitata. La novit\u00e0 del 2020 sono il Friccicore Malvasia del Lazio in purezza e il Luccicore un inedito Syrah rosato.\nVinea Domini \u00e8 frutto dell'interscambio culturale fra le nazioni europee, iniziatosi con l'espansione dell'Impero Romano e che oggi ci consente di apprezzare la complessit\u00e0 delle uve d'Oltralpe coltivate nel territorio che ha dato origine alla moderna vitivinicultura : i Castelli Romani. La natura vulcanica e la freschezza dei terreni che circondano Roma, esaltano magnificamente il varietale- Marino (Roma) in Via del Divino Amore, 347 cap 00047.\nLinea Settantacinque75\nUn omaggio ai settantacinque anni dell\u2019azienda attraverso la lente di un nuovo formato, gi\u00e0 divenuto simbolo della stagione attuale che marca il proprio tratto essenziale nel segno della bellezza e della fruibilit\u00e0.\nUna scelta dettata da una visione che intende incrociare la grande tradizione dei vini di Roma e del Lazio, particolarit\u00e0 connaturata alla cantina e la prospettiva futura, attraverso la conquista di una fascia di clientela pi\u00f9 giovane, vivace e cultrice del buon vivere anche attraverso il gusto di un calice di vino pregiato. Per questo la Linea Settantacinque75 ha deciso di raccogliere attorno allo status symbol che \u00e8 divenuto la bottiglia da \u00be, un\u2019ampia gamma di dodici vini tradizionali, autoctoni e moderni (bianchi, rossi e rosati) che esaltano e si integrano con il meglio della tradizione enogastronomica dell\u2019Urbe e dei Castelli Romani.\nVini acquistabili nella grande distribuzione e nell'enoteca Gotto d'oro di Frattocchie - Marino (Roma) in Via del Divino Amore, 347 cap 00047.\nDisponibili nel formato 0,750 lt\nRiconoscimenti:\n2022 Italia - I MIGLIORI VINI ITALIANI LUCA MARONI:\n- Castelli Romani Doc Rosso 2019 - 95 punti\n- Vermentino Lazio Igt 2020 \u2013 95 punti\n- Frascati Doc 2020 \u2013 94 punti\n- Merlot Frizzante Lazio Igt 2020 \u2013 93 punti\n- Roma Doc Rosso 2019 \u2013 93 punti\n- Castelli Romani Doc Rosato 2020 \u2013 92 punti\n- Roma Doc Bianco 2020 \u2013 91 punti\n- Merlot Lazio Igt 2019 \u2013 91 punti\n- Marino Doc Superiore 2020 \u2013 90 punti\n- Castelli Romani Doc Bianco Frizzante 2020 \u2013 90 punti\n- Castelli Romani Doc Bianco 2020 \u2013 90 punti\n2019 Germania - MUNDUS VINI:\n- Frascati Doc 2018 - Medaglia d'argento\n- Roma Doc Bianco 2017 - Medaglia d'argento\n2018 Inghilterra - INTERNATIONAL WINE CHALLENGE:\n- Roma Doc Rosso 2016 - Commended\n2018 Germania - BERLINER WEIN TROPHY:\n- Roma Doc Bianco 2016 - Berlin GOLD (Medaglia d'oro)\n2018 Italia - I MIGLIORI VINI ITALIANI LUCA MARONI:\n- Marino Doc Superiore 2016 - Miglior Vino secondo l'indice Valore Prezzo (punteggio 88/100)\nLinea Classica\nNata nel 1945, viene distribuita capillarmente su tutto il territorio nazionale. I vini della linea classica sono leader nella Grande distribuzione organizzata. Vini da bere sempre, quotidiani e per il consumo in famiglia. Vini acquistabili nella grande distribuzione e nell'enoteca Gotto d'oro di Frattocchie - Marino (Roma) in Via del Divino Amore, 347 cap 00047.\nDisponibili nei formati: 1000 lt 1,500 lt e 2000 lt\nRiconoscimenti 2022-2017.\n2022 \nLinea Settantacinque75\nCastelli Romani Doc Rosso 2019 \u2013 95 punti - I Migliori Vini Italiani Luca Maroni 2022 \u2013 Italia\nVermentino Lazio Igt 2020 \u2013 95 punti - I Migliori Vini Italiani Luca Maroni 2022 \u2013 Italia\nFrascati Doc 2020 \u2013 94 punti - I Migliori Vini Italiani Luca Maroni 2022 \u2013 Italia\nMerlot Frizzante Lazio Igt 2020 \u2013 93 punti - I Migliori Vini Italiani Luca Maroni 2022 \u2013 Italia\nRoma Doc Rosso 2019 \u2013 93 punti - I Migliori Vini Italiani Luca Maroni 2022 \u2013 Italia\nCastelli Romani Doc Rosato 2020 \u2013 92 punti - I Migliori Vini Italiani Luca Maroni 2022 \u2013 Italia\nRoma Doc Bianco 2020 \u2013 91 punti - I Migliori Vini Italiani Luca Maroni 2022 \u2013 Italia\nMerlot Lazio Igt 2019 \u2013 91 punti - I Migliori Vini Italiani Luca Maroni 2022 \u2013 Italia\nMarino Doc Superiore 2020 \u2013 90 punti - I Migliori Vini Italiani Luca Maroni 2022 \u2013 Italia\nCastelli Romani Doc Bianco Frizzante 2020 \u2013 90 punti - I Migliori Vini Italiani Luca Maroni 2022 \u2013 Italia\nCastelli Romani Doc Bianco 2020 \u2013 90 punti - I Migliori Vini Italiani Luca Maroni 2022 \u2013 Italia\nLinea Vinea Domini\nRoma Doc Rosso 2019 - 96 punti \u2013 I Migliori Vini Italiani Luca Maroni 2022 \u2013 Italia\nRoma Doc Bianco 2020 - 95 punti \u2013 I Migliori Vini Italiani Luca Maroni 2022 \u2013 Italia\nFrascati Superiore Docg\u00a0 2020 - 94 punti \u2013 I Migliori Vini Italiani Luca Maroni 2022 \u2013 Italia\nCesanese del Piglio Docg\u00a0 2019 - 94 punti \u2013 I Migliori Vini Italiani Luca Maroni 2022 \u2013 Italia\nViognier Igt Lazio 2020 - 94 punti \u2013 I Migliori Vini Italiani Luca Maroni 2022 \u2013 Italia\nLuccicore \u2013 Rosato di Syrah Igt Lazio 2020 - 94 punti \u2013 I Migliori Vini Italiani Luca Maroni 2022 \u2013 Italia\nFriccicore \u2013 Malvasia del Lazio Igt 2020 - 94 punti \u2013 I Migliori Vini Italiani Luca Maroni 2022 \u2013 Italia\nChardonnay Igt Lazio 2019 - 93 punti \u2013 I Migliori Vini Italiani Luca Maroni 2022 \u2013 Italia\nSauvignon Igt Lazio 2020 - 93 punti \u2013 I Migliori Vini Italiani Luca Maroni 2022 \u2013 Italia\nPetit Verdot Igt Lazio 2019 - 92 punti \u2013 I Migliori Vini Italiani Luca Maroni 2022 \u2013 Italia\n2021\nRoma Doc Bianco 2020 Linea Vinea Domini - Medaglia d\u2019oro \u2013 Concorso Enologico Internazionale Citt\u00e0 del Vino 2021 \u2013 Italia\nRoma Doc Bianco 2019 Linea Vinea Domini - 95 punti \u2013 I Migliori Vini Italiani Luca Maroni 2021 \u2013 Italia\nFrascati Superiore Docg 2019 Linea Vinea Domini - 2 bicchieri neri \u2013 Vini Buoni d\u2019Italia 2021 Gambero Rosso \u2013 Italia\nFrascati Superiore Docg 2019 Linea Vinea Domini - 4 grappoli \u2013 Bibenda 2021 \u2013 Italia\nFrascati Superiore Docg\u00a0 2019 Linea Vinea Domini - 93 punti \u2013 I Migliori Vini Italiani Luca Maroni 2021 \u2013 Italia\nCesanese del Piglio Docg 2019 Linea Vinea Domini - Bollino Rosso (88,00-89,99) \u2013 The Wine Hunter 2021 \u2013 Italia\nCesanese del Piglio Docg 2018 Linea Vinea Domini - 4 grappoli \u2013 Bibenda 2021 \u2013 Italia\nCesanese Del Piglio Docg 2018 Linea Vinea Domini - 93 punti \u2013 I Migliori Vini Italiani Luca Maroni 2021 \u2013 Italia\nRoma Doc Rosso 2018 Linea Vinea Domini - 4 grappoli \u2013 Bibenda 2021 \u2013 Italia\nRoma Doc Rosso 2018 Linea Vinea Domini - 93 punti \u2013 I Migliori Vini Italiani Luca Maroni 2021 \u2013 Italia\nCabernet Sauvignon Igt Lazio 2018 Linea Vinea Domini - Bollino Rosso (88,00-89,99) \u2013 The Wine Hunter 2021 \u2013 Italia\nPetit Verdot Igt Lazio 2019 Linea Vinea Domini - Bollino Rosso (88,00-89,99) \u2013 The Wine Hunter 2021 \u2013 Italia\nSyrah Igt Lazio 2018 Linea Vinea Domini - 94 punti \u2013 I Migliori Vini Italiani Luca Maroni 2021 \u2013 Italia\nSauvignon Igt Lazio 2019 Linea Vinea Domini - 93 punti \u2013 I Migliori Vini Italiani Luca Maroni 2021 \u2013 Italia\nViognier Igt Lazio 2019 Linea Vinea Domini - 93 punti \u2013 I Migliori Vini Italiani Luca Maroni 2021 \u2013 Italia\nLuccicore \u2013 Rosato di Syrah Igt Lazio 2019 Linea Vinea Domini - 93 punti \u2013 I Migliori Vini Italiani Luca Maroni 2021 \u2013 Italia\nFriccicore \u2013 Malvasia del Lazio Igt 2019 Linea Vinea Domini - 93 punti \u2013 I Migliori Vini Italiani Luca Maroni 2021 \u2013 Italia\n2020\nLuccicore rosato Syrah 2019 Linea Vinea Domini - 85-91/100 ROSA ROSATI ROSE 2020-2021 \u2013 Italia\nCesanese del Piglio Docg 2018 Linea Vinea Domini - 88/100 Medaglia di bronzo DECANTER WORLD WINE AWARDS \u2013 Inghilterra\nRoma Doc Bianco 2019 Linea Vinea Domini - 91/100 5 STARSWINE THE BOOK 2021 \u2013 Italia\nFrascati Superiore Docg 2019 Linea Vinea Domini - 89/100 5 STARSWINE THE BOOK 2021 \u2013 Italia\nCesanese Del Piglio 2018 Linea Vinea Domini - 87/100 5 STARSWINE THE BOOK 2021 \u2013 Italia\nRoma Doc Rosso 2017 Linea Vinea Domini - 86/100 5 STARSWINE THE BOOK 2021 \u2013 Italia\nRoma Doc Rosso 2018 Linea Vinea Domini - Bollino Rosso (88,00-89,99) THE WINE HUNTER 2020 \u2013 Italia\nSyrah IGT Lazio 2018 Linea Vinea Domini - Bollino Rosso (88,00-89,99) THE WINE HUNTER 2020 \u2013 Italia\nCesanese del Piglio DOCG 2018 Linea Vinea Domini - Bollino Rosso (88,00-89,99) THE WINE HUNTER 2020 \u2013 Italia\nCesanese del Piglio DOCG 2018 Linea Vinea Domini - Medaglia d\u2019oro BERLINER WEIN TROPHY \u2013 Germania\nRoma Doc Rosso 2017 Linea Vinea Domini - Medaglia d\u2019oro BERLINER WEIN TROPHY \u2013 Germania\n2019\nFrascati Doc 2018 Linea Selezione - Medaglia d'argento Mundus Vini - Germania \nRoma Doc Bianco 2017 Linea Selezione - Medaglia d'argento Mundus Vini - Germania \nViognier I.G.T. Lazio 2017 Linea Vinea Domini - Medaglia d'oro Mundus Vini - Germania \nPetit Verdot I.G.T. Lazio 2016 Linea Vinea Domini - Bollino Rosso (88,00-89,99/100) The WineHunter Award - Italia \n2018\nCabernet Sauvignon I.G.T Lazio 2015 Linea Vinea Domini - Asia GOLD Asia Wine Trophy - Corea del Sud \nSauvignon I.G.T. Lazio 2016 Linea Vinea Domini - Bollino Rosso (88,00-89,99/100) The WineHunter Award - Italia \nMitreo Taurus 2016 Bollino Rosso (88,00-89,99/100) The WineHunter Award - Italia \nChardonnay I.G.T. Lazio 2016 Linea Vinea Domini - Medaglia di bronzo Decanter World Wine Awards - Inghilterra \nRoma Doc Rosso 2016 Linea Selezione - Commended International Wine Challenge - Inghilterra \nViognier I.G.T. Lazio 2016 Linea Vinea Domini - Medaglia d'oro Mundus Vini - Germania \nRoma Doc Bianco 2016 Linea Selezione - Berlin GOLD Berliner Wein Trophy - Germania \nSyrah I.G.T. Lazio 2015 Linea Vinea Domini - Bollino Rosso (88,00-89,99/100) The WineHunter Award - Italia \nViognier I.G.T. Lazio 2016 Linea Vinea Domini - Bollino Rosso (88,00-89,99/100) The WineHunter Award - Italia \nMarino Doc Superiore 2016 Linea Selezione - Miglior Vino secondo l'indice Valore Prezzo 88/100 I Migliori Vini Italiani Luca Maroni - Italia \n2017\nMitreo Korex Rosso 2014 15.4/20 Vinum - Svizzera \nMitreo Sol Bianco 2015 15.5/20 Vinum - Svizzera\nMitreo Taurus Bianco 2014 15.5/20 Vinum - Svizzera\nRoma Doc Bianco 2015 15.6/20 Vinum - Svizzera\nMitreo Mithra Rosso 2014 15.7/20 Vinum - Svizzera\nRoma Doc Rosso 2015 15.8/20 Vinum - Svizzera\nVinea Domini Cabernet Sauvignon I.G.T. Lazio 2015 15.9/20 Vinum - Svizzera\nVinea Domini Viognier I.G.T. Lazio 2016 16/20 Vinum - Svizzera\nVinea Domini Chardonnay I.G.T. Lazio 2016 16/20 Vinum - Svizzera\nVinea Domini Petit Verdot I.G.T. Lazio 2015 16.1/20 Vinum - Svizzera\nVinea Domini Sauvignon I.G.T. Lazio 2016 16.2/20 Vinum - Svizzera\nVinea Domini Syrah I.G.T. Lazio 2015 16.8/20 Vinum - Svizzera"}
{"id": "1803167", "revid": "486946", "url": "https://it.wikipedia.org/wiki?curid=1803167", "title": "Parco Regionale dell'Appia Antica", "text": ""}
{"id": "1803169", "revid": "767487", "url": "https://it.wikipedia.org/wiki?curid=1803169", "title": "Rosy-Fingered Dawn - Un film su Terrence Malick", "text": "Rosy-Fingered Dawn - Un film su Terrence Malick \u00e8 un film documentario del 2002 diretto da Luciano Barcaroli, Carlo Hintermann, Gerardo Panichi, Daniele Villa, incentrato sulla figura e le opere del regista statunitense Terrence Malick.\n\u00c8 stato presentato nella sezione Nuovi Territori alla Mostra internazionale d'arte cinematografica di Venezia.\nTrama.\nNel corso del documentario vengono intervistati attori e collaboratori tecnici dei primi tre film diretti da Terrence Malick, \"La rabbia giovane\", \"I giorni del cielo\" e \"La sottile linea rossa\": gli attori Sissy Spacek, Martin Sheen, Sean Penn, Sam Shepard, Elias Koteas, Ben Chaplin, John Savage e Jim Caviezel, lo scenografo Jack Fisk, il produttore Edward R. Pressman, il montatore Billy Weber, i direttori della fotografia Haskell Wexler e Stevan Larner, il compositore Ennio Morricone."}
