{"id": "1924238", "revid": "125856755", "url": "https://it.wikipedia.org/wiki?curid=1924238", "title": "Indiana Jones (franchise)", "text": "La serie di Indiana Jones, basata sulle avventure dell'immaginario archeologo, \u00e8 iniziata nel 1981 con la distribuzione del film \"I predatori dell'arca perduta\". Un prequel intitolato \"Indiana Jones e il tempio maledetto\" \u00e8 uscito nel 1984 mentre il sequel \"Indiana Jones e l'ultima crociata\" nel 1989. Nel 1992 iniziarono ad essere trasmesse in televisione \"Le avventure del giovane Indiana Jones\". Un quarto film, \"Indiana Jones e il regno del teschio di cristallo\" \u00e8 uscito nei cinema nel 2008. La serie \u00e8 stata ideata da George Lucas (creatore anche di \"Guerre stellari\") e i film sono stati tutti diretti da Steven Spielberg con Harrison Ford nel ruolo di Indiana Jones.\nLa Marvel Comics inizi\u00f2 inoltre a pubblicare il fumetto \"The Further Adventures of Indiana Jones\" nel 1983 e la Dark Horse Comics acquist\u00f2 i diritti dei libri di Indiana Jones nel 1991. Sono stati pubblicati vari romanzi basati sui film, oltre a una serie di racconti in tedesco di Wolfgang Hohlbein e ad altri dodici storie ambientate prima dei film edite da Bantam Books. Numerosi videogiochi basati sul personaggio sono stati distribuiti a partire dal 1982 fino al 2009.\nNel gennaio 2016 il presidente della Disney Bob Iger ha annunciato la produzione di un quinto episodio della serie, con Harrison Ford ancora come protagonista, prodotto da Spielberg ma con James Mangold alla regia; l'uscita ufficiale del film \u00e8 prevista per il 30 giugno 2023.\nFilm.\nQuadro generale.\n\"I predatori dell'arca perduta\" (1981) \u00e8 ambientato nel 1936. A Indiana Jones (Harrison Ford) \u00e8 assegnato da parte del governo il compito di localizzare il luogo in cui sia sepolta l'Arca dell'Alleanza, prima che lo facciano i nazisti, i quali vogliono diventare invincibili come gli israeliti nell'Antico Testamento, che disponevano di questa tremenda arma per abbattere le mura delle citt\u00e0 e spianare le montagne. I nazisti sono aiutati da un nemico di Indiana, l'archeologo francese Ren\u00e9 Belloq (Paul Freeman), che vuole impossessarsi dell'Arca credendola uno strumento in grado di metterlo in comunicazione con Dio. Con l'aiuto della sua vecchia fiamma Marion Ravenwood (Karen Allen) e di Sallah (John Rhys-Davies), Indiana riesce a ritrovare l'Arca in Egitto; i nazisti riescono comunque ad impossessarsene, e dopo vari passaggi di mano dell'Arca fra loro e Jones, la portano in una loro base segreta nell'Egeo. Belloq ed i nazisti compiono una cerimonia ebraica per aprire l'Arca, ma quando lo fanno vengono uccisi in modo orrendo dalla furia dell'Arca stessa. Indiana e Marion, che a questo punto erano prigionieri dei tedeschi, riescono a salvarsi e portano l'Arca in America, dove invece che essere studiata viene rinchiusa in un deposito segreto militare, che solo nel quarto film della serie si scoprir\u00e0 trovarsi nel deserto del Nevada.\n\"Indiana Jones e il tempio maledetto\" (1984) \u00e8 ambientato nel 1935, un anno prima de \"i\" \"Predatori\". Indiana si trova a Shanghai, dove \u00e8 costretto a fuggire da una banda di gangster cinesi, comandati da Lao Che, portando con s\u00e9 l'attrice/cantante Willie Scott (Kate Capshaw) e il suo giovane aiutante Short Round (Jonathan Ke Quan). In volo verso l'Europa, i tre precipitano in India, dove giungono presso un villaggio le cui terre sono inaridite e da dove i figli degli abitanti sono stati rapiti. La setta dei Thugs, rinata segretamente nel palazzo di Penkott, e guidata dal sacerdote Mola Ram (Amrish Puri) ha infatti rubato le sacre pietre di Sankara, di cui una si trovava proprio nel villaggio, al fine di utilizzare il loro potere per dominare il mondo. Indiana, giunto al palazzo e dopo essere pure finito vittima delle magie di Mola Ram, sconfigge i Thugs e salva i bambini rapiti, riportando poi la pietra al villaggio, rinunciando alla \" fortuna e gloria\" che gli sarebbe derivata dal chiuderla in un museo.\n\"Indiana Jones e l'ultima crociata\" (1989) inizia nel 1912, quando un tredicenne Indiana (River Phoenix) tenta di recuperare una croce ornamentale appartenuta a Francisco V\u00e1squez de Coronado, compito che riuscir\u00e0 a portare a termine nel 1938. Indiana e il suo mentore Marcus Brody (Denholm Elliott) vengono incaricati da un uomo d'affari americano, Walter Donovan (Julian Glover) di ritrovare il Santo Graal; Jones, inizialmente scettico e non interessato, decide di accettare dopo aver scoperto che l'incarico era stato in precedenza affidato al padre Henry Jones, Sr. (Sean Connery), poi scomparso nel nulla. Nel compito sono aiutatati dalla Dr. Elsa Schneider (Alison Doody), che li attende a Venezia, dove il vecchio Jones aveva interrotto le ricerche. La storia prosegue scoprendo che sia Donovan che Elsa sono in combutta con i nazisti, i quali hanno catturato Henry cos\u00ec da costringere Indiana ad aiutarli a recuperare il Graal; dopo aver salvato il padre, Indiana, con l'aiuto del suo vecchio amico Sallah, deve ora salvare Marcus, anch'egli rapito dai tedeschi, e raggiungere il Graal prima di questi ultimi. Una volta che i quattro sono riuniti, raggiungono il luogo in cui \u00e8 custodita la coppa, e Jones \u00e8 costretto dai nazisti a recuperarla per loro; proprio l'avidit\u00e0 di mettere le mani su questo tesoro, porter\u00e0 sia Donovan sia Elsa alla morte, mentre Henry fa capire ad Indiana che la loro relazione, interrotta da ormai vent'anni, sia pi\u00f9 importante di qualsiasi reliquia. Il film si chiude con i quattro protagonisti che cavalcano verso il tramonto.\n\"Indiana Jones e il regno del teschio di cristallo\" (2008) \u00e8 ambientato nel 1957, diciannove anni dopo \"L'ultima crociata\", lo stesso tempo che intercorre tra la realizzazione dei due film. Nonostante sia ormai anziano, Indiana Jones \u00e8 ancora attivo: \u00e8 un colonnello a riposo, grado che ha ricevuto durante la seconda guerra mondiale, ed \u00e8 un ex membro dell'OSS; con l'amico Mac (Ray Winstone) conduce scavi archeologici, fino a quando entrambi sono rapiti da agenti sovietici, capitanati da Irina Spalko (Cate Blanchett), e costretti a recuperare in un deposito del deserto del Nevada (lo stesso in cui \u00e8 rinchiusa l'Arca dell'Alleanza) una cassa contenente resti mummificati. Scoperto il tradimento di Mac e riuscito a mettersi in salvo, Jones viene sospettato dall'FBI di poter essere in combutta coi russi, e per questo deve lasciare il Marshall College, nel quale insegna da anni. Indiana \u00e8 sul punto di lasciare per sempre gli USA e di trasferirsi in Inghilterra, quando viene coinvolto da un giovane scavezzacollo, Mutt Williams (Shia LaBeouf), nel salvataggio di un loro conoscente comune, il professor Harold Oxley (John Hurt), che porta l'anziano archeologo a scoprire che Mutt \u00e8 figlio suo e di Marion Ravenwood, a trovare il teschio di cristallo e la mitica citt\u00e0 di Akator, l'Eldorado cui davano la caccia gli antichi conquistadores. Sconfitti i sovietici e ristabilito il proprio buon nome, Indiana Jones \u00e8 riammesso ad insegnare e infine, dopo pi\u00f9 di vent'anni da quando glielo promise, sposa Marion.\nCronologia.\nL'ordine cronologico dei film prendendo come riferimento il loro periodo di ambientazione \u00e8 il seguente:\nSviluppo.\nNel 1973, George Lucas inizi\u00f2 a scrivere \"Le avventure di Indiana Smith\". Come \"Guerre stellari\" era l'occasione per creare una versione moderna dei movie serial degli anni trenta e quaranta. Lucas discusse l'idea con Philip Kaufman il quale lavor\u00f2 con lui per molte settimane e scelse l'Arca dell'Alleanza come espediente narrativo. Il progetto entr\u00f2 in una fase di stallo quando Clint Eastwood assunse Kaufman per la regia di \"Il texano dagli occhi di ghiaccio\". Nel maggio 1977, Lucas era in Maui, in fuga dopo l'enorme successo di \"Guerre stellari\". L'amico e collega Steven Spielberg era l\u00ec con lui in vacanza dopo aver terminato le riprese del film \"Incontri ravvicinati del terzo tipo\". Spielberg confid\u00f2 Lucas di essere interessato a realizzare un film di James Bond. Lucas allora gli propose una idea \"migliore di James Bond\" raccontandogli la trama di \"I predatori dell'arca perduta\". Spielberg lo am\u00f2 subito, definendolo \"un film di James Bond senza gadget\", anche se cambi\u00f2 il cognome del personaggio in \"Jones\". Spielberg e Lucas stilarono un contratto con la Paramount Pictures per realizzare cinque film della saga.\nSpielberg e Lucas volevano realizzare \"Indiana Jones e il tempio maledetto\" pi\u00f9 dark del primo episodio anche a causa delle loro situazioni personali riguardanti divorzi e rotture sentimentali. Lucas ide\u00f2 il film come un prequel in quanto non voleva che i nazisti fossero ancora i nemici della storia. L'idea originale consisteva nell'inserire il personaggio del Re delle Scimmie e un castello infestato ma venne sostituita con le Pietre di Sankara. Vennero assunti Willard Huyck e Gloria Katz per scrivere la sceneggiatura in quanto persone con un grande interesse per la cultura indiana. Le principali scene che non furono realizzate ne \"I predatori dell'arca perduta\" vennero inserite in questo film: la fuga utilizzando un gong rotolante come scudo, la caduta dall'aereo in gommone e l'inseguimento su carrelli da miniera. Per il terzo film Spielberg riprese l'idea del Re delle Scimmie e del castello incantato prima che Lucas suggerisse il Santo Graal. Spielberg inizialmente respinse l'idea in quanto troppo eterea e pens\u00f2 a realizzare una storia padre-figlio. A tal proposito pens\u00f2 \"Il Graal che tutti cercano potrebbe essere una metafora dove il figlio cerca la riconciliazione con il padre e il padre la riconciliazione con il figlio.\"\nIn seguito all'uscita nei cinema di \"Indiana Jones e l'ultima crociata\" nel 1989 Lucas pose la parola fine alle serie in quanto credeva di non essere pi\u00f9 in grado di trovare un espediente narrativo per realizzare un'ulteriore avventura. Lucas inizi\u00f2 ad interessarsi ai teschi di cristallo durante la produzione di \"Le avventure del giovane Indiana Jones\" nel 1992 e li consider\u00f2 un'idea nuova per una sceneggiatura. Quando stava girando il cameo di Harrison Ford nella serie che credeva fosse un oggetto ottimo come lo fu l'Arca. Nel 1992, Jeb Stuart venne assunto per scrivere una sceneggiatura. Nel 1995 Lucas chiese allo sceneggiatore Boam di scrivere una nuova bozza, ma sia Spielberg che Ford non erano interessati ai teschi e tutto lo sviluppo salt\u00f2 quando Lucas inizi\u00f2 a realizzare i prequel di \"Star Wars\".\nLa lunga gestazione di \"Indiana Jones e il regno del teschio di cristallo\" coincide con l'invecchiamento di Ford e questo ha permesso ai produttori di dare una nuova strada al film. Anzich\u00e9 essere un tributo ai film seriali della Republic Pictures degli anni trenta il film avrebbe tributato i B-movie degli anni cinquanta. Altri produttori alla fine approvarono l'idea generale di Lucas. M. Night Shyamalan venne assunto per sostituire Boam per lavorare ad un progetto da realizzare nel 2002, per poi scoprire che fu ingaggiato per scrivere la sceneggiatura del sequel di un film da lui tanto amato come i \"Predatori\" ed era inoltre difficile trovare idee che andassero bene sia a Ford, Spielberg e Lucas.\nIn seguito Stephen Gaghan e Tom Stoppard vennero ingaggiati per scrivere una nuova sceneggiatura. Frank Darabont, che scrisse numerosi episodi di \"Le avventure del giovane Indiana Jones\", venne assunto nel maggio 2002. La sceneggiatura di Darambot era ambientata negli anni cinquanta e vedeva dei nazisti sopravvissuti inseguire Jones. Nel febbraio 2004 Lucas rifiut\u00f2 la bozza per motivi sconosciuti, nonostante Spielberg l'avessa definita la miglior sceneggiatura dai tempi de \"I predatori dell'arca perduta\". Jeff Nathanson venne incaricato di scriverne una nuova versione nell'Ottobre 2004, ambientata intorno al 1949. Completato un anno pi\u00f9 tardi lo script venne girato a David Koepp, il quale lesse tutti i precedenti elaborati e prese le idee che riteneva ottime. Voleva rendere il film meno dark de \"Il tempio maledetto\" e meno comico de \"L'ultima crociata\" sperando di ritrovare il giusto equilibrio che caratterizzava il primo film.\nColonna sonora.\nLe colonne sonore dei film sono state composte da John Williams, che, come usa fare di solito, compone seguendo il leitmotiv. Il tema principale della serie \u00e8 la \"Raiders' March\", \"Marcia dei Predatori\", ed \u00e8 presente in tutti i film della serie e in un episodio del \"Giovane Indiana Jones\".\nAltri motivi sono:\nFuturo.\nL'introduzione di Mutt Williams (Shia LaBeouf) in \"Il regno del teschio di cristallo\" ha fatto nascere speculazioni riguardanti un suo ruolo di protagonista in eventuali futuri episodi della saga. In un'intervista a \"IGN\", \"Spielberg dichiar\u00f2 che LaBeouf ha da realizzare molti film di \"Transformers\" prima che possa utilizzare la frusta e indossare il cappello di Indiana Jones.\" Il giovane attore a tal proposito: \"Io? Chi non vorrebbe esserlo? Non credo sia una cosa reale. \u00c8 solo una simpatica voce di corridoio.\" Ford si \u00e8 detto disponibile a realizzare un quinto episodio a condizione che non servano altri vent'anni per svilupparlo, mentre Spielberg lo realizzerebbe \"solo se il pubblico lo volesse\".\nGeorge Lucas ha fatto anche un'altra dichiarazione che lascia intendere un'eventuale volont\u00e0 di realizzazione del film. Durante il Festival di Cannes 2008 ha rivelato di aver avuto l'idea di \"Dare a Shia LaBeouf il ruolo da protagonista e avere Harrison Ford in un ruolo come quello interpretato da Sean Connery nel terzo film\". Lucas ha inoltre dichiarato che gli anni non sono un problema in quanto Ford ha 65 anni e fa di tutto nel \"Teschio di cristallo\". C'\u00e8 la vecchia alchimia e non si perde con l'et\u00e0. \u00c8 incredibilmente agile e interpreta Indiana Jones come venti anni fa\". Ad agosto 2008 Lucas era alla ricerca di un espediente per realizzare il film in quanto Spielberg inizia ad approcciare l'idea. Sempre Lucas ha cambiato idea sulla realizzazione di uno spin-off con protagonista Mutt dicendo che \"Indiana Jones \u00e8 Indiana Jones. Harrison Ford \u00e8 Indiana Jones. Se fosse Mutt Williams il titolo dovrebbe essere \"Mutt Williams alla ricerca di Elvis\" o qualcosa di simile.\"\nEcco poi una parte di quanto detto da Ford riguardo al personaggio di Indiana:\n\u00abIl film cercher\u00e0 di dare nuove prospettive su questo archeologo viaggiatore e tirapugni. \u00c8 un personaggio, il suo, piuttosto chiaro sin dal primo film. Non \u00e8 cambiato molto tra un film e l'altro. Ma abbiamo imparato di pi\u00f9 su di lui, durante le varie storie, come ad esempio la storia di suo padre. E scopriremo qualcosa di nuovo su Indiana anche in questo film. Penso sia ovvio: se riporti in vita un personaggio, devi dare al pubblico qualcosa di nuovo e diverso.\nL'avventura \u00e8 importante, molto importante. Ma \u00e8 interessante scoprire lati del personaggio che non erano stati esplorati prima\u00bb.\nNel giugno 2009 il produttore Frank Marshall ha confermato la ricerca di una sceneggiatura, aggiungendo di essere impaziente di rimettersi al lavoro: \u00abNon aspetteremo altri 20 anni. [...] Non ringiovaniamo mica\u00bb.\nNel giugno 2010 \u00e8 stata divulgata la notizia secondo cui \"Indiana Jones 5\" potrebbe essere ambientato al triangolo delle Bermude. La storia \u00e8 stata successivamente confermata come \"completamente falsa\" da Frank Marshall sulla sua pagina Twitter.\nIl 19 agosto 2010 Shia LaBeouf ha affermato che il film \u00e8 in fase di scrittura, definendo la storia in mente a Spielberg folle e ottima e agli MTV Movie Awards 2011 ha fatto capire che il quinto capitolo \u00e8 pi\u00f9 vicino di quanto potrebbe sembrare.\nNel dicembre 2011 Spielberg ha spiegato di aver gi\u00e0 dato il suo OK sul genere del film e di avere gi\u00e0 un'idea in mente, ma che bisogner\u00e0 aspettare le decisioni di George Lucas. Successivamente George Lucas ha dichiarato che deve ancora trovare il giusto MacGuffin.\nNel luglio del 2012, il produttore Frank Marshall dichiara che un ulteriore episodio della saga molto difficilmente vedr\u00e0 la luce, e che probabilmente con \"Il regno del teschio di cristallo\" la saga \u00e8 giunta alla conclusione definitiva. Pochi giorni dopo, tuttavia, questa affermazione viene smentita da alcune parole rilasciate da Lucas, il quale avrebbe finalmente trovato uno dei luoghi in cui ambientare il quinto episodio, localizzandolo in Italia, nella regione dell'Umbria; stando alle indiscrezioni, il film vedrebbe la partecipazione dell'attrice italiana Monica Bellucci, la quale discuter\u00e0 del proprio ruolo nel film in settembre (forse quello di nuova fiamma di Indiana), quando incontrer\u00e0 lo stesso Lucas, e dell'attrice Pen\u00e9lope Cruz, forse nei panni di uno dei rivali di Jones.\nAll'inizio di settembre 2012, si diffonde anche la notizia che la lavorazione del film potrebbe iniziare in dicembre, quando sar\u00e0 annunciato il titolo del capitolo finale (forse \"Indiana Jones e l'ira di Mara\") e continuare per tutto il 2013, con l'uscita nei cinema prevista per maggio 2014; il film sarebbe ispirato ad una attrazione di Disneyland. Questa notizia viene poi smentita, in quanto Steven Spielberg, Harrison Ford e Karen Allen si dicono pronti a girare la quinta pellicola, ma che tutto \u00e8 nelle mani di Lucas, e che sar\u00e0 lui a decidere se continuare o no la serie.\nIl 30 ottobre del 2012, Lucasfilm viene acquistata dalla The Walt Disney Company, il che rende pi\u00f9 difficoltosa l'eventualit\u00e0 della produzione del quinto episodio, in quanto i diritti di distribuzione della serie sono detenuti dalla Paramount.\nNell'agosto del 2013, Harrison Ford si ribadisce nuovamente interessato e possibilista su un possibile quinto episodio della serie, asserendo che un altro film con Indiana Jones, che non lo veda per forza come eroe solo d'azione, sarebbe appropriato.\nIn ottobre, poi, viene rivelato che Ford, come clausola per la sua partecipazione nel ruolo di Ian Solo ai nuovi episodi di Star Wars, oltre a partecipare a tutti e tre i film, ha voluto da Disney la promessa della realizzazione della quinta pellicola di Indiana Jones; Disney dovr\u00e0, quindi, lavorare con Paramount a questo film, che dovrebbe uscire nelle sale entro il 2016.\nIn dicembre, la Disney acquista i diritti di Indiana Jones da Paramount, che continuer\u00e0 a distribuire i primi quattro episodi; un quinto film sar\u00e0 quindi sicuramente prodotto da Disney, con una eventuale partecipazione finanziaria di Paramount, sebbene ancora non sia certo se si tratter\u00e0 di un sequel, con ancora Ford come protagonista, o di un reboot.\nSebbene ancora non sia stata fissata una data di inizio delle riprese, nel corso del 2015 il film \u00e8 stato confermato da Steven Spielberg, Harrison Ford, Frank Marshall, Kathleen Kennedy e, per finire, da Bob Iger; Ford ne sar\u00e0 ancora protagonista e, stando alle parole di Spielberg, che lo diriger\u00e0, il film verr\u00e0 girato prima degli 80 anni del protagonista. Inoltre, David Koepp dovrebbe essere gi\u00e0 al lavoro su una sceneggiatura del film. La data di uscita del film, inizialmente fissata ufficialmente al 19 luglio 2019, \u00e8 stata spostata al 10 luglio 2020, probabilmente per non far concorrere il quinto capitolo di Indiana Jones con il nono di Star Wars, previsto per maggio del 2019.\nA maggio 2017 \u00e8 stato annunciato che Indiana Jones 5 sarebbe uscito il 10 luglio 2020, il 19 marzo 2018 \u00e8 stato annunciato che le riprese sarebbero iniziate ad aprile 2019 a Londra ma il 28 giugno 2018 \u00e8 stato annunciato che sarebbero state rimandate per la riscrittura della sceneggiatura. Quella scritta da David Koepp andava bene ma non soddisfava Spielberg e per questo \u00e8 stato assunto Jon Kasdan, figlio di Lawrence Kasdan (sceneggiatore di \"I predatori dell'arca perduta\"), anche se non \u00e8 chiaro se dovr\u00e0 riscrivere tutta la sceneggiatura oppure solo aggiustare la stesura di Koepp. Nel luglio 2018 \u00e8 stato annunciato che la data di uscita \u00e8 stata spostata al 9 luglio 2021.\nIl 29 luglio 2019 \u00e8 stato annunciato che le riprese sarebbero iniziate nell'aprile 2020, ma il 26 febbraio 2020 Spielberg ha annunciato che non lo avrebbe diretto ma solo co-prodotto, dicendo di voler \"passare la frusta di Indiana Jones a una nuova generazione per portare al pubblico una prospettiva nella storia\" mentre la regia verr\u00e0 affidata a James Mangold ma nel aprile del 2020 l'uscita \u00e8 stata spostata al 29 luglio 2022 a causa dell'emergenza Coronavirus. \nIl 10 dicembre 2020 la Disney annuncia che il quinto film di indiana Jones \u00e8 entrato in produzione, il 9 aprile 2021 entra nel cast Phoebe Waller-Bridge, il 16 aprile Mads Mikkelsen si unisce nel cast, il 23 aprile Thomas Kretschmann entra nel cast mentre a maggio \u00e8 stato annunciato che Boyd Holbrook e Shaunette Ren\u00e9e Wilson si sono uniti nel cast del quinto film. Nel maggio 2021 Mads Mikkelsen ha espresso un suo parere riguardo la sceneggiatura di Indiana Jones 5 e dicendo \"c'\u00e8 tutto quello che desideravo\", il 4 giugno 2021 iniziano le riprese di Indiana Jones 5 in Inghilterra, nel castello di Bamburgh.\nSerie TV.\n\"Le avventure del giovane Indiana Jones\" \u00e8 una Serie televisiva trasmessa dal 1992 al 1996 che mostra tre diversi Indiana Jones; Sean Patrick Flanery interpreta Indy da 16 anni a 20 anni; Corey Carrier interpreta Indy dagli 8 ai 10 anni e George Hall \u00e8 la voce narrante di ogni episodio nonch\u00e9 il novantatreenne Indy. Lucas inizi\u00f2 a pensare alla serie nel 1990 come \"edutainment\" e sarebbe dovuta essere pi\u00f9 di cervello rispetto ai film. Dello show scrisse le storie di ogni episodio, inoltre fu la sua prima collaborazione con il produttore Rick McCallum. Tra gli scrittori e registi della serie figurano i nomi di Carrie Fisher, Frank Darabont, Vic Armstrong, Ben Burtt, Terry Jones, Nicolas Roeg, Mike Newell e Joe Johnston. Nella storia Indy incrocia il suo cammino con persone storiche davvero esiste interpretate da attori come Daniel Craig, Christopher Lee, Bob Peck, Jeffrey Wright, Marc Warren, Catherine Zeta Jones, Elizabeth Hurley, Anne Heche, Vanessa Redgrave, Julian Fellowes, Timothy Spall e anche Harrison Ford nei panni del cinquantenne Indiana Jones in un episodio della seconda stagione.\nLe riprese ebbero luogo in oltre 25 nazioni per un totale di pi\u00f9 di 150 settimane. Le riprese della prima stagione durarono da marzo 1991\u2014Marzo 1992 mentre quelle della seconda stagione iniziarono due mesi pi\u00f9 tardi e durano fino all'Aprile 1993. L'American Broadcasting Company non era convinta dell'approccio \"di cervello\" della serie affermando che ricordava il genere di azione/avventura dei film. Gli indici d'ascolto americani furono decenti a non spettacolari e ci\u00f2 rese l'ABC nervosa e indecisa se lasciare un vuoto dopo sei episodi fino a settembre 1992. Con ancora quattro episodi da mandare in onda della seconda stagione l'ABC vendette lo show al canale televisivo Family. Essi cambiarono lo stile degli episodi trasformandoli da normali episodi della durata di 50 minuti in film per la TV di 90 minuti. Queste ultime riprese ebbero luogo nel periodo gennaio 1994\u2014Maggio 1996. \"Le avventure del giovane Indiana Jones\" ricevette pareri misti dai fan nonostante avesse vinto 10 Emmy Awards su 23 nomination e una nomination al Golden Globe per la miglior serie drammatica del 1994. La serie \u00e8 stata inoltre oggetto di sperimentazione di nuovi effetti digitali per la Lucasfilm.\nIn base a quanto \u00e8 specificato nel libro \"George Lucas: The Creative Impulse\" (di Charles Champlin), Lucas sta lavorando da qualche tempo ad un drastico rimontaggio e restauro dello show da pubblicare in formato DVD. Secondo il produttore della serie Rick McCallum della Lucasfilm questo lavoro si svolger\u00e0 in modo da ultimarlo per il debutto al cinema del \"Regno del teschio di cristallo\". Dal punto di vista degli extra i dischi includeranno circa 100 nuovi inserti storici attualmente in fase di produzione. I maggiori cambi strutturali sono stati studiati per migliorare lo show in generale. Tra questi vi sono l'eliminazione dei commenti finali da ogni episodio del novantatreenne Indiana Jones, l'aggiunta di spezzoni video girati appositamente e l'eliminazione di alcuni episodi per ottenere una migliore continuit\u00e0 nella storia.\nMercato.\nGiocattoli.\nNel 1981, Kenner distribu\u00ec una bambola di 12 pollici di Indiana Jones, realizzando negli anni seguenti nove \"action figure\"s, tre playset correlati da camion nazisti e il cavallo di Indy. \u00c8 stato inoltre creato un gioco da tavolo. Nel 1984, la TSR produsse delle miniature dei personaggi del film da utilizzare nel gioco di ruolo \"Adventures of Indiana Jones\" e nel 1995 la Micro Machines distribu\u00ec un box set con dieci stampe dei veicoli utilizzati nei film. La LJN distribu\u00ec sei \"action figure\"s alte 6 pollici ispirate al \"Tempio maledetto\" nel 1984 e progett\u00f2 anche un playset mai distribuito sul mercato. Anche la Micro Machines non distribu\u00ec un playset al quale stava lavorando. Horizon cre\u00f2 delle bambole molto dettagliate ispirate a Indy e suo padre nel 1993, mentre Toys McCoy fece un'edizione limitata di un modello di 12 pollici di Indy e il suo cavallo direttamente dai \"Predatori\" nel 1999. Nel gennaio 2001, Walt Disney Parks and Resorts vendette nuovi esclusivi veicoli assieme a nuove \"action figure\"s, con una seconda edizione nell'Agosto 2003. Questa edizione inculudava una versione di Indy ispirata a G.I. Joe assieme ad uno stile afroamericano dei giocattoli in onore dei dipendenti di colore dei loro stunt show.\nLa Hasbro ha distribuito dei giocattoli basati su \"I predatori dell'arca perduta\" e \"Il regno del teschio di cristallo\" il 1\u00ba maggio 2008 e successivamente sull\"Ultima crociata\" e il \"Tempio maledetto\". Questa linea consiste in modelli da 3 pollici, dimensioni deluxe, figure da 12 pollici (create con materiali appositi) e veicoli. Ci sar\u00e0 inoltre un Indiana Jones con i lineamenti di Mr. Potato chiamato \"Taters of the Lost Ark\" (non traducibile in quanto gioco di parole con il titolo del primo film). Inoltre \u00e8 presente un playset del tempio del quarto film, e con una richiesta via posta \u00e8 possibile ricevere un modello in scala 1:12 dell'Arca dell'Alleanza, Indy con il suo cavallo o un \"action figure\" dello scheletro di cristallo dal quarto film. Hasbro ha annunciato che questa linea continuer\u00e0 anche dopo i film, in quanto verranno creati dei giochi basati sulle \"Avventure del giovane Indiana Jones\". Sideshow Collectibles, Gentle Giant, Diamond Select Toys e la giapponese Kotobukiya hanno acquistato i diritti di Indiana Jones nel 2008.\nLa Lego distribuir\u00e0 otto playset basati sui film. La met\u00e0 sar\u00e0 ispirata al \"Regno del teschio di cristallo\", tre ai \"Predatori\" e l'ultimo all\"Ultima crociata\".\nCome gi\u00e0 scritto il mercato spesso si \u00e8 \"incrociato\" con altri marchi come nel caso di Mr. Potato, Topolino nei panni di Indiana Jones (disponibile solamente nei parchi Disney) e il marchio Muppet prodotto da Palisades basato sull'apparizione della rana nello show di Disney World \"Indiana Jones Epic Stunt Spectacular!\" (A causa di questioni legali i produttori e i realizzatori delle figure hanno chiaramente dichiarato che \"Adventure Kermit\" non \u00e8 in alcun modo relazionato ad Indiana Jones anche se il prodotto compare in \"Indiana Jones: The Ultimate Guide\", pubblicato nel 2008). \u00c8 stata infine realizzata una collaborazione con il marchio LEGO.\nVideogiochi.\nSulla saga di Indiana Jones \u00e8 basata una lunga serie di videogiochi iniziata nel 1982, alcuni legati a uno specifico film, altri con trame originali.\nGiochi di ruolo.\nSono stati pubblicati due giochi di ruolo basati sulla franchise, il primo \"Adventures of Indiana Jones\" scritto da David \"Zeb\" Cook \u00e8 stato pubblicato dalla TSR nel 1984. Il secondo, \"The World of Indiana Jones\" (Greg Farshtey, Brian Sean Perry, Peter Schweighofer) \u00e8 stato pubblicato dalla West End Games nel 1994.\nFlipper.\nUn flipper basato sui primi tre film, \"Indiana Jones: The Pinball Adventure\", venne costruito nel 1993. Stern Pinball ha realizzato una nuova versione nel 2008 la quale ha gli elementi di tutti e tre i film.\nLetteratura.\nRomanzi.\nIn Italia sono stati pubblicati i seguenti romanzi di Indiana Jones, tre dalla Granata Press, tre da Sperling &amp; Kupfer ed uno da Editrice Nord. I titoli sono questi:\nAdulti.\nLa prima trasposizione da pellicola a libro avvenne con \"I predatori dell'Arca perduta\", scritta da Campbell Black e pubblicata da Ballantine Books nell'Aprile 1981. Ballantine ripubblicher\u00e0 i \"Predatori\" un'altra volta nell'Aprile 2008 (utilizzando questa volta il prefisso \"Indiana Jones e i ...\"). Questo venne seguito da \"Indiana Jones e il tempio maledetto\", scritto da James Kahn e sempre pubblicato da Ballantine Books nel maggio 1984. Infine nel maggio 1989 \u00e8 stato pubblicato \"Indiana Jones e l'ultima crociata\", primo libro di Indy scritto da Rob MacGregor. Ne l'editore ne la LucasFilm ammirarono l'interesse di MacGregor per la storia e l'archeologia. In quanto fan dei primi due film MacGregor ammise che la scrittura della novelizzazione del terzo gli cre\u00f2 \"Qualche disappunto dopo aver visto la pellicola finale. Questo perch\u00e9 io ho preso lo script espandendolo per creare un romanzo aggiungendoci scene mentre Spielberg prese la stessa sceneggiatura e tolse qualche scena per rendere il film di una lunghezza accettabile. Quindi per me vedere il film \u00e8 stato come vedere qualcosa a me familiare, anche se sembrava di aver perso qualcosa.\"\nL'autore tedesco Wolfgang Hohlbein scrisse otto romanzi nel periodo 1990\u20141993 ma nessuno di questi \u00e8 stato tradotto in lingua inglese. Hohlbein ha ambientato i suoi negli anni 1938\u20141944 fatta eccezione per il primo nel 1929. Lucas non fu coinvolto in questo progetto. Nonostante tutto Lucas chiese a MacGregor di continuare a scrivere romanzi originale per Bantam Books. Decisero allora di realizzare dei prequel ambientati negli anni venti (dopo la laurea di Indy) cos\u00ec da non interferire con le storie narrate nei film. Lucas permise inoltre il ritorno del solo personaggio di Marcus Brody. Lucas chiese inoltre a MacGregor di basare le storie su miti davvero esistenti, e fatta eccezione per la cancellazione di una scena di sesso, MacGregor ebbe la possibilit\u00e0 di esprimere tutta la sua creativit\u00e0. Fatta eccezione per Stonehenge MacGregor scelse luoghi da lui visitati in passato. I suoi sei libri vennero pubblicati dal gennaio 1991 al novembre 1992. Il sesto, \"The Genesis Deluge\" (1992), caratterizzato dalla presenza dell'Arca di No\u00e8, \u00e8 stato il libro di maggior successo. MacGregor crede che \"Abbia avuto un grande successo tra i credenti di una religione [...] perch\u00e9 portano la storia dell'Arca di No\u00e8 nel cuore e pensano che abbia sia radici di carattere storico e archeologico, oltre che di mito. Essi vedono inoltre Indy come uno di loro, bench\u00e9 egli sia quasi un iconoclasta [...] Ad ogni modo, Indy procede nella sua avventura e trova 'un'arca' sul Monte Ararat.\" Tra i suoi libri MacGregor preferisce il predecessore, \"The Seven Veils\". Questo \u00e8 caratterizzato dalla presenza del reale esploratore Percy Fawcett e dalla tragica morte della moglie di Indiana, Deirdre Campbell. Deirdre, una studentessa dai capelli rossi di Indy all'Universit\u00e0 di Londra, muore nell'incidente aereo del libro.\nMartin Caidin scrisse i due romanzi successesive per la Bantam. Entrambi presentano Gale Parker (che come Deirdre \u00e8 una donna dai capelli rossi) come spalla di Indiana. Caidin si ammal\u00f2, cos\u00ec che venne sostituito da Max McCoy nel 1995 che scrisse gli ultimi quattro romanzi. McCoy ambient\u00f2 i suoi libri nelle vicinanze dei \"Predatori\", fatto che caratterizz\u00f2 la sua idea di Indy. \"L'Indy dei \"Predatori\" era lievemente dark [...] Non cattivo, tratta un po' male le persone e con una rivalit\u00e0 nei confronti di Belloq che non vuole ammettere. Nei \"Predatori\" Indy deve decidere di essere un eroe,\" disse. McCoy discusse le sue idee con gli editori, una delle quali riguardante il teschio di cristallo che divenne il prologo del quinto libro. Il teschio divenne una storia ricorrente conclusasi nell'ultimo romanzo. McCoy spese molto tempo nella ricerca di materiale per i libri e il coinvolgimenti di Lucas era limitato. LucasFilm censur\u00f2 elementi a sfondo sessuale cos\u00ec da permettere la lettura dei romanzi anche ad un pubblico giovane, e bocci\u00f2 l'idea di viaggi nel tempo nell'ultimo libro in quanto materia troppo fantascientifica. Sallah, Lao Che, Rene Belloq e i nazisti compaiono nelle storie e McCoy ha fatto in modo che Indy fosse anche contro i fascisti di Benito Mussolini ed i Giapponesi. Indy ha inoltre avuto una storia con Alecia Dunstin, una bibliotecaria dai capelli rossi del British Museum, in questo ciclo di racconti. Un romanzo riguardante la Lancia Sacra non venne realizzato in quanto la Dark Horse Comics stava sviluppando la stessa idea.\nIl giornalista di \"IGN\" Scott Chitwood disse che \"Bantam non ha mai pubblicizzato i libri in maniera corretta e molte persone non sanno nemmeno della loro esistenza.\" Chiese allora al precedente editore della Bantam, Tom Dupree nel 2000, perch\u00e9 non l'hanno in una nuova edizione a copertina rigida. La risposta fu \"Indy \u00e8 solo pi\u00f9 educato, pi\u00f9 dotto e pi\u00f9 umano di Doc Savage. Chi pagherebbe 22$ per una sua avventura romanzata? Manteniamolo nella versione attuale, e se Indy 4 diventa realt\u00e0 allora potremmo ripensarci.\" Nel febbraio 2008 i libri ispirati ai primi tre film sono stati raccolti in un'unica edizione. Il romanzo basato su \"Il regno del teschio di cristallo\" scritto da James Rollins verr\u00e0 distribuito a maggio 2008. I romanzi adattati per un pubblico di bambini verranno pubblicati dalla Scholastic nel 2008. MacGregor sta scrivendo un nuovo libro per la Ballantine previsto per il 2009.\nFind Your Fate.\nLa saga di Indiana Jones ha prodotto dei romanzi raccolti in una collana chiamata \"Find Your Fate\", in maniera simile a \"Piccoli brividi\". Essi sono stati scritti da autori differenti e sono stati editi da Mondadori nella collana \"Scegli la tua avventura\":\nR.L. Stine\nAltri autori\nGiovane.\nThe Young Indiana Jones Chronicles:\n\"Young Indiana Jones:\"\nFumetti.\nOltre alle varie trasposizioni a fumetti dei suoi film, la Marvel pubblic\u00f2 una miniserie di albi con avventure originali, \"The Further Adventures of Indiana Jones\", uscita in 34 numeri tra il 1983 e il 1986. Ad eccezione del terzo numero, rimasto inedito, sono stati pubblicati in italiano, non in perfetta sequenza e con tavole eliminate o accorpate, in undici albi con copertine create in Italia, nella collana \"Indiana Jones - Le nuove avventure\" edita da L'Isola Trovata tra il 1985 e il 1986.\nNella prima met\u00e0 degli anni novanta la Dark Horse Comics pubblic\u00f2 diverse miniserie, tra cui un adattamento del videogioco \"Fate of Atlantis\".\nUscirono anche la versione a fumetti delle \"Avventure del giovane Indiana Jones\", nonch\u00e9 alcuni librogame della serie \"Scegli la tua avventura\".\nDal 2008 ripresero nuove pubblicazioni, tra cui la trasposizione di \"Il regno del teschio di cristallo\", le due raccolte \"Indiana Jones Omnibus\", i due volumi per bambini \"Indiana Jones Adventures\", e la miniserie in quattro parti \"Indiana Jones and the Tomb of the Gods\", tutti della Dark Horse.\nAttrazioni.\nGeorge Lucas ha collaborato con i responsabili della Walt Disney in quattro occasioni per creare delle attrazioni basate sul personaggio di Indiana Jones in alcuni parchi a tema Disney:"}
{"id": "1924242", "revid": "110157", "url": "https://it.wikipedia.org/wiki?curid=1924242", "title": "Serdobsk", "text": "Serdobsk \u00e8 una citt\u00e0 della Russia europea centrale (oblast' di Penza), situata sul versante occidentale delle alture del Volga, sulle sponde del fiume \"Serdoba\", 111 km a sudovest del capoluogo Penza; dipende amministrativamente dal distretto omonimo, del quale \u00e8 capoluogo.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1924247", "revid": "28592", "url": "https://it.wikipedia.org/wiki?curid=1924247", "title": "Indonesiani", "text": ""}
{"id": "1924252", "revid": "35707", "url": "https://it.wikipedia.org/wiki?curid=1924252", "title": "Brink sfida su rotelle", "text": ""}
{"id": "1924254", "revid": "1632387", "url": "https://it.wikipedia.org/wiki?curid=1924254", "title": "Nafta", "text": "Le nafte sono miscele di idrocarburi caratterizzate da bassa volatilit\u00e0. Sono usate come combustibile nei motori a ciclo Diesel e ciclo Sabath\u00e9.\nIn altre lingue la parola pu\u00f2 essere utilizzata anche per indicare una classe pi\u00f9 ampia di derivati del petrolio o addirittura lo stesso petrolio grezzo.\nSpesso il termine nafta \u00e8 intercambiato impropriamente con quello di gasolio, da cui si distingue per il tipo di raffinazione e quindi per le relative caratteristiche chimiche.\nEtimologia.\nLa parola, attraverso il francese \"naphte\" e il latino \"naphtha\", deriva dal greco \u03bd\u03ac\u03c6\u03b8\u03b1\u03c2 \"n\u00e1phthas\" o \u03bd\u03ac\u03c6\u03b8\u03b1 \"n\u00e1phtha\" che indicava un tipo di combustibile volatile (petrolio). L'origine pi\u00f9 probabile della parola \u00e8 l'avestico \"napta-\" (persiano \"n\u00e4ft\", arabo \"naf\u1e6d\") \"umido\", forse imparentato anche col latino \"Nept\u016bnus\".\nClassificazione.\nLe nafte si distinguono in:\nLe nafte e le benzine costituiscono le due grandi classi in cui vengono raggruppati i combustibili liquidi utilizzati nei motori a combustione interna; la prima utilizzata particolarmente nei motori Diesel, la seconda nei motori ad accensione comandata. \nLe due classi si distinguono essenzialmente per le loro caratteristiche di volatilit\u00e0.\nCaratteristiche.\nLe nafte leggere hanno mediamente un minor peso molecolare (e quindi un minor peso specifico).\nIl potere calorifico inferiore \u00e8 compreso fra /kg per le nafte pesanti e /kg per il gasolio.\nLa temperatura di accensione spontanea \u00e8 compresa tra i 280 \u00b0C ed i 450 \u00b0C.\nProduzione.\nLe nafte provengono dalla distillazione frazionata del petrolio grezzo.\nInfatti dall'olio minerale grezzo distillano:"}
{"id": "1924257", "revid": "154893", "url": "https://it.wikipedia.org/wiki?curid=1924257", "title": "Vorona (fiume russo)", "text": "La Vorona \u00e8 un fiume della Russia europea meridionale (\"oblast\"' di Penza, Vorone\u017e e Tambov), affluente di destra del Chop\u00ebr nel bacino del Don.\nNasce da alcuni rilievi collinari nella parte occidentale dell'oblast' di Penza, non lontano dalla cittadina di Kamenka; scorre su tutto il percorso con direzione mediamente sud-sudest, attraversando una regione di transizione fra la steppa e la foresta temperata, toccando le citt\u00e0 di Kirsanov, Uvarovo e, presso la foce, Borisoglebsk; nella maggior parte del suo corso si presenta piuttosto asimmetrica, con una riva destra piuttosto alta contrapposta ad una sponda sinistra pi\u00f9 bassa e terrazzata. Il principale affluente ricevuto \u00e8 il \u010cembar, proveniente dalla sinistra idrografica.\nLa Vorona \u00e8 gelata, mediamente, dai primi di dicembre ai primi di aprile."}
{"id": "1924260", "revid": "339392", "url": "https://it.wikipedia.org/wiki?curid=1924260", "title": "Intervi\u00fa Fadesa", "text": ""}
{"id": "1924261", "revid": "287204", "url": "https://it.wikipedia.org/wiki?curid=1924261", "title": "Le luci di Atlantide", "text": "Le luci di Atlantide \u00e8 un romanzo fantasy dell'autrice statunitense Marion Zimmer Bradley. Ideato a met\u00e0 degli anni cinquanta, il romanzo venne pubblicato per la prima volta nel 1983, in due volumi dal titolo \"Web of Light\" e \"Web of Darkness\". In seguito, nel 1987, i due romanzi vennero ristampati in un unico volume, dal titolo \"The Fall of Atlantis\".\n\"Le luci di Atlantide\" costituisce il primo capitolo del ciclo di Avalon; le vicende narrate nel romanzo trovano una diretta prosecuzione ne \"L'alba di Avalon\" (2005), scritto quasi interamente dopo la morte di Marion Zimmer Bradley da Diana L. Paxson.\nTrama.\nIn un periodo lontano, in cui la storia dei grandi e antichi imperi della Terra doveva ancora compiersi, nella citt\u00e0 del \"Serpente Ricurvo\", uomini e donne votati alla Luce e alle Tenebre vivevano a servizio di antichi culti divini, perseguendo l'equilibrio cosmico. Ma ora, nel labirinto che corre sotto la citt\u00e0, una forza antica e devastante sta per essere risvegliata. Una forza carica di promesse troppo allettanti, come la magia, il dominio della natura e sull'uomo. Promesse che affascinano la giovanissima e ribelle Deoris, sedotta dal mago Riveda, e avvolta in una fitta rete di inganni da cui solo sua sorella Domaris e il misterioso Micon di Atlantide possono ora salvarla. Ma a prezzo di uno scontro immane, capace di trascinare l'umanit\u00e0 intera verso la grande notte del Caos."}
{"id": "1924262", "revid": "1482985", "url": "https://it.wikipedia.org/wiki?curid=1924262", "title": "Anchizona", "text": "Con il termine anchizona s\u2019identifica una porzione superficiale della crosta terrestre in cui le condizioni esistenti di bassa pressione e di bassa temperatura (T= 100-200\u00b0) producono un metamorfismo assai blando nelle rocce interessate. \nQuesto tipo di metamorfismo \u00e8 il primo a prodursi nelle rocce, dopo la loro diagenesi, durante il seppellimento delle rocce sedimentarie che le porta a trovarsi in condizioni di disequilibrio chimico fisico rispetto a quello dell'ambiente di loro sedimentazione.\nI fenomeni che si verificano sono principalmente la ricristallizzazione, soprattutto di fillosilicati quali illite o clorite, e la disidratazione dei minerali argillosi."}
{"id": "1924265", "revid": "767487", "url": "https://it.wikipedia.org/wiki?curid=1924265", "title": "Antonio Mura", "text": "Profilo.\nAntonio Mura, pittore ed incisore, \u00e8 tra i pi\u00f9 rilevanti artisti sardi del Novecento. Artista completo, sia per preparazione professionale che per adeguata cultura, am\u00f2 ritrarre i volti della sua gente, particolarmente di bambini e di vecchi, di cui coglieva la gioiosit\u00e0, la serenit\u00e0 e l\u2019insondabile profondit\u00e0 che glorifica la vita in ogni sua manifestazione. Apprezzato ritrattista, venne chiamato anche a dipingere le principali autorit\u00e0 del suo tempo: dei tanti ritratti realizzati si ricorda quello eseguito a Roma nel 1937 al cardinale Pacelli (che diventer\u00e0 in seguito Papa Pio XII) su commissione dell'Universit\u00e0 Cattolica di Washington.\nAnimato da intensa spiritualit\u00e0 e sentimento religioso, Antonio Mura coron\u00f2 la sua vita di artista, in et\u00e0 matura, con la realizzazione di una ventina di pale d'altare, opere notevoli per composizione, esecuzione e dimensioni. Questi dipinti furono realizzati in un arco temporale di 28 anni, dal 1942 al 1970, e si trovano oggi in varie chiese in Sardegna e a Roma: 8 a Cagliari, 5 a Oristano, 3 ad Aritzo (NU), 2 a Roma e le rimanenti in altre chiese della Sardegna. Particolarmente pregevoli le sei pale d'altare che realizz\u00f2 per la Basilica di Nostra Signora di Bonaria di Cagliari.\nValente xilografo, allievo del famoso Adolfo De Carolis, ottenne importanti apprezzamenti sia in Italia che all'estero. Anche nel campo della xilografia si distinse per i soggetti di carattere sacro, riuscendo ad imprimere nei volti e nelle figure rappresentate una espressione di rara intensit\u00e0 nonostante la difficolt\u00e0 della tecnica xilografica.\nNel suo percorso di maturazione la sua pittura si fa, via via, pi\u00f9 sintetica: progressivamente il colore assume una spiccata libert\u00e0 espressiva, come un\u2019emozione che affonda in radici salde. Pittura \u201ccompendiaria\u201d la defin\u00ec negli anni Cinquanta lo studioso Nicola Valle, attento estimatore del pittore aritzese.\nAlla figura e all'opera di Antonio Mura \u00e8 stato dedicato, nel 2019, un museo ad Aritzo (NU), suo paese natale.\nVita e percorso formativo.\nNasce ad Aritzo (NU), il 12 gennaio del 1902, ultimo di cinque fratelli, da antica e stimata famiglia.\nDopo aver frequentato il Liceo Classico a Cagliari, si trasferisce a Roma, dove frequenta la Reale Accademia di Belle Arti (1922-25) \u2013 tra i suoi docenti Adolfo De Carolis (incisione) Umberto Coromaldi, Giovanni Costantini, Duilio Cambellotti, Pieretto Bianco ed Ermenegildo Luppi \u2013 e i corsi liberi del nudo all\u2019Accademia Inglese. Gli anni romani sono significativi nella sua formazione anche per la frequentazione di alcuni luoghi fondamentali dell\u2019arte, dai Musei Vaticani al Museo di Valle Giulia, dal Museo Borghese a Villa Torlonia. Successivamente compie viaggi e soggiorni di studio a Firenze, Venezia, Milano.\nNel 1925 si presenta alla \"Terza Biennale Romana\" alla quale viene ammesso con il quadro \"La sposa\" (oggi propriet\u00e0 del Comune di Aritzo ed esposto al Museo Antonio Mura).\nNel 1929 espone alla \"Primaverile Fiorentina\" la grande opera \"L'Adorazione del Venerd\u00ec Santo\" (oggi ugualmente al Museo Antonio Mura di Aritzo), iniziando un lungo e fecondo periodo nel quale parteciper\u00e0 alle pi\u00f9 importanti rassegne regionali, nazionali (espone diverse volte alla Biennale di Venezia e alla Quadriennale nazionale d\u2019Arte di Roma)\" \" ed estere (Varsavia, Colonia, Amburgo, Brema, Berlino, L\u2019Aja, Amsterdam, Beirut, Chicago) partecipando, tra il 1925 e il 1969, a pi\u00f9 di 50 esposizioni.\nNel 1930 dipinge \"La venditrice di rami\", esposto al Palazzo dell'Economia a Sassari.\nPartecipa alle \"Sindacali Sarde\", distinguendosi nel 1930 per l'olio \"L'offerta\", nel 1931 per l'olio \"Processione\" (acquistato dal Provveditorato alle Opere Pubbliche di Cagliari) e nel 1932 per i quadri \"Concerto\" (acquistato dalla Prefettura di Nuoro, oggi al museo Museo d'Arte Provinciale MAN), \"Contadino\" e \"Autoritratto\".\n\u00c8 presente alle mostre a carattere nazionale a Firenze nel 1933 e a Napoli nel 1935.\nPartecipa alla \"Seconda Quadriennale di Roma\", nel 1935.\nDopo aver soggiornato, per studio, a Firenze, Milano e Venezia, si ferma a Roma dove tiene studio dal 1936 al 1940.\nPartecipa alla \"XX Biennale di Venezia\", nel 1936, dove viene segnalato tra i migliori artisti per quanto riguarda le incisioni, con la xilografia \u201cIl popolo\u201d.\nTiene una mostra personale alla \"Saletta S. Carlino\", Palazzo del Drago, (Roma, 1936) dove presenta 35 oli e tre xilografie.\nAlla \"VII Mostra Sindacale d'Arte\" (Cagliari, 1936) espone \"Ritratto di vecchia\".\nNel 1936 il Ministero dell'Educazione Nazionale acquista la sua \"Processione \" per la Galleria d'Arte Moderna di Roma.\nCon 5 xilografie partecipa all'Esposizione internazionale delle incisioni\" di Varsavia nel 1937, poi alla \"Sixth International Exhibition of Litography and Wood Engraving\", Art Institute of Chicago, 1937, \u00e8 presente con due tavole.\nL\u2019anno successivo (1938) si distingue per le xilografie alla \"XXI Biennale di Venezia\".\nDel 1937 \u00e8 il \"Ritratto del cardinale Pacelli\", destinato all'Universit\u00e0 Cattolica di Washington.\nNello stesso anno viene insignito del titolo di Commendatore dell'Ordine Mercedario.\nPartecipa alla \"Terza Quadriennale di Roma\", 1939 ed alle Biennali di Venezia del 1940 e del 1942.\nCompone le prime pale d'altare per la chiesa Parrocchiale di Aritzo.\nPartecipa alla \"Quarta Quadriennale di Roma\" nel 1943 ed alla \"Prima Mostra Triennale d'Arte\", Tempio Pausania, nel marzo 1944.\nNel 1944 dipinge il \"Cristo morto in croce\", donato alla Parrocchia di Aritzo.\nAlla \"XXIV Biennale di Venezia\" (1948) presenta la xilografia \"La Prioressa\".\nSi stabilisce definitivamente a Cagliari nel 1948, dedicandosi all'attivit\u00e0 professionale ed all'insegnamento.\n\"Mostra di Arte Sarda Moderna\", Venezia, 1949, dove vende \"La festa \" al Ministero dell'Educazione Nazionale e \"Processione \" al Comune di Venezia, e viene segnalato per le incisioni.\n\"Mostra degli Incisori Sardi\", Societ\u00e0 Dante Alighieri, Milano, 1949.\nDella sua produzione a carattere religioso ricordiamo le 14 xilografie della \"Via Crucis \", i 5 oli visibili nel Seminario Arcivescovile di Oristano, e la pala d'altare per la chiesa del Sacro Cuore, sempre a Oristano.\nAlla \"Internazionale di Arte Sacra\" di Roma del 1950, si distingue per la xilografia \"Le Marie\".\nAgli \"Amici del Libro\", Cagliari, 1952, riscuotendo un ampio successo di pubblico e di critica, tiene una personale con 41 oli, che segna, secondo alcuni osservatori, un'importante svolta nella sua opera.\nPartecipa con i maggiori artisti sardi alla \"Quadriennale di Roma\" del 1952, dove viene segnalato per la xilografia \"Il concerto\".\nAlla \"Mostra dell'Arte nella vita del Mezzogiorno d'Italia\", Roma, 1953, espone \"Le pie donne\" (olio), \"Il Battesimo\", (olio, acquistato dalla Regione Sarda), \"Le Marie\" (xilografia, acquistata dal Comune di Roma).\nPartecipa alla \"Biennale di Venezia\", nel 1954, con gli oli \"Giovanna\" e \"Lavandaie\".\nEspone alla \"Quadriennale Romana\" del 1955.\nNel 1956 Nicola Dessy organizza una mostra di incisori sardi nelle pi\u00f9 importanti citt\u00e0 tedesche e olandesi, portando assieme ad opere di Aligi Sassu, Mario Delitala, Valerio Pisano, Stanis Dessy, Floris, Marras e Sechi anche sette incisioni di Mura.\nNel 1957 espone alla \"Mostra di incisori Sardi e Veneti\" di Venezia la xilografia \"Concerto\" e partecipa alla \"Mostra degli incisori italiani\" di Milano.\nDal 1961 al 1968 insegna al Liceo Parificato di Cagliari, successivamente al Liceo Artistico.\nEspone con i pi\u00f9 prestigiosi pittori italiani alla Galleria \"Alecco Saab\" di Beirut, nel 1961, in una mostra organizzata da Umbro Apollonio e Nicola Dessy.\nPartecipa alla \"Mostra di incisioni del Piemonte e Sardegna\" di Cremona del 1961, con Ardau Cannas e Pisano, presentando dieci xilografie.\nEspone con i maggiori artisti dell'isola alla \"Mostra Regionale d'Arte Sarda\", Cagliari, 1961 (olio \"Donne alla fonte\").\nPartecipa alla \"Mostra al Liceo Artistico\", Cagliari, 1963 con l'olio \"Le raccoglitrici\" e, da ultimo, alla collettiva a \"Il Pennellaccio\", Cagliari, 1969 (accanto ad opere di Picasso, Chagall, De Chirico, Guttuso, Sironi, Casorati et al.).\nMuore a Firenze il 7/4/1972, a seguito di un'operazione chirurgica eseguita in condizioni ormai disperate.\nMusei e Gallerie nazionali che custodiscono opere di Antonio Mura.\nRoma, Galleria d\u2019Arte Moderna\nRoma, Istituto Nazionale per la Grafica\nVenezia, Galleria Internazionale d'Arte Moderna di Ca' Pesaro, Gabinetto della Grafica\nCagliari, Galleria Comunale D'Arte\nCagliari, Collezione sarda Luigi Piloni\nNuoro, MAN Museo d'Arte Provinciale\nAritzo (NU), Museo Antonio Mura\nAtzara (NU), Museo d'arte moderna e contemporanea\u00a0Antonio Ortiz Echag\u00fce\nBibliografia.\nAaVv, \"Antonio Mura\", catalogo della mostra tenutasi ad Aritzo (NU) nell'agosto 1999, Edizioni Insula, Nuoro, 1999.\nAltea G. Magnani M., \"La Collezione d'Arte della Provincia di Sassari\", Soter editrice, Villanova Monteleone (SS), 1996, p. 45.\nAltea G., Magnani M., \"Pittura e Scultura del Primo Novecento\", Ilisso, Nuoro 1995, pp. 255-256, 262, 269-271, 284, 287-288.\nAltea G., Magnani M., \"Pittura e Scultura dal 1930 al 1960\", Ilisso, Nuoro, 2000, pp. 50, 72, 74, 157, 190, 202, 210, 220, 243.\nBonu, \"R. Il pittore A. Mura,\" in \u201cLa frontiera\u201d n. 911-92, luglio agosto 1975\nBranca R., \"La xilografia in Sardegna\", Edizioni Fossataro, Cagliari 1965, tavv. 212/213/214/215/216/217/218.\nBranca R., \"Maestri incisori in Sardegna\", Edizioni Fossataro, Cagliari 1973.\nC\u00f2lomo G., \"Albo generale artisti sardi\", Edizioni Nuova Europa, Firenze, 1978, pp. 279-281.\nFrongia M. L., \"MAN. Catalogo della collezione\", Stampacolor, Muros (SS), 1998-99, pp. 100 e ss.\nPadovano E., \"Dizionario di Arte Contemporanea\", Milano 1951.\nPintore L., \"Quadreria del Comune di Sassari. Catalogo generale\", Soter editrice, Villanova Monteleone (SS), 2000, pp. 112-113.\nServolini L., \"Dizionario illustrato degli incisori italiani\", Edizioni Gorlich, 1955.\nSpanu L., \"Artisti sardi del XIX-XX secolo\", Artigianarte Ed., Cagliari, 1991, pp. 88-91.\nValle N. \"Ritratti letterari\", Edizioni Cagliari, 1978"}
{"id": "1924268", "revid": "1209850", "url": "https://it.wikipedia.org/wiki?curid=1924268", "title": "Aldo Oviglio", "text": "Biografia.\nLaureato in giurisprudenza all'universit\u00e0 degli Studi di Bologna, esercit\u00f2 la professione di avvocato e cominci\u00f2 la sua carriera politica con l'Associazione Nazionalista Italiana, divenendo consigliere comunale (1905-1910) e provinciale (1910-1913) di Bologna; fu anche, per poco tempo, presidente del consiglio provinciale.\nFascista fin dalla fondazione del PNF, fu eletto deputato al termine delle elezioni politiche del 1921 e divenne Ministro di grazia e giustizia e affari di culto del governo Mussolini. Nel 1924 conferm\u00f2 il suo seggio alla Camera, ma a causa del delitto Matteotti ebbe dei contrasti col duce che lo portarono a dimettersi due volte dalla carica di ministro (la seconda rinuncia, avvenuta il 5 gennaio del 1925, fu definitiva).\nSuccessivamente si riappacific\u00f2 con Mussolini e il suo regime: cos\u00ec il 24 gennaio del 1929 venne nominato senatore del Regno e occup\u00f2 lo scranno parlamentare fino alla data della sua morte. Fu massone, iniziato nel 1919 nella loggia \"\u00c7a ira\" di Bologna e membro nel 1914 della loggia \"Otto Agosto\", pure di Bologna, e durante la dittatura difese le logge e i fratelli dalle violenze fasciste."}
{"id": "1924269", "revid": "228587", "url": "https://it.wikipedia.org/wiki?curid=1924269", "title": "Partito Nazionalista", "text": ""}
{"id": "1924270", "revid": "324090", "url": "https://it.wikipedia.org/wiki?curid=1924270", "title": "Brockton (Massachusetts)", "text": "Brockton \u00e8 una citt\u00e0 degli Stati Uniti d'America, capoluogo assieme a Plymouth della contea di Plymouth nello stato del Massachusetts.\n\u00c8 conosciuta nel mondo come \"Citt\u00e0 dei Campioni\", infatti qui sono nati due dei pugili pi\u00f9 famosi della storia: Rocky Marciano e Marvin Hagler; inoltre \u00e8 presente in questa citt\u00e0 la Brockton High School, una vera fucina di campioni per le discipline del baseball e del football americano."}
{"id": "1924271", "revid": "2075862", "url": "https://it.wikipedia.org/wiki?curid=1924271", "title": "Condizione di Marshall-Lerner", "text": "La condizione di Marshall-Lerner, nota anche come condizione di Marshall-Lerner-Robinson, dal nome dei tre economisti Alfred Marshall (1842-1924), Abba Lerner (1903-82) e Joan Robinson (1903-83), che la scoprirono in modo indipendente, \u00e8 la condizione sotto la quale un deprezzamento reale della valuta comporta un miglioramento della bilancia commerciale di un Paese.\nUn deprezzamento reale della valuta produce infatti sia una riduzione del prezzo delle esportazioni, che tende a migliorare la bilancia commerciale, poich\u00e9 aumenta la domanda di questi beni; sia un aumento del prezzo delle importazioni. Quest'ultimo effetto tende a peggiorare il saldo della bilancia commerciale. La condizione di Marshall-Lerner stabilisce che, affinch\u00e9 il primo effetto prevalga sul secondo, la somma in valore assoluto delle elasticit\u00e0 di prezzo di esportazioni e importazioni deve essere maggiore di 1.\nDerivazione formale della condizione.\nLa bilancia commerciale (\"B\") \u00e8 la differenza tra il valore nominale delle esportazioni e quello delle importazioni, tutto valutato in moneta nazionale, per cui si ha:\ndove \"p\" \u00e8 il prezzo delle esportazioni (\"X\") in valuta nazionale, \"p*\" \u00e8 quello delle importazioni (\"M\") in valuta estera ed \"E\" \u00e8 il tasso di cambio nominale definito come il prezzo di una unit\u00e0 di valuta estera in termini di valuta domestica. \nEsprimendo tutto in termini di valuta nazionale (dividendo per \"p\"), si ottiene:\ndove \"e\" \u00e8 il tasso di cambio reale, definito come prezzo dei beni esteri in termini di beni nazionali.\nDifferenziando rispetto ad \"e\" otteniamo:\nDividendo per X si ha:\nSupponendo di partire da una situazione di equilibrio, in cui quindi la bilancia commerciale \u00e8 in pareggio e si ha quindi:\nda cui:\nMoltiplicando per \"e\" entrambi i lati otteniamo infine:\ndove:\nsono le elasticit\u00e0 di prezzo di, rispettivamente, esportazioni e importazioni.\nIn base alla formula precedente, affinch\u00e9 il deprezzamento reale della valuta nazionale (un aumento di \"e\"), migliori la bilancia commerciale formula_10 , deve aversi:\nche \u00e8 appunto la condizione Marshall-Lerner.\nL'evidenza empirica.\nQuello che si osserva nella pratica \u00e8 che ad un deprezzamento della valuta nazionale fa sempre seguito nell'immediato un peggioramento della bilancia commerciale.\nQuesto ulteriore disavanzo tende tuttavia a diminuire fino a quando la bilancia commerciale pu\u00f2 iniziare a recuperare, e in alcuni casi (se si verifica la condizione Marshall-Lerner) a migliorare rispetto alla situazione precedente la svalutazione. Tale effetto, noto come effetto J, \u00e8 causato dalla bassa elasticit\u00e0 di prezzo che la domanda di importazioni ed esportazioni ha nel breve periodo, per via della presenza di rigidit\u00e0 contrattuali e nelle abitudini dei consumatori. "}
{"id": "1924281", "revid": "731511", "url": "https://it.wikipedia.org/wiki?curid=1924281", "title": "Geki (pilota automobilistico)", "text": "Carriera.\nPilota di talento nelle formule minori italiane, partecip\u00f2 a 3 Gran Premi d'Italia di Formula 1 dal 1964 al 1966.\nDal 1961 al 1964 fu quattro volte consecutive campione di Formula Junior/F3 italiana.\nMor\u00ec in un drammatico incidente durante una gara di Formula 3 a Caserta nel 1967 che cost\u00f2 la vita anche ai piloti Beat Fehr e Romano ('Tiger') Perdomi.\nLa salma di Geki venne traslata a Milano, dove fu composta, come poche settimane prima per Lorenzo Bandini, la camera ardente nella chiesa di San Carlo e il corteo funebre sfil\u00f2 fino alla sede dell'Automobile Club meneghino. Geki venne sepolto nel Cimitero Maggiore."}
{"id": "1924290", "revid": "1005847", "url": "https://it.wikipedia.org/wiki?curid=1924290", "title": "Gino Sarrocchi", "text": "Biografia.\nFiglio di Tito Sarrocchi, laureato in giurisprudenza, esercit\u00f2 la professione di avvocato e fu un grande studioso di fisiocrazia e divenne per questo socio dell\"Accademia dei fisiocritici\". Membro del Partito Liberale Italiano, inizi\u00f2 la sua carriera politica venendo eletto deputato alle elezioni politiche del 1913; conferm\u00f2 il suo seggio dopo le consultazioni del 1919 e del 1921.\nIn particolare va ricordato l'episodio dell'assalto fascista alla Casa del Popolo di Siena, spalleggiato dalle forze dell'ordine, il 4 marzo 1921. Guglielmo Boldrini (1872-1932), presente ai fatti, rivolse proprio a Sarrocchi un pamphlet \"Gli unni moderni\", pubblicato subito dopo i fatti, che \u00e8 una fedele ricostruzione dell'accaduto, in quanto in Parlamento Sarrocchi stesso aveva mentito sui fatti senesi. Ed aveva mentito per avvicinare il suo partito a Mussolini che per ricompensa lo nomin\u00f2 ministro.\nSi candid\u00f2 alle elezioni politiche del 1924 con il listone Mussolini e successivamente pass\u00f2 al Partito Nazionale Fascista. Il 1\u00ba luglio del 1924 venne nominato ministro dei lavori pubblici nel governo Mussolini ma si dimise dall'incarico il 5 gennaio del 1925, due giorni dopo il famoso discorso in cui il Duce si assumeva la responsabilit\u00e0 del delitto Matteotti.\nIn seguito continu\u00f2 a sostenere il regime fascista ed il 24 gennaio del 1929 venne nominato senatore del Regno. Dopo il 25 luglio del 1943 e la caduta del gabinetto Mussolini, si trasfer\u00ec a Firenze dove si ritir\u00f2 a vita privata. Al termine della Seconda guerra mondiale venne deferito presso l'Alta Corte di Giustizia per le Sanzioni contro il Fascismo, ma non venne condannato."}
{"id": "1924291", "revid": "47767", "url": "https://it.wikipedia.org/wiki?curid=1924291", "title": "Tanja", "text": ""}
{"id": "1924300", "revid": "16758", "url": "https://it.wikipedia.org/wiki?curid=1924300", "title": "H.C. Varese", "text": ""}
{"id": "1924301", "revid": "767487", "url": "https://it.wikipedia.org/wiki?curid=1924301", "title": "The Fluffer", "text": "The Fluffer \u00e8 un film indipendente del 2001, che ruota attorno all'ambiente dell'industria pornografica gay. Il film, scritto e diretto da Wash Westmoreland assieme al compagno Richard Glatzer, \u00e8 stato selezionato per il Festival di Berlino e per il Toronto International Film Festival.\nNel film appaiono in vari cameo molti volti noti dell'industria pornografica, come Ron Jeremy, il regista Chi Chi LaRue, Derek Cameron, Chad Donovan, Jim Steel, Cole Tucker e molti altri.\nTrama.\nSean si \u00e8 trasferito a Los Angeles per poter lavorare nel mondo del cinema, appassionato di classici si reca in una videoteca per noleggiare \"Citizen Kane\", la commessa sbaglia film e gli consegna \"Citizen Cum\", un film pornografico con protagonista il pornodivo Johnny Rebel. Nel guardare il film, Sean rimane estremamente affascinato dall'aitante porno-attore, tanto da riuscire ad ottenere un colloquio per un lavoro alla \"Men of Janus\", casa produzione per cui lavora in esclusiva Rebel.\nSean viene assunto come apprendista cameraman e riesce ad incontrare il suo idolo, venendo incaricato di stimolare oralmente Johnny, prima della sua prestazione sul set. Sean cos\u00ec conosce Johnny e scopre che il suo vero nome \u00e8 Michael Rossini (detto Mikey), e che \u00e8 un eterosessuale che lavora nella pornografia gay come gay a pagamento. Mikey \u00e8 fidanzato con Julie, che lavora come spogliarellista in un night club sotto lo pseudonimo di Babylon, ma che aspira a diventare attrice.\nSean nonostante l'incontro con un ragazzo di nome Brian, non riesce a togliersi dalla mente Mikey. A causa dell'abuso di metanfetamina, Mikey arriva spesso in ritardo per le riprese dei suoi film, ma a complicargli di pi\u00f9 la vita arriva l'inattesa gravidanza di Julie. La carriera di Mikey sta andando a rotoli e dopo l'ennesimo ritardo viene cacciato dalla casa di produzione. Sean viene cos\u00ec costretto a fare da stimolatore per un altro pornodivo. Nel frattempo, dopo l'ennesima lite con Mikey, Julie decide di abortire.\nLa carriera di Johnny Rebel ormai \u00e8 finita, come la sua storia con Julie, e si ritrova in ulteriori guai quando Chad Cox, il manager della \"Men of Janus\", viene trovato morto nel suo appartamento. Sospettato del delitto, Mikey chiede aiuto a Sean e assieme scappano in Messico. Inizialmente Mikey, nega ogni coinvolgimento con il delitto, ma in seguito confessa tutto ad un attonito Sean. I due trovano rifugio in un fatiscente motel messicano, e passano la notte a parlare, entrambi si confessano di aver subito degli abusi durante l'infanzia. I due iniziano a piangere e si abbracciano per poi scambiarsi un bacio. In quest'occasione Sean chiama per la prima volta Mikey con il suo vero nome. Quando il mattino seguente, Sean si sveglia, scopre che Mikey \u00e8 scappato con tutti i suoi soldi.\nSean inizialmente cerca un passaggio per tornare negli Stati Uniti, ma decide di proseguire verso sud, nel luogo in cui lui e Mikey sarebbero dovuti andare. Julie cambia vita, lascia il lavoro e il suo appartamento e guida verso nord, via da Los Angeles. Mikey \u00e8 in continua fuga attraverso il Messico, commettendo rapine nei market per sopravvivere."}
{"id": "1924306", "revid": "1266208", "url": "https://it.wikipedia.org/wiki?curid=1924306", "title": "Unione Libera Italiana del Calcio", "text": "L'U.L.I.C. (Unione Libera Italiana del Calcio) era nata come Federazione non dipendente dalla F.I.G.C., e organizz\u00f2 i campionati italiani di calcio giovanili di Prima, Seconda Categoria e Ragazzi dal 1917 al 1927.\nPreambolo necessario per capire un'epoca differente dalla nostra.\nSono stati diversi i libri che hanno utilizzato questa pagina come fonte collaterale per giustificare cosa fosse l'U.L.I.C. e i \"liberi\". \nSono stati notati molti errori e anacronismi basati sulla: \nStoria dal 1909 al 1927.\n\u00c8 veramente difficile trovare sui documenti ufficiali della F.I.G.C. dei riferimenti specifici ai campionati dedicati ai giovani. Di fatto anche sul \"Regolamento Campionati\" pervenutoci dopo l'Assemblea Federale che sanc\u00ec la trasformazione nella F.I.F. in F.I.G.C. emanato da questa l'8 agosto 1909 e pubblicato dal settimanale sportivo milanese \"Lettura Sportiva\" il 22 agosto non esiste alcun riferimento specifico ai limiti di et\u00e0 per i calciatori che partecipavano ai campionati federali di Prima, Seconda e Terza Categoria e dalle rose delle squadre questo si evince soprattutto delle seconde squadre partecipanti ai campionati di Seconda e Terza Categoria.\nDopo la sistematica costituzione dei Comitati Regionali e al sensibile aumento delle iscrizioni dovuto alle trasformazioni del calcio avvenute nel 1912, molte societ\u00e0 federate iniziarono a far crescere i ragazzi facendo loro giocare dei piccoli tornei fra coetanei mai disciplinati o gestiti dai comitati regionali.\nUnica eccezione, peraltro non suffragata da documenti pubblicati su giornali dell'epoca e/o da libri recentemente pubblicati, sta nel fatto che il Comitato Regionale Laziale fra il 1910 e il 1915 organizz\u00f2 dei tornei definiti di Quarta e Quinta Categoria fra squadre che disputavano tutte e tre le categorie dell'epoca. Tracce di questi tornei sono state reperite sulle cronache pubblicate dalla Gazzetta dello Sport fra febbraio e maggio di ogni stagione sportiva.\nIl \"liberismo\".\nGi\u00e0 prima della sua fondazione, prima dell'inizio del conflitto mondiale, molte piccole societ\u00e0 erano sorte sia nei capoluoghi di provincia, dove il calcio aveva trovato grandi consensi e spazi per poter \"costruire\" degli impianti sportivi, che al di fuori, in una provincia in cui solo in pochi comprensori il calcio aveva attecchito. Proprio perch\u00e9 si sentivano estranei a qualunque federazione sportiva decisero di distinguersi dalle societ\u00e0 che gi\u00e0 si definivano \"indipendenti\" iniziando a chiamarsi \"i liberi\".\nI primi tornei per i giovani.\nErano soprattutto gruppi di ragazzi, studenti delle scuole medie, che nascevano come funghi e prima della maggiore et\u00e0 dei giocatori si sfaldavano. I loro erano tornei di borgata, senza un terreno di gioco fisso, senza porte (molto spesso 2 pali con una cordicella a unirli, pali che alla fine della partita venivano smontati e portati via perch\u00e9 per la prima persona che passava da quel campo non cintato quella era \"legna da ardere\" e se la prendeva) e soprattutto senza scarpe regolamentari e maglie (indossavano molto spesso maglie con righe non omogenee) al contrario di come adesso si gioca al calcio. Giocavano in ogni stagione e/o situazione ambientale, pur di giocare.\nLa loro prima occasione fu l'iniziativa promossa dal giornale sportivo torinese Lo sport del Popolo (la pagina sportiva della Gazzetta del Popolo) che organizz\u00f2 il \"Torneo dei primi calci\" nella primavera del 1914 un vero e proprio campionato giovanile per ragazzi fino ai 17 anni che non avessero mai preso la tessera federale con qualificazioni regionali in Piemonte, Liguria e Lombardia e finali a Torino. Terminato il torneo, nella stagione successiva, visto il notevole successo della manifestazione furono i Comitati Regionali ad organizzarsi e proporre dei campionati giovanili che riscossero molti consensi. Il blocco dell'attivit\u00e0 sportiva all'inizio della Grande Guerra fu una notevole mazzata per tutti, sia per i calciatori che per le societ\u00e0 sportive. Era appena finita l'estate del 1915 quando diverse squadre, rimaste in piedi sorrette dai soci pi\u00f9 anziani e dai giovani non ancora partiti perch\u00e9 non arruolabili, si erano gi\u00e0 riorganizzate e levando un comune coro di proteste chiesero alla Federazione la possibilit\u00e0 di organizzare almeno i tornei da loro gestiti e normalmente affidati a degli arbitri ufficiali e regolamentati da un programma approvato preventivamente dal Comitato Regionale.\nNasce l'U.L.I.C..\nIl netto rifiuto da parte della Presidenza Federale a concedere delle agevolazioni per la riduzione delle tasse federali, proprio per i tornei riservati ai giovani dove gli arbitri erano di solito tutti residenti nella citt\u00e0 in cui si giocavano le partire e quindi le spese di viaggio erano in pratica inesistenti, fu la goccia che fece traboccare il vaso gi\u00e0 colmo.\nAlcune societ\u00e0 milanesi si unirono alle proteste di un gruppo di \"mecenati\" capitanati da \"Pap\u00e0 Half\", al secolo dr. Luigi Maranelli, che con forza reag\u00ec allo strapotere della Federazione e, stampato a Milano un proprio foglio di notizie a cui dettero nome \"Il Corriere dello Sport\", inizi\u00f2 a divulgare le idee \"liberiste\" pubblicando in data 21 luglio 1917 il primo comunicato ufficiale in cui si dichiarava la nascita dell'U.L.I.C. con nomina del primo Consiglio Direttivo.\nDel Comitato costituente fecero parte Oreste Togni (presidente), Emilio W. Hirzel (vicepresidente) (fu vicepresidente e presidente dell'Internazionale di Milano tra il 1910 ed il 1914), rag. Franco Lomazzi (cassiere), Gaetano Tom\u00e8, Giuseppe Negri, ed il rag. U. Boccolari (consiglieri). Al gruppo fu invitato ad accettare la carica di consigliere onorario il rag. Leopoldo Paltenghi (fondatore della Juventus Italia F.C. di Milano). La prima Commissione Arbitrale fu composta dal rag. Luigi Bosisio (ex atleta della Mediolanum, Segretario della F.I.F. nel 1905 e primo presidente della neodenominata F.I.G.C. nel 1909), dr. Luigi Maranelli e C. Carugati. Quale commissario sportivo fu nominato Giovanni Albini.\nDalle colonne del \"Corriere dello Sport\" (sottotitolato \"Sotto l'usbergo del sentirsi puro...\") Pap\u00e0 Half (cos\u00ec chiamato da tutti per il grande spirito propositivo, vero \"centro\" promotore di tutta l'attivit\u00e0 uliciana) inizi\u00f2 una dura battaglia contro le malefatte della F.I.G.C. e del suo reggente l'Ing. Francesco Mauro dispotico vicepresidente autoproclamatosi Commissario Pro-Tempore che raccolse notevoli dispiaceri dai pasticci federali causati da nefasti arbitraggi e dallo scandalo nato durante la prima Coppa Mauro del 1917-18, fino alla richiesta delle sue dimissioni rivoltagli nel 1918.\nLa F.I.G.C. non grad\u00ec affatto il distacco minacciato da Enotria, , ed altre squadre milanesi per la scandalosa \"Coppa Mauro\", in cui alcuni dirigenti costrinsero l'arbitro a mettere in discussione la gara regolarmente vinta sul campo dal Legnano contro l'Inter per 1-0 annullandola per fuori gioco, e viet\u00f2 alle squadre e ai giocatori federati di prendere parte ai campionati uliciani pena la radiazione. Ma venne tutto disatteso, visto che anche i fratelli Cevenini (del ) quando tornavano a casa dal fronte giocavano 3 partite in prima squadra e 6 o 7 con l\"'Alfieri\" finalista U.L.I.C. milanese. Molte squadre federate reagirono fondando una societ\u00e0 giovanile satellite, con nome diverso (Iris Milan di Milano = U.S. Tergeste perch\u00e9 il Presidente dell'Iris Caldirola, che non era triestino, volle dare alla sua squadra il nome romano della Trieste appena liberata), evitando di prendere parte ai campionati federali delle riserve e dei ragazzi (tanto non avevano l'obbligo di disputarli).\nIl , squalificato per 5 mesi dal Comitato Regionale Lombardo (dopo la gara interna del 2 dicembre 1917 di Coppa Saronno persa 2-3 col Legnano con sassaiola verso l'arbitro mentre questi abbandonava il campo per andare alla stazione), non riusc\u00ec a pagare una pesante multa (Lire 50) e prefer\u00ec continuare l'attivit\u00e0 con l'U.L.I.C. mettendo a disposizione a tutte le piccole societ\u00e0 il proprio campo delle \"Grazie Vecchie\".\nI \"liberi giocatori\".\nAl contrario della F.I.G.C., il \"liberismo\" di Pap\u00e0 Half aveva permesso a tutti i giocatori di poter giocare qualsiasi gara senza alcun vincolo di tesseramento nel massimo rispetto di tutti e di tutte le societ\u00e0 affiliate, potendo cambiare tranquillamente squadra da una domenica all'altra (e questo fino alla fine del campionato 1924-1925).\nLe squadre ed i giocatori non subivano punizioni pecuniarie e squalifiche a meno che il loro comportamento causasse una menomazione fisica all'avversario. In questo caso il giocatore doveva rimanere al di fuori dai campi di gioco fino al completo recupero della buona condizione fisica del giocatore infortunato. I giocatori che potevano prendere parte ai campionati erano soltanto i giovani mentre per i tornei a contorno del campionato non c'erano limiti di et\u00e0.\nAlla Prima Categoria potevano partecipare tutti i giocatori che non avessero ancora compiuto i 21 anni all'inizio della stagione. Per la categoria \"Boys\" all'inizio non era richiesto un minimo di et\u00e0 (lo si impose nel 1927 stabilendo i 14 anni gi\u00e0 compiuti all'inizio della stagione), mentre era tassativo il limite di 16 anni non ancora compiuti all'inizio del campionato. Quando fu istituita la Seconda Categoria (dal 1919) si applic\u00f2 lo stesso limite di et\u00e0 della Prima Categoria, ed in Seconda furono ammesse le squadre riserve e le \"novizie\" non ancora classificate con giocatori che non avessero disputato in prima squadra pi\u00f9 di 3 partite.\nI tornei uliciani.\nCampionati e tornei furono sfornati dall'U.L.I.C. a ripetizione. Terminato l'uno ne iniziava subito un altro e durante l'estate erano in voga i \"tornei della Canicola\", tornei prevalentemente giocati a 6 giocatori fino alla fine della giornata senza sosta tra la fine del primo e del secondo tempo. Diverse furono le competizioni a cui i Consiglieri fornirono dei trofei artistici e che diventarono delle vere e proprie classiche: la \"Targa Chiozzotto\", la \"Coppa Togni\" e la \"Coppa Negri\". Il campionato, vero clou della stagione sportiva, iniziava verso la fine di febbraio e terminava prima dell'inizio di maggio con l'assegnazione del titolo di \"Campione d'Italia\" dell'U.L.I.C., titolo assegnato a partire dal 1917 fino al 1932.\nPer le qualifiche al Campionato Italiano ogni Comitato Provinciale o Locale era autonomo: entro la fine di febbraio o i primi di marzo doveva fornire al C.C.D. il nome della vincente ammessa alle finali. I comitati erano autonomi perch\u00e9 ogni Commissario Tecnico di Comitato rispondeva del suo operato al C.C.D. e gestiva i propri dirigenti volontariamente offerti dalle societ\u00e0 affiliate per organizzare i tornei ed arbitrare le partite. I dirigenti-arbitri, non all'inizio quando i campionati erano ancora ridotti, si riunirono in gruppi affiliati all'U.L.A.I. (Unione Libera Arbitri Italiani) e restarono indipendenti fino a quando nel 1927 la F.I.G.C. la sciolse ed in seguito furono inquadrati nel C.I.T.A. nei \"Gruppi Arbitri\" fortemente voluti dall'avvocato Giovanni Mauro.\nI fasti dell'U.L.I.C..\nDal 1917 all'inizio della stagione 1919-1920 l'unico campionato in atto fu quello uliciano, a cui aderirono molti giocatori F.I.G.C. rimasti senza squadra. Dai tornei che si svolgevano a ripetizione usc\u00ec una nuova generazione di giocatori. La maggior parte era nata dopo il 1898 e non avevano fatto esperienza nelle squadre riserve. Si erano guadagnati la presenza in campo giocando tutte le domeniche ed avevano iniziato quando avevano circa 10 anni. Continuarono fino ai 34/38 anni passando i 25 anni di calcio giocato, mentre l'altra generazione, quella che era andata in guerra, aveva perso 4 anni e di colpo si dovette cercare un posto di lavoro o nelle migliori situazioni continu\u00f2 a giocare fino al 1930. Soprattutto da chi gioc\u00f2 i primi campionati ragazzi uscirono dei grandi campioni: Pin Santagostino (Porpora F.C. di Milano) nel Milan, Giuseppe Meazza (Gloria F.C. di Milano) all'Inter, Bruno Dugoni (Juventus di Modena) al Modena, Carlo Ceresoli (U.S. Ardens di Bergamo) all'Atalanta, e molti altri, venivano dai \"liberi\".\nIn onore di \"Half\", ovvero del fondatore dell'ULIC Luigi Maranelli, un gruppo di giovani milanesi volle dedicare a lui la neonata \"Half F.B.C.\", societ\u00e0 di cui Maranelli fu soltanto il presidente onorario e mai quello effettivo.\nI primi campionati del dopoguerra ebbero un successo travolgente, quasi inaspettato. Molte nuove societ\u00e0 di provincia vollero subito partecipare al \"campionato italiano\" ed associarsi costituendo nuovi comitati. All'interno dell'U.L.I.C. gli equilibri cambiarono. Il notevole aumento delle compagini piemontesi port\u00f2 nel giro di 4 anni allo spostamento del C.C.D. alla ex capitale Torino (dove aveva gi\u00e0 sede la FIGC) ed alla nomina di valenti dirigenti piemontesi. Anche Maranelli si fece da parte lasciando entrare nel C.C.D. volti nuovi presentando nel 1922 Mario Ferretti ex Vicepresidente F.I.G.C. .\nDi fronte ai successi dell'U.L.I.C. anche la Federazione dovette prendere atto che le cose non andavano proprio bene. Erano troppi i giocatori squalificati che non scontavano le punizioni e passavano nei ranghi dell'U.L.I.C. impunemente e viceversa. Fu per questo motivo che, nominata una gestione commissariale per l'elaborazione del nuovo Statuto dell'ULIC nel settembre 1919 furono nominati quali temporanei reggenti alcuni importanti esponenti della dirigenza F.I.G.C. (fra questi l'avvocato Giovanni Mauro) e la reggenza elabor\u00f2 anche l'accordo ULIC-FIGC che fu il riconoscimento ufficiale da parte della Federazione italiana dell'opera svolta dall'U.L.I.C. nel formare i giovani, ponendo le basi per un reciproco scambio di informazioni e nel contempo di \"sponsorizzare\" con dei sussidi le limitate casse uliciane con importi variabili a seconda delle richieste e della situazione.\nIn seguito (durante la stagione 1924-1925), su proposta dell'avvocato Giovanni Mauro la FIGC decise lo stanziamento di 5.000 lire, tantissime all'epoca, che non vennero mai sborsate. Fu Maranelli a lamentarsene dalle colonne del giornale uliciano \"La Riforma Calcistica\".\nLa crisi e la perdita dell'autonomia.\nCon la crescita esponenziale delle forze uliciane arrivarono i primi seri problemi. Le finali del campionato italiano erano gestite dal Comitato Locale che con maggiore affidabilit\u00e0 poteva garantire la disponibilit\u00e0 dei campi di gioco e provvedere alla sistemazione logistica delle finaliste, ed i conti finivano sempre pi\u00f9 in passivo.\nTroppi anche i pasticci ed i reclami per societ\u00e0 arriviste che per vincere le qualifiche ed arrivare alle finali erano disposte a tutto, irregolarit\u00e0 comprese, su cui Maranelli non transigeva: il rispetto delle consorelle veniva prima di tutto. Fioccarono i casi di identit\u00e0 false e giocatori non minorenni ma soprattutto i primi casi di societ\u00e0 che pagavano i giocatori e per questo motivo venivano espulse dall'U.L.I.C. per \"indegnit\u00e0 sportiva\".\nTra le prime squadre ad essere radiata dai ruoli uliciani fu il Dopolavoro Esperia di Alessandria, finalista al campionato nazionale, colpevole di aver utilizzato un giocatore non minorenne, con gravi ripercussioni a livello federale perch\u00e9 da Modena avevano invano sollecitato una inchiesta prima dell'inizio delle finali. Oltre alla radiazione della societ\u00e0 fu punito anche tutto il direttivo del Comitato di Alessandria colpevole di non aver vigilato a dovere. Tra le pi\u00f9 \"famose\" ad essere sanzionate fu anche il C.S. Falco di Albino alla fine della stagione 1925-1926 con delibera datata 3 marzo 1926 colpevole di aver pagato dei giocatori. Dura fu la presa di posizione dell'U.L.I.C. nei confronti dei \"non dilettanti\" autorizzati dalla Carta di Viareggio: nessuno di loro poteva giocare nell'U.L.I.C. .\nLe crisi portavano immancabilmente a dover ricomporre in Assemblea i C.C.D. incompleti e dimissionari prima dell'effettiva scadenza (le cariche erano annuali e rinnovate a luglio) e troppo spesso veniva chiamato Pap\u00e0 Half (senza carica, ormai membro onorario) a ricomporre i dissidi e pacificare gli animi. Quando a gennaio 1927 il Presidente del C.O.N.I. Lando Ferretti a gran voce minacci\u00f2 di impedire l'attivit\u00e0 sportiva a tutte le societ\u00e0 sportive e le Federazioni non affiliate, l'U.L.I.C. inizi\u00f2 a tremare. L'ultima crisi alla fine della primavera le fu fatale. Maranelli fu il primo a condannare l'incapacit\u00e0 del C.C.D. a non saper risolvere i problemi ed a metterlo sotto accusa. Ma i dissidi non furono risolti. Ai primi di luglio, quando stavano per iniziare le finali del campionato italiano, il direttivo del C.C.D. dette le dimissioni lasciando nelle mani di Ferretti il destino dell'U.L.I.C., evitando anche la prossima Assemblea ed il rinnovo delle cariche.\nU.L.I.C. Sezione Autonoma F.I.G.C..\nCome gi\u00e0 accaduto per la Presidenza Federale F.I.G.C. l'anno prima, Ferretti raccolse i miseri resti dell'U.L.I.C. e li \"riform\u00f2\" dando nuove direttive e direttivi. Dandole la qualifica di Sezione Autonoma di Propaganda la Presidenza Federale F.I.G.C. confermava le strutture federali preesistenti (i Comitati ed il C.C.D.), confermando la maggior parte dei dirigenti della stagione precedente, ponendo subito mano alle normative approvando il nuovo Statuto e le carte uliciane, confermando i tesseramenti annuali e la normativa in fatto di affiliazioni e costituzione di nuovi comitati.\nPerch\u00e9 all'U.L.I.C. \u00e8 stata aggiunta la \"Sezione Autonoma\" ?.\nSiccome nel decennio precedente l'U.L.I.C. si era occupato solo dei giovani nel nuovo inquadramento in ambito F.I.G.C. la sua funzione doveva rimanere sostanzialmente immutata, ovvero far crescere i giovani fino al compimento dei 21 anni e poi lasciarli liberi di scegliere se smettere di giocare oppure di tesserarsi per disputare i campionati federali.\nNon dovevano essere correlati con i campionati regionali e nazionali e per questo motivo restare \"autonomi\" ovvero non avere alcun rapporto con i campionati dove non vigeva alcun limite di et\u00e0 e nessuna corrispondenza con le altre categorie a cui non doveva essere legata: non dovevano esistere retrocessioni dalla Seconda e Terza Divisione ai campionati uliciani di Prima, Seconda Categoria e Ragazzi e viceversa. I campionati di Prima, Seconda Categoria e ragazzi uliciani non sono organizzati dai Direttori Regionali ma dai Comitati Locali U.L.I.C. che avevano il solo obbligo di fornire ai Direttori i nomi delle squadre vincenti oppure ammesse alla disputa delle finali regionali per il titolo di categoria.\nI Comitati Locali dovevano essere disciplinati secondo direttive \"fasciste\" ed \u00e8 per questo motivo che i dirigenti federali, prima di essere nominati dalla Presidenza, dovevano ottenere il \"placet\" degli E.S.P.F. provinciali di competenza (gli Enti Sportivi Provinciali Fascisti, dal 1930 = C.O.N.I. Provinciale) in fatto di affidabilit\u00e0 e fedelt\u00e0 al regime. Il pi\u00f9 delle volte erano sportivi conosciuti, malgrado la camicia nera che indossavano, ma spesso poco esperti di calcio o, addirittura, come successe a Busto Arsizio, avevano avuto una squalifica da parte della FIGC che impediva di ricoprire altre cariche anche a livello societario (e per questo motivo la nomina fu revocata).\nLe carte uliciane introdussero il principio secondo cui:\nponendo le basi per il decollo definitivo dei campionati uliciani che raggiungevano cos\u00ec nel giro di 3 anni tutte le pi\u00f9 remote zone d'Italia anche se gi\u00e0 nel 1922 l'U.L.I.C. si vantava di essere riuscita a creare un campionato anche in Sicilia dove la F.I.G.C. non era riuscita ancora ad organizzare niente di concreto.\nLa struttura federale dell'U.L.I.C. sotto F.I.G.C..\nFormavano la U.L.I.C.:\nIl \"Comitato Centrale Direttivo\" era l'organo dirigente dell'U.L.I.C. Il C.C.D. era composto da un Presidente, un segretario-cassiere, un Commissario Tecnico, due consiglieri e due ispettori e i suoi membri venivano designati dal Presidente della FIGC. Il C.C.D. aveva l'incarico di indire i campionati di Prima e Seconda Categoria, Boys ed eventuali altri tornei. Poteva inoltre proporre al presidente della F.I.G.C. le nomine degli \"Uliciani benemeriti\" e dei membri dei Comitati locali. A esso spettava inoltre la decisione, su ragionevole richiesta dei comitati locali, di ratificare la squalifica di squadre e giocatori che avessero violato il regolamento.\nI Comitati Locali gestivano i campionati locali. I campionati regionali erano invece gestiti dai direttori regionali della FIGC mentre quelli interregionali dal C.C.D. Tutti i Comitati locali dovevano versare al C.C.D. una quota annuale di affiliazione di 25 lire, ed una quota annuale di 10 lire per ogni societ\u00e0 iscritta al campionato. Nel caso i Comitati Locali o i loro membri avessero con il loro comportamento danneggiato l'immagine della U.L.I.C. o non avessero rispettato sistematicamente il regolamento U.L.I.C. o non avessero corrisposto le somme dovute in forza dei regolamenti alla cassa dell'U.L.I.C., essi potevano essere sospesi temporaneamente o addirittura sciolti (o radiati nel caso dei membri) dal C.C.D.\nGli \"Uliciani benemeriti\" erano coloro che avevano portato dei benefici all'U.L.I.C. e per questo erano stati premiati con tale titolo. Era il presidente della F.I.G.C., su richiesta del C.C.D., a provvedere alle nomine.\nUn ruolo molto importante veniva ricoperto dai \"Direttori Regionali\" della F.I.G.C., che insieme al C.C.D., sorvegliavano l'attivit\u00e0 e il comportamento dei vari \"Comitati\". Tra le altre cose, i Direttori Regionali contribuivano alla costituzione dei nuovi Comitati, mantenevano il collegamento tra i Comitali della loro zona e il C.C.D., espletavano gli incarichi e le pratiche riguardanti la U.L.I.C. che il C.C.D. avrebbe ritenuto opportuno loro affidare, intervenivano presso le Societ\u00e0 federali per fare in modo che ci fosse disponibilit\u00e0 di campi per le partite uliciane e stanziavano i premi per le squadre campioni regionali.\nMolto spesso era pi\u00f9 importante il Vice Commissario Tecnico che il Presidente. Era il V.C.T. a gestire il campionato designando gli arbitri anche se questi erano dipendenti da un Gruppo Arbitri costituito ed operante. Era il V.C.T. a compilare all'inizio della stagione le note caratteristiche di ogni arbitro proponendolo al C.I.T.A. per il passaggio ai ruoli regionali.\nDeclino e tramonto dell'ULIC.\nGi\u00e0 prima nel 1927 Pap\u00e0 Half temeva che la sua \"creatura\" non avrebbe avuto vita facile e che i bei tempi andati sarebbero stati a lungo rimpianti. E non aveva torto. L'ULIC fu continuamente manipolata fino alla trasformazione nel 1934 in un campionato di tipo aziendale. Gi\u00e0 dopo il primo anno le cifre ufficiali della FIGC mostravano il raddoppio del numero dei tesserati e dei Comitati affiliati. Nella stagione successiva 1928-1929 dall'alto cercarono di far accettare a tutti i dirigenti l'inserimento delle squadre federate seppur di pari et\u00e0, ma dopo aspre discussioni il CCD respinse la proposta non permettendo alle squadre federate di potersi qualificare per le finali che furono appannaggio delle sole societ\u00e0 di tipo uliciano. Nella stessa stagione, come per le societ\u00e0 federate, anche le uliciane dovettero far conseguire ad ogni atleta il \"brevetto atletico\" ovvero una serie di prove atletiche (sotto la supervisione di tecnici FIDAL) con tempi e distanze minime da percorrere per essere abilitati a disputare i campionati calcistici di qualunque livello.\nIl quantitativo di squadre e comitati affiliati a questo punto non poteva pi\u00f9 permettere l'effettuazione delle finali nazionali perch\u00e9 le qualifiche regionali si sarebbero protratte oltre la fine di marzo portando le finali a sforare nel periodo della \"canicola\" (oltre la met\u00e0 maggio) compromettendo la normale programmazione dei tornei post-campionato, importante veicolo di propaganda e sviluppo. All'inizio della stagione successiva tutta la vecchia dirigenza chiese a gran voce il ripristino delle finali e furono accontentati dalla Presidenza Federale grazie soprattutto all'opera svolta nella Segreteria dal Maestro Zanetti (ex Presidente del Comitato Regionale Emiliano). I pi\u00f9 grossi Comitati dovettero anticipare di un mese l'inizio dei campionati che normalmente partivano a met\u00e0 novembre per poter fornire i nomi delle vincenti a fine febbraio-primi di marzo.\nLa distribuzione dei Comitati e delle societ\u00e0 sportive era ben sotto il controllo delle autorit\u00e0 fasciste che gi\u00e0 dal 1927 avevano deciso che \"nessuna societ\u00e0 avrebbe indetto o disputato manifestazioni sportive senza l'autorizzazione degli enti preposti al controllo\" (gli E.S.P.F.). Con l'aumento delle societ\u00e0 iscritte e dei comitati si diede un definitivo \"giro di vite\" alla fine della stagione 1930-1931. Le societ\u00e0 non affiliate alla FIGC] ed al C.O.N.I. furono definitivamente messe al bando ed i loro nomi pubblicati sugli albi dei Direttori Regionali e dei Comitati ULIC col divieto assoluto di svolgere gare ufficiali facendo intervenire sui campi Regi Carabinieri e Milizia Nazionale. Molte societ\u00e0 pur di non sottostare alle imposizioni del Regime si sciolsero e si ricostituirono solo dopo la liberazione, ovvero il 25 aprile 1945.\nMalgrado tutto, per 3 stagioni consecutive l'ULIC conobbe un grandissimo sviluppo in tutte e 3 le categorie con finali che immancabilmente andavano a terminare a estate gi\u00e0 iniziata.\nL'ULIC era considerato da tutte le societ\u00e0 federate il \"vivaio\" del calcio italiano perch\u00e9 da sempre potevano attingere ai \"liberi\" in qualsiasi momento, ma soprattutto prima dell'inizio della primavera quando a fine febbraio i giovani in et\u00e0 militare (a 20 anni) ricevevano la cartolina precetto per la leva militare ed in qualche modo le societ\u00e0 federate dovevano sostituirli.\nAlla fine della stagione 1930-1931 le cose presero una brutta piega. Alcune squadre delle finaliste per i titoli regionali ULIC, e quindi in predicato per il salto alle finali nazionali, furono letteralmente saccheggiate dalle squadre federate e costrette a ritirarsi a fine marzo per mancanza di giocatori. Le forti proteste indussero i vertici FIGC a correre ai ripari. Si stabil\u00ec che anche per l'ULIC valesse il vincolo annuale dei giocatori e che perci\u00f2 nessun giocatore uliciano era autorizzato a passare alle societ\u00e0 federate, come era accaduto in passato, durante la stagione.\nAll'inizio della stagione 1931-1932, avendo raggiunto l'ULIC uno sviluppo completo in ogni Direttorio Regionale, la Presidenza Federale decise di avocare a s\u00e9 la funzione di organo giudicante di secondo grado da sempre svolto dal C.C.D. di Torino. Il Comitato Centrale Direttivo fu chiuso e ai dirigenti, quali Helmsdorff e Ruggero Tito Zanetti che per pi\u00f9 di 7 anni avevano fatto crescere l'ULIC con notevole spirito di abnegazione e partecipazione quali dirigenti attivi anche nei periodi pi\u00f9 difficili, fu conferita una benemerenza e una medaglia d'oro al merito sportivo.\nAlla fine della stagione 1932-1933 molte societ\u00e0, seppur piccole, andarono come quelle federate in difficolt\u00e0 finanziarie quale conseguenza del crollo di Wall Street del 1929 e perci\u00f2 si ritirarono a campionati non terminati. La stagione successiva il problema si ripresent\u00f2, ma con una diversa motivazione.\nIl Regime Fascista, nel programmare l'addestramento delle truppe che sarebbero partite per la guerra in Africa Orientale, decise di allungare di 6 mesi la ferma militare alla classe gi\u00e0 sotto le armi (la classe 1913) che perci\u00f2 passava dai 12 ai 18 mesi. Non rientrando alle societ\u00e0 questo contingente di giocatori, unito alla classe successiva (il 1914) (che part\u00ec con la certezza dei 18 mesi con la tempistica prestabilita) raggiunta dopo appena 6 mesi dopo dalla classe 1915 (a cui fu anticipata la partenza di 6 mesi), il calcio regionale e provinciale and\u00f2 in crisi. A fine campionato 1933-1934 gi\u00e0 un 5% delle societ\u00e0 di qualunque categoria sia federate che uliciane si ritirarono dai campionati senza terminarli. Salvo il ritiro della Monfalconese Cantiere Navale Triestino (C.N.T.) (dovuto a problemi finanziari derivati dal subentro alla gestione dei Cantieri Riuniti dell'Adriatico (C.R.D.A.)) nella stagione 1932-1933, questo problema non fu sentito affatto dalle categorie nazionali. Le squadre economicamente deboli retrocedevano senza creare drammi: sparivano nel silenzio assoluto oppure retrocedevano nei campionati regionali e provinciali.\nQuando a settembre si aprirono le iscrizioni per la stagione successiva la situazione era ben peggiore. Circa il 15% delle societ\u00e0, in mancanza dei giocatori giovani di maggiore esperienza rimasero incomplete e non si iscrissero. La FIGC ordin\u00f2 di protrarre le iscrizioni ai campionati uliciani e regionali fino a fine dicembre (fino ai casi estremi di chiusura delle iscrizione agli inizi di gennaio e prime partite a fine mese), ma le cose andavano avanti di male in peggio. Partiti per l'Africa anche molti dirigenti federali ed arbitri effettivi fu necessario rivedere i limiti di et\u00e0 dei campionati uliciani e svincolare gli arbitri dal controllo dei Comitati ULIC passandoli ai Fiduciari C.I.T.A. di Zona facendo nascere altri Gruppi Arbitri per compensare le perdite subite.\nLa scelta del Direttorio Federale fu forse troppo radicale ma necessaria: si spost\u00f2 il limite di et\u00e0 alla 2\u00aa Categoria ULIC da 21 a 25 anni in modo da poter mettere a dimora molti giocatori federati e permettere la disputa dei campionati provinciali. A questo punto era solo la 1.a Categoria ULIC a mantenere il limite dei 21 anni soprattutto nei comitati capoluoghi di provincia. Quale ultimo passo la FIGC decise di togliere il nome ULIC trasformando i Comitati ULIC in Comitati di Sezione Propaganda (dalla stagione 1935-36 diventano Direttori, come quelli Regionali) con il fine di far sparire la scomoda parola \"liberi\" dal vocabolario del calcio italiano, chiudendo definitivamente uno dei pi\u00f9 bei periodi del calcio giovanile italiano. Anche in seguito tuttavia i giocatori della \"Sezione Propaganda\" continuarono a farsi chiamare \"i liberi\" fino al 1947 quando, definitivamente soppressa la SP dopo l'assemblea costituente di Firenze, fu sostituita dalla Lega Giovanile ritornata ai limiti di et\u00e0 di tipo uliciano.\nAlbo d'oro del campionato italiano.\nIl \"Torneo Popolare\".\nFu una manifestazione sportiva a carattere nazionale ideata da \"Aldo Molinari\", valente dirigente milanese del C.C.D. Fu torneo di propaganda strutturato in qualifiche zonali e locali in modo da raccogliere la partecipazione di tutte quelle piccole societ\u00e0 che non potevano partecipare al campionato italiano perch\u00e9 per motivi logistici troppo lontane dai Comitati Locali. Al torneo erano ammesse 3 categorie distinte: i \"seniores\" senza limiti di et\u00e0, i \"federati\" (ovvero i giocatori F.I.G.C.) senza limiti d'et\u00e0 ed i \"boys\" fino ai 16 anni. Erano escluse dalla competizione le squadre qualificate per il campionato italiano U.L.I.C.\nLe vincenti del Torneo Popolare:"}
{"id": "1924313", "revid": "287204", "url": "https://it.wikipedia.org/wiki?curid=1924313", "title": "The Cave", "text": "Con The Cave si pu\u00f2 intendere:"}
{"id": "1924318", "revid": "135491", "url": "https://it.wikipedia.org/wiki?curid=1924318", "title": "Il nascondiglio del diavolo", "text": ""}
{"id": "1924322", "revid": "125998518", "url": "https://it.wikipedia.org/wiki?curid=1924322", "title": "Kazakistan", "text": "Il Kazakistan (; ; in italiano anche Kazakhstan, Kazahstan o Kazachstan; in passato anche Cosacchistan o Cosacchia), ufficialmente Repubblica del Kazakistan (), \u00e8 uno Stato transcontinentale, una parte di cui si trova a cavallo tra Asia ed Europa. La sua capitale \u00e8 N\u016br-S\u016bltan, precedentemente nota come Astana.\nIl territorio del Kazakistan \u00e8 stato storicamente abitato da gruppi e imperi nomadi. Nell'antichit\u00e0, gli sciti nomadi abitavano la terra e l'Impero persiano achemenide si espanse verso il territorio meridionale del paese moderno. I nomadi turchi, che fanno risalire i loro antenati a molti stati turchici come il Khaganato Turchico, hanno abitato il Paese nel corso della sua storia. Nel XIII secolo il territorio fu soggiogato dall'Impero mongolo sotto Gengis Khan. Nel XVI secolo i kazaki emersero come un gruppo distinto, diviso in tre j\u00fcz (rami di antenati che occupano territori specifici). I russi iniziarono ad avanzare nella steppa kazaka nel XVIII secolo e, a met\u00e0 del XIX secolo, governavano nominalmente tutto il Kazakistan come parte dell'Impero russo. Dopo la rivoluzione russa del 1917 e la successiva guerra civile, il territorio del Kazakistan fu riorganizzato pi\u00f9 volte. Nel 1936 fu creata la Repubblica Socialista Sovietica Kazaka, parte dell'Unione Sovietica.\nIl Kazakistan, ex repubblica dell'Unione Sovietica, \u00e8 stato l'ultimo a dichiarare l'indipendenza durante lo scioglimento dell'Unione Sovietica nel 1991. Confina a est con la Cina, a ovest e nord con la Russia e a sud con alcuni paesi dell'Asia centrale, ovvero il Kirghizistan, l'Uzbekistan e il Turkmenistan. Inoltre, a ovest \u00e8 delimitato per un tratto dalle coste del mar Caspio. Il Kazakistan \u00e8 il pi\u00f9 grande Stato del mondo senza accesso al mare, in quanto il Mar Caspio, in quanto bacino chiuso, non permette l'accesso al commercio marittimo. Uno dei simboli pi\u00f9 importanti del paese \u00e8 la dombra, uno strumento tradizionale simile al liuto.\nEtimologia.\nIl nome \"Kazako\" deriva dalla lingua turca e significa \"indipendente-libero-vagabondo\", riflettendo la cultura nomade dei kazaki. Il suffisso persiano \"-stan\" significa \"terra\": quindi il Kazakistan pu\u00f2 essere tradotto letteralmente come \"Terra dei Kazaki\".\nStoria.\nLa storia antica del Kazakistan \u00e8 caratterizzata da un'assenza di fonti scritte sino al XV secolo, risulta quindi fondamentale la ricerca archeologica per i periodi precedenti; la ricerca per\u00f2 rimane carente per quelle informazioni e le datazioni precise riscontrabili solo in testi scritti.\nPreistoria.\nLa regione fu frequentata gi\u00e0 a partire dal paleolitico inferiore da due differenti culture. La prima originaria della zona di Karatau con arnesi simili a quelli in pietra ritrovati nelle regioni dell'Asia sud occidentale. La seconda sviluppatasi nel Kazakistan settentrionale con caratteristiche analoghe nella lavorazione della pietra.\nDurante l'et\u00e0 dei metalli iniziarono a svilupparsi le prime culture. La cultura andronoviana (et\u00e0 del bronzo) svilupp\u00f2 l'agricoltura e l'allevamento gi\u00e0 introdotte nel neolitico. Nell'insediamento di Botaj nei pressi di Petropavlovsk (ora Petropavl) di epoca eneolitica si svilupp\u00f2 l'allevamento degli equini. Le popolazioni vivevano in abitazioni seminterrate, muri in argilla e tetti di tronco d'albero con rami ricoperti d'argilla.\nTra il XVII e il IX secolo a.C. si svilupparono insediamenti stanziali dediti alla pastorizia. In questo periodo si documentano i primi carri a ruote trainati da cavalli o cammelli.\nEpoca storica antica.\nLa prima fondamentale evoluzione storica, come detto solo attribuibile a rilievi archeologici, \u00e8 lo sviluppo di societ\u00e0 dell'et\u00e0 del bronzo.\nLo sviluppo dell'et\u00e0 del bronzo in una societ\u00e0, sino ad allora e da tempo immemorabile, di allevatori dediti alla transumanza trasform\u00f2 l'economia di tutta la regione, le comunit\u00e0 dei villaggi stanziali si trasformarono in seminomadi con culture spesso simili, ma differenziate. Tra queste si possono segnalare i Tasmola (V-III secolo d.C.) del Kazakistan centrale, i Saka (VII-VI secolo d.C.) e i Kanguj (III a.C. - VI d.C.) del Kazakistan meridionale, i Sauromati nel Priural' meridionale, Wusun (III a.C. - VI d.C.) nel Semire\u010d'e e i Sarmati (III a.C. - VI d.C.) nel Kazakistan occidentale.\nQueste popolazioni comunque in continuo spostamento aumentarono i contatti, e quindi gli scambi, tra l'Asia mongola, gli altipiani iranici e l'Europa orientale. Alcune popolazioni, come i Sarmati, vennero in contatto con l'Impero romano sino a emigrare in parte nell'antico impero che controllava il Mar Mediterraneo. Altre popolazioni forse pi\u00f9 tarde ma generate dal crogiolo di culture nomadi della steppa asiatica, nel quale il Kazakistan attuale era un punto di passaggio obbligato, attraversarono la steppa russa sino a fermarsi ai limiti dell'impero, come gli Sciti, o penetrarono in esso provocando distruzioni e razzie come nel caso degli unni.\nAlto Medioevo.\nNell'Alto Medioevo si assiste a uno stanziamento e a un inurbamento delle popolazioni nella zona meridionale del Kazakistan. Dal VI All'XI secolo la zona nord-occidentale fu occupata dall'Impero Cazaro. I fattori scatenanti furono sicuramente due: la realizzazione di una via stabile per il commercio (Via della Seta) e lo svilupparsi di reti di insediamenti sogdiani, popolazioni prevalentemente stanziali. Gli attuali popoli originari della regione derivano da etnie turco-mongole (anche se si possono trovare comunque persone native Kazake di aspetto europoide, probabilmente discendenti delle originarie popolazioni iraniche dell'Asia Centrale), esse facevano parte dell'antico impero oirato. Nel IX secolo vi fu l'islamizzazione dell'intera area, per opera dei Persiani Samanidi. Nel XIII secolo pass\u00f2 nella regione l'invasione che port\u00f2 i mongoli alla soglia dell'Europa, distruggendo i regni formatisi in precedenza.\nI khanati.\nI kazaki riuscirono a costituirsi in Stato intorno al 1470, quando i sultani Janibek Khan e Girei riuscirono a unificare stirpi diverse di popolazioni seminomadi in un'unica etnia nella parte sud occidentale dell'attuale regione. Nel XVI secolo si formarono numerosi khanati, che controllarono un vasto territorio dell'Asia centrale: in particolare, il khanato di Bukhara, poi diventato Emirato, il khanato di Khiva e il khanato di Kokand, situati tra il Mar Caspio e la valle del Ferghana, attualmente divisa tra Tagikistan, Kirghizistan e Uzbekistan.\nL'invasione dei Calmucchi distrusse il regno kazako. A essa ne seguirono altre dall'est, che imperversarono, nel territorio dell'Asia centrale, tra il XVII e il XVIII secolo. Nonostante le invasioni, i khanati mantennero la loro influenza, registrando un forte sviluppo sotto il governo di Qasim Khan. Il regno resistette sino al 1718; con la morte di Tywka, ultimo khan dei kazaki, il potere pass\u00f2 nelle mani di khan provenienti dalle steppe mongole.\nL'influenza russa.\nLa frammentazione del potere e la divisione delle trib\u00f9 agevol\u00f2 l'influenza russa sviluppatasi a partire dal 1781. I diversi gruppi lottarono per l'indipendenza, ma furono duramente repressi sino all'annessione all'impero russo tra il 1820 e il 1850. Alla fine dell'annessione vi fu un processo di russificazione del paese con un afflusso di contadini russi nelle nuove terre conquistate. Con la dissoluzione dell'impero russo e l'imminente Rivoluzione d'ottobre molti territori svilupparono movimenti nazionalisti e indipendentisti. Anche il Kazakistan ebbe in quel periodo un movimento nazionale di ispirazione islamica denominato \"Alash Orda\" che proclam\u00f2 la propria indipendenza (Autonomia di Alash) nel dicembre del 1917 e controll\u00f2 parte del territorio sino al maggio del 1919. A partire dal 1919 il territorio entr\u00f2 definitivamente nell'area sovietica, come Repubblica Socialista Sovietica Kazaka parte integrante della futura Unione Sovietica.\nNel 1920 parte del territorio si organizz\u00f2 in repubblica autonoma russa e a partire dal 5 dicembre del 1936 si trasform\u00f2 in Repubblica Socialista Sovietica adottando gli attuali confini. Il 26 marzo fu adottata la nuova bandiera di stato rossa con falce e martello in asta e fascia azzurra orizzontale nella parte bassa. Il Kazakistan come tutte le ex repubbliche sovietiche, esclusi i Paesi Baltici, anche dopo aver ottenuto l'indipendenza, \u00e8 influenzato notevolmente dalla Russia soprattutto in economia, ricerca militare, spaziale missilistica e per il fatto che la Russia \u00e8 il suo maggior partner d'acquisto.\nL'indipendenza.\nIl 25 ottobre del 1990 il Kazakistan proclam\u00f2 la sua sovranit\u00e0 e si dichiar\u00f2 indipendente dall'Unione Sovietica il 16 dicembre 1991, aderendo alla Comunit\u00e0 Stati Indipendenti (CSI). Il parlamento elesse lo stesso anno Nursultan Nazarbaev presidente assoluto. Il 2 marzo 1992 ader\u00ec all'ONU e nel maggio dello stesso anno divenne membro dell'UNESCO. Il 4 giugno 1992 adott\u00f2 la nuova bandiera nazionale di colore celeste con un sole raggiante e un'aquila della steppa di colore giallo posti al centro. Fu alzata per la prima volta il 6 giugno.\nNel 1994 si svolsero nuove elezioni legislative che videro vincitore il Partito d'Unit\u00e0 Nazionale del presidente in carica. Le contestazioni dell'opposizione provocarono un'invalidazione delle elezioni da parte della Corte Costituzionale e una reazione del presidente Nazarbaev che sciolse il parlamento attribuendosi per decreto il potere legislativo. Il 30 agosto del 1995 fu adottata la nuova costituzione che aument\u00f2 i poteri presidenziali e nel dicembre dello stesso anno si svolsero nuove elezioni legislative e vennero create due camere parlamentari: il Senato e il M\u00e1jilis. Sempre lo stesso anno s'istitu\u00ec un referendum per prorogare il mandato presidenziale sino al 2001, rendendolo di fatto vitalizio. Nel 1995 venne firmato un trattato con Uzbekistan e Kirghizistan per l'istituzione d'uno spazio economico comune.\nNel 1997 il governo trasfer\u00ec la capitale ad Astana (ribattezzata Nur-Sultan il 23 marzo 2019); precedentemente la capitale era Almaty, la citt\u00e0 pi\u00f9 popolosa del Kazakistan, fino al 1993 denominata \"Alma-Ata\" (\u0410\u043b\u043c\u0430-\u0410\u0442\u0430[?]).\nRivolta kazaka del 2022.\nNel 2022 scoppia la rivolta popolare contro il governo kazako a causa della crisi economica-finanziaria del paese, degli aumenti dei prezzi delle materie prime, degli alimentari e del costo della vita. Il popolo kazako dall'inizio di gennaio \u00e8 sceso in piazza e ha preso d'assalto i palazzi del governo, dando l'inizio agli scontri. L'Organizzazione del trattato di sicurezza collettiva interviene per sedare le sommosse.\nGeografia.\nIl Kazakistan \u00e8 un paese transcontinentale, a cavallo tra Europa e Asia, ricomprendendo nel suo territorio il fiume Ural, che generalmente \u00e8 accettato come confine tra i due continenti. Secondo alcune definizioni, che tengono conto unicamente di criteri geo-politici, si tratterebbe di uno Stato completamente asiatico (in questi casi il confine tra Europa e Asia non \u00e8 posto sul fiume Ural ma lungo il confine del Kazakistan).\nGeografia fisica.\nCon i suoi 2,7 milioni di km\u00b2, il Kazakistan \u00e8 al nono posto tra i pi\u00f9 vasti paesi del mondo e ha una superficie pari circa a quella dell'Europa occidentale. Il suo confine con la Russia, a nord e a ovest, lungo 6846\u00a0km, \u00e8 uno dei pi\u00f9 lunghi al mondo, secondo solo a quello tra Canada e Stati Uniti. Confina inoltre con il Turkmenistan, l'Uzbekistan e il Kirghizistan a sud, e con la Cina a est. Ha una lunga fascia costiera (1894\u00a0km) sul Mar Caspio e una molto pi\u00f9 ristretta, di un migliaio di km, sul lago d'Aral, che condivide con l'Uzbekistan.\nMorfologia.\nIl paese \u00e8 principalmente pianeggiante, se si escludono le pendici montuose orientali e sud-orientali. Il Kazakistan sud-orientale occupa l'estremit\u00e0 settentrionale del Tian Shan e il monte Khan Tengri (7010\u00a0m), uno dei pi\u00f9 alti picchi del Tian Shan, segna il confine tra la Cina, il Kazakistan e il Kirghizistan. A cavallo del confine, poco pi\u00f9 a ovest, ci sono le catene montuose di K\u00fcngey Alatau, Zailijski Alatau, Kirghiz Alatau e Talassky Alatau, catene minori del Tian Shan che superano in molti punti i 4000\u00a0m.\nIl confine orientale che divide il Kazakistan dalla Cina \u00e8 un susseguirsi di catene montuose e di gole attraversate da strade o dalla ferrovia. Pi\u00f9 a nord ci sono le colline Tarbagataj (tra i 2000 e i 3000\u00a0m) e, a nord delle sorgenti del fiume Irty\u0161, i monti Altaj (oltre 4000\u00a0m) che si estendono in parte oltre che in Kazakistan anche in Russia, Mongolia e Cina. Al di fuori di questi territori gli unici altri rilievi notevoli del paese sono le colline Karatau, che in realt\u00e0 sono un prolungamento del Tian Shan a nord-ovest di Taraz e di \u015e\u0131mkent, e una serie di altipiani che si estendono a ovest delle colline Tarbagataj e che in alcuni punti superano i \u00a0m, come avviene per le colline Shyngghystau a sud di Semey. Il nord del paese \u00e8 pianeggiante, costituito soprattutto da steppa, spoglio di alberi, anche se la maggior parte della prateria originaria \u00e8 stata trasformata in coltivazioni di grano o di altre piante alimentari. Pi\u00f9 a sud la steppa diventa sempre pi\u00f9 arida, trasformandosi in deserto o in semi deserto (con arbusti sparsi) su buona parte del terzo meridionale del paese.\nL'altopiano di Ustyurt, un deserto sassoso, si estende dal lago d'Aral verso il Mar Caspio; a sud-est del lago d'Aral c'\u00e8 il deserto di Kyzylkum che si divide tra il Kazakistan e l'Uzbekistan; il deserto argilloso di Betbakdala si estende tra il lago d'Aral e il lago Balkash; pi\u00f9 a sud c'\u00e8 il deserto di Muyunkum e a sud del lago Balkash c'\u00e8 il deserto Sary Ishikotrau.\nIdrografia.\nI fiumi pi\u00f9 importanti sono il Syr-Darya (l'antico Jassarte/Jaxartes), che scorre verso nord-ovest attraverso il Kazakistan meridionale e termina nel lago d'Aral; l'Ural, che scorre verso sud dai monti Urali in Russia e sfocia nel Mar Caspio; l'Ili, che proviene dalla Cina e termina nel lago Balkash; l'Irty\u0161, che attraversa il nord-est del Kazakistan in direzione della Siberia; e infine l'I\u0161im e il Tobol che attraversano il Kazakistan settentrionale in direzione nord e sono affluenti dell'Irty\u0161. Il lago Balqa\u0161 nella parte centro-orientale del paese \u00e8 il quarto lago dell'Asia per superficie (17.400\u00a0km\u00b2), ma ha una profondit\u00e0 massima di soli 26\u00a0m. La met\u00e0 orientale \u00e8 salata mentre quella occidentale \u00e8 di acqua dolce. Il lago Chagan \u00e8 un cratere artificiale creato dal test nucleare \"Chagan\" risalente al 15 gennaio 1965, il lago ha una capacit\u00e0 di 100.000\u00a0m\u00b3.\nClima.\nCome il resto della regione, il Kazakistan \u00e8 caratterizzato da estati calde e da inverni molto freddi. Durante i mesi pi\u00f9 caldi, luglio e agosto, le temperature massime mensili medie sono di 36\u00a0\u00b0C ad Almaty e di 38\u00a0\u00b0C a Semey.\nDa novembre a marzo le mattine gelide sono frequentissime ad Almaty, e le temperature pomeridiane rimangono al di sotto degli 0\u00a0\u00b0C per almeno un pomeriggio su tre. Il terreno \u00e8 coperto di neve in media per 111 giorni all'anno, mentre le cime dei monti Altaj sono innevate tutto l'anno. Di solito nebbia e foschia si dissolvono entro mezzogiorno. A Semey le mattine d'estate sono le uniche in cui il terreno non sia ghiacciato, mentre da ottobre ad aprile il ghiaccio \u00e8 padrone. D'inverno non \u00e8 raro che ci sia la neve, anche se nel caso delle pianure le precipitazioni di qualunque tipo sono molto scarse, la neve ghiacciata permane sul terreno in un sottile strato per 150 giorni all'anno. Le temperature medie giornaliere in gennaio sono di -2\u00a0\u00b0C ad Almaty e di -11\u00a0\u00b0C a Semey, mentre le temperature minime annuali possono arrivare a -26\u00a0\u00b0C ad Almaty e a -37\u00a0\u00b0C a Semey.\nLe precipitazioni annue vanno da meno di 100\u00a0mm all'anno nei deserti a 1500\u00a0mm sui monti Altaj. Le precipitazioni estive nelle steppe sono dovute soprattutto a violenti temporali, che possono dare origine a brevi ma violente inondazioni locali.\nPopolazione.\nCon la dissoluzione dell'Unione Sovietica erano presenti in numero paritario, poco meno del 40% della popolazione, etnie d'origine russa ed etnie di origine kazaka. Le prime immigrarono nel paese a partire dalla met\u00e0 dell'Ottocento, le seconde traggono invece origine delle popolazioni nomadi presenti nell'Asia centrale. A questi gruppi principali s'aggiungono gruppi minori deportati durante il periodo sovietico, come gli Ucraini o i Tedeschi del Volga, o gruppi autoctoni quali Uzbechi, Tartari, Karatau, Zungari e Kirghisi. La necessit\u00e0 di scelta della cittadinanza con la dissoluzione sovietica ha portato una parte della popolazione a optare per la cittadinanza russa, soprattutto gli individui emigrati durante l'ultimo periodo sovietico. In conseguenza di questo cambiamento negli anni novanta del XX secolo vi fu un calo delle popolazioni di ultima immigrazione, come i russi e gli ucraini, e un conseguente aumento in percentuale delle popolazioni autoctone.\nDemografia.\nEvoluzione demografica del Kazakistan\nEtnie.\nI principali gruppi etnici del Kazakistan sono due: i kazaki e i russi. Seguono minoranze uzbeche, ucraine, uigure, tatare e tedesche, questi ultimi presenti un tempo in numero molto consistente. Infine vi si trovano etnie minori, quali i coreani, i turchi, gli azeri, i bielorussi, i dungani e altri ancora.\nReligioni.\nSecondo il censimento del 2020, il 70,4% della popolazione \u00e8 musulmana (in maggioranza sunnita), il 24,8% \u00e8 cristiana (in maggioranza ortodossa), il 4,8% altre religioni. Nel paese ci sono circa 2300 moschee, molte delle quali sono iscritte alla \u201cAssociazione Spirituale dei Musulmani del Kazakistan\u201d. Un quarto della popolazione \u00e8 ortodossa russa, religione diffusa principalmente tra i gruppi etnici russi, ucraini e bielorussi. Altri gruppi cristiani includono cattolici e protestanti. Il Natale ortodosso russo \u00e8 riconosciuto come festa nazionale in Kazakistan. Altri gruppi religiosi includono l'ebraismo, l'induismo e il buddismo.\nLingue.\nLe lingue ufficiali sono il kazako e il russo. Il kazako \u00e8 una lingua turca e la lingua nazionale del paese. Si scrive con l'alfabeto cirillico ma si prevede per\u00f2 il passaggio all'alfabeto latino entro il 2025. Esiste gi\u00e0 un alfabeto latino, ma al momento non \u00e8 ampiamente utilizzato.\nOrdinamento dello Stato.\nSuddivisioni amministrative.\nIl Kazakistan \u00e8 suddiviso in 14 regioni (\"oblystar\", al singolare \"oblysy\") e 3 citt\u00e0 a statuto speciale (\"qalalar\" e al singolare \"qalasy\"); le regioni sono poi ulteriormente suddivise in distretti (\"a\u00fddandar\").\nLe 14 regioni sono:\nLe tre citt\u00e0 a statuto speciale sono:\nCostituzione.\nLa Costituzione del Kazakistan (\u049a\u0430\u0437\u0430\u049b\u0441\u0442\u0430\u043d \u0420\u0435\u0441\u043f\u0443\u0431\u043b\u0438\u043a\u0430\u0441\u044b\u043d\u044b\u04a3 \u041a\u043e\u043d\u0441\u0442\u0438\u0442\u0443\u0446\u0438\u044f\u0441\u044b) risale al 30 agosto 1995.\nOrdinamento scolastico.\nL\u2019istruzione primaria di 4 anni e quella secondaria di 7 anni sono obbligatorie e pubbliche.\nUniversit\u00e0.\nNel 1933 \u00e8 stata istituita l'Al-Farabi Kazakh National University, nome dato in onore al filosofo Al-Farabi. L'universit\u00e0 si trova ad Almaty.\nForze armate.\nLe forze armate del Kazakistan sono composte da circa 47.000 uomini, tra truppe di terra e aviazione.\nIl paese, nonostante abbia uno sbocco sul Mar Caspio, non ha una marina militare. Dal punto di vista organizzativo, le forze armate sono divise in quattro distretti.\nPolitica.\nPolitica interna.\nIl Kazakistan \u00e8 una repubblica unitaria monopartitica (dittatura) fortemente personalistica creata e guidata da Nursultan Nazarbaev. Presidente dal 1991 fino alle sue dimissioni avvenute il 19 marzo 2019, in seguito lascia la carica al Presidente del Senato Qasym-Jomart Toqaev, che \u00e8 stato confermato alle elezioni presidenziali del 9 giugno 2019. Nazarbayev mantiene il controllo del paese come capo del Consiglio di sicurezza nazionale. Il Kazakistan ha un parlamento bicamerale composto dal M\u00e1jilis (la camera bassa) e dal senato (la camera alta).\nGli organi fondamentali dello Stato sono il presidente, di fatto vitalizio, il quale esercita poteri esecutivi, legislativi e giudiziari diretti; il senato, nominato dal presidente e dagli Enti amministrativi locali; la Majilis, specie di camera bassa dotata di poteri specificamente consultivi; la Corte costituzionale, di esclusiva nomina presidenziale. Tra i provvedimenti pi\u00f9 interessanti da segnalare vi sono quelli che favoriscono economicamente in modo massiccio il rientro dei kazaki dall'estero e la fuoriuscita dei russi a suo tempo qui immigrati. Grazie a queste iniziative nel giro di pochi anni l'etnia kazaka, da minoritaria che era, \u00e8 divenuta maggioritaria.\nPolitica estera.\nIl Kazakistan \u00e8 membro dell'Organizzazione della cooperazione islamica (OIC), delle Nazioni Unite e dell'UNESCO dal 1992, OSCE, della Comunit\u00e0 degli Stati Indipendenti (CSI) e dell'Organizzazione mondiale del commercio (OMC). Il Kazakistan ha aderito al Trattato di non proliferazione nucleare nel 1993. Dal 1\u00ba gennaio 2015 \u00e8 membro dell'Unione economica euroasiatica (UEE).\nNel 2018, il Kazakistan ha firmato il trattato delle Nazioni Unite sul divieto delle armi nucleari.\nIn questi anni ha svolto una politica estera basata sulla cautela e il pragmatismo: se da un lato ha puntato molto su relazioni di buon vicinato con la Russia aderendo all'UEE, dall'altro non ha affatto disdegnato collaborazioni sostanziali con altre potenze quali gli Stati Uniti, la Cina e l'Unione Europea aderendo all'OSCE, all'Organizzazione per la Cooperazione di Shanghai e al Partenariato Euro-Atlantico. \nEconomia.\nRisorse.\nIl Kazakistan \u00e8 la prima economia dell'Asia centrale, nonch\u00e9 il pi\u00f9 importante produttore ed esportatore di petrolio nell'ambito della Comunit\u00e0 di Stati indipendenti (CSI).\nIl paese possiede circa il 60% delle risorse minerarie dell'ex Unione Sovietica; vengono estratte grandi quantit\u00e0 di ferro nel bacino di Kustanaj nel nord-ovest, notevoli quantit\u00e0 di carbone nei dintorni di Karaganda ed Ekibast\u016bz, e inoltre petrolio, metano e diversi metalli usati nell'elettronica, nell'ingegneria nucleare e nella missilistica.\nL'ENI \u00e8 uno dei pi\u00f9 importanti partner privati del Kazakistan. Le relazioni con la compagnia italiana risalgono al 1992, quando venne firmato il primo accordo di ripartizione della produzione del campo di Karachaganak, nel nord del paese, di cui dal 1997 l'ENI \u00e8 operatore (insieme alla Shell) e da cui gi\u00e0 estrae il petrolio con una licenza per quaranta anni.\nScoperto nel 1979 questo campo copre un'area di 450\u00a0km\u00b2 e le compagnie si sono organizzate nel consorzio Karachaganak Petroleum Organization (KPO) che vede la partecipazione di: ENI e Shell (co-operatori al 32,5%), Chevron (20%) e la compagnia russa Lukoil (15%). Il progetto mira a espandere la produzione del campo, attiva dal 1984, dagli attuali barili al giorno a pi\u00f9 di e ad aumentare la produzione di gas parallelamente.\nIl Kazakistan ospita il 20% delle terre coltivate dell'ex URSS. Gran parte del nord fu trasformato in un unico campo di frumento dal programma delle Terre Vergini negli anni cinquanta. Nonostante lo scarso successo, il Kazakistan continua a coltivare un'incredibile quantit\u00e0 di frumento, pari a un terzo della produzione totale dell'ex URSS. Nelle aree coltivate del sud crescono frutta, ortaggi, tabacco, riso, canapa e cotone. Le aree pi\u00f9 asciutte vengono usate per il pascolo stagionale di pecore, mucche, cavalli e cammelli.\nPiantagioni di oppio sono presenti in diverse parti del Kazakistan. Prima che cessasse la produzione legale nel '91, le piantagioni del \u015e\u0131mkent erano l'unica risorsa sovietica per la produzione di medicinali oppiacei. Cannabis e oppio crescono soprattutto nella Valle di \u010cuj, nel centrosud dello Stato (circa 138\u00a0000 ettari di papaveri da oppio). Il programma governativo del Kazakistan contro il narcotraffico \u00e8 cominciato, non senza difficolt\u00e0 di attuazione, nel 1993.\nProblemi e politiche.\n Nel 1993 il Kazakistan ha introdotto la propria moneta, il tenge, che si \u00e8 sganciata dalla parit\u00e0 nel 1992.\nPrivatizzazione.\nL'Astana Bank, terzo istituto di credito nel Paese, \u00e8 stato acquisita nel 2007 dall'Unicredit.\nCultura.\nArte.\nL'arte kazaka contemporanea si inserisce nella grande tradizione dell'arte islamica cui, dal XIX secolo, si sono via via aggiunti gli influssi di correnti occidentali soprattutto attraverso la mediazione della cultura russa zarista e, pi\u00f9 tardi, sovietica (realismo socialista, \"forme nazionali\" d'arte ecc.). Dopo l'indipendenza seguita alla caduta dell'URSS, si sono accentuate le tendenze a rinsaldare i legami con la tradizione artistica islamica.\nLetteratura.\nIl bilinguismo (russo-kazako) tra gli scrittori \u00e8 diffuso. Per quanto riguarda la letteratura in russo, questa s'inserisce nell'alveo della letteratura russa, in sostanza recependone moduli e generi, temi e motivi, e presentandosi fino a poco tempo fa come poco pi\u00f9 di una variante regionale. Esiste una ricca letteratura orale trasmessa da cantastorie e narratori ambulanti, connessa col folklore turco e dell'Asia Centrale, che affonda le origini nella tradizione popolare ed \u00e8 fatta oggetto di studio sistematico solo a partire dal XIX secolo. Una letteratura colta in lingua kazaka comincia a svilupparsi solo in tempi moderni e trova il suo \"creatore\" nella figura di Abaj Kunanbaev (1845 - 1904), poeta e traduttore dal russo, vissuto nel periodo in cui il mondo kazako entra a far parte dell'Impero russo. Questo periodo, in cui avviene la prima acculturazione in chiave europeizzante, \u00e8 segnato anche dallo sviluppo di nuovi fermenti ideali e religiosi legati al movimento islamico riformista-modernista dei jadidisti. In seguito alla Rivoluzione bolscevica del 1917, la lingua kazaka adotta l'alfabeto cirillico mentre la letteratura si adatta ai dettami estetici del realismo socialista e delle \"forme nazionali\" dell'arte. Emerge in questo periodo la figura dello scrittore e pubblicista Magjan Jumabaev (1893-1938). L'indipendenza seguita al crollo dell'URSS segna una presa di distanza dalla precedente pesante russificazione culturale nel tentativo di riconquistare una nuova identit\u00e0 che rivaluti da un lato i legami con il mondo ancestrale dei turchi della steppa e, dall'altro, quelli con la tradizione islamica.\nTeatro.\nNella capitale Nursultan sono stati costruiti importanti teatri tra cui il pi\u00f9 famoso Kazakhstan Central Concert Hall, progettato dall'architetto italiano Manfredi Nicoletti.\nMusica.\nTipico genere musicale originario proprio del Kazakistan \u00e8 il Q-pop.\nTra i cantanti kazaki che si sono distinti tra il XX e il XXI secolo ricordiamo Roza Rymbayeva, Dimash Kudaibergen e Daneliya Tuleshova.\nPatrimonio mondiale dell'UNESCO.\nIl Kazakistan ha cinque siti iscritti nella Lista dei patrimoni dell'umanit\u00e0 dell' UNESCO: il Mausoleo di Khoja Ahmed Yasawi (2003), \nle Incisioni rupestri del paesaggio archeologico di Tamgaly (2004), Saryarka \u2013 Steppe e laghi del Kazakistan settentrionale (2008), Vie della Seta: la rete di percorsi del corridoio Chang'an-Tianshan (2014), Tien Shan occidentale (2016) .\nSport.\nGli sport pi\u00f9 popolari in Kazakistan sono il calcio, l'hockey su ghiaccio, il ciclismo e il pugilato\nCiclismo.\nAstana Pro Team, squadra ciclistica di cui ha fatto parte, sino al 2010, Alberto Contador. Altri ciclisti noti a livello internazionale che hanno militato nella squadra negli ultimi anni sono Aleksandr Vinokurov, ora general manager, e il siciliano Vincenzo Nibali, vincitore della Vuelta di Spagna 2010, del Giro d'Italia 2013 e 2016 e del Tour de France 2014, e Fabio Aru, che ha vinto la Vuelta del 2015. La squadra \u00e8 formata principalmente da corridori kazaki e italiani. Il general manager \u00e8 Giuseppe Martinelli.\nPugilato.\nAnche nel pugilato il Kazakistan si \u00e8 affermato in campo internazionale con campioni quali Gennadij Golovkin, che vinse il suo primo titolo mondiale WBA pesi medi nel 2010.\nHockey su ghiaccio.\nBarys Astana, squadra che milita in Kontinental Hockey League, comunemente considerato il secondo campionato hockeystico al mondo dopo la NHL.\nCalcio.\nLa nazionale di calcio del Kazakistan, al momento, non ha ottenuto importanti risultati in campo internazionale: ha come attuale capocannoniere Ruslan Balt\u00efyev con 13 reti.\nCalcio a 5.\nIl Kairat Almaty \u00e8 la societ\u00e0 pi\u00f9 importante del paese. Ha vinto due Coppe UEFA nel 2013 e nel 2015.\nGiochi olimpici.\nIl primo oro olimpico per il Kazakistan fu conquistato nello sci di fondo da Vladimir Smirnov, ai Giochi olimpici invernali di Lillehammer 1994. Prima medaglia olimpica per il Kazakistan fu la medaglia d'argento vinta da Vladimir Smirnov ai Giochi olimpici invernali di Lillehammer 1994.\nTradizioni.\nGastronomia.\nNella cucina nazionale, la carne di bestiame pu\u00f2 essere cucinata in vari modi e viene generalmente servita con un vasto assortimento di prodotti tradizionali del pane. I rinfreschi includono spesso t\u00e8 nero e bevande tradizionali derivate dal latte come ayran, shubat e kymyz. Una cena tradizionale kazaka prevede una moltitudine di stuzzichini sul tavolo, seguiti da una zuppa e uno o due secondi piatti come pilaf e beshbarmak. Bevono anche la loro bevanda nazionale, che consiste nel latte di cavalla fermentato.\nBibliografia.\nSugli italiani del Kazakistan (ivi deportati dalla Crimea nel periodo staliniano): "}
{"id": "1924332", "revid": "92723", "url": "https://it.wikipedia.org/wiki?curid=1924332", "title": "Comitatus (Regno d'Ungheria)", "text": ""}
{"id": "1924337", "revid": "22356", "url": "https://it.wikipedia.org/wiki?curid=1924337", "title": "Murtoilestes", "text": "Murtoilestes \u00e8 un estinto genere di mammifero vissuto in Russia nel Cretaceo inferiore.\nI resti di questo animale sono limitati ad un unico dente, un molare superiore sinistro ritrovato dal ricercatore P. Skutschas nel 1998 e descritto dal dottor Alessio Abramov a cui la specie \u00e8 stata dedicata. Di questo dente, conservato all'istituto zoologico dell'Accademia delle Scienze di San Pietroburgo, i ricercatori hanno riscontrato una lunghezza di appena due millimetri ma che, tuttavia, \u00e8 superiore del 10-20% rispetto all'analogo dente del \"Prokennalestes trofimovi\", la specie pi\u00f9 vicina al \"Murtoilestes\".\nIl fossile \u00e8 stato ritrovato nella linea di demarcazione tra il periodo Barremiano e il Aptiano, corrispondenti al Cretaceo inferiore ed \u00e8 stato datato a 120 milioni di anni fa. Prima della scoperta della specie \"Eomaia scansoria\", \"Murtoilestes\" era considerato il rappresentante pi\u00f9 antico degli Eutheria."}
{"id": "1924348", "revid": "1543377", "url": "https://it.wikipedia.org/wiki?curid=1924348", "title": "Monte San Daniele", "text": "Il Monte San Daniele, (in sloveno \u0160tanjel, in friulano \"Mont di San Den\u00eal\") \u00e8 una collina di 553\u00a0m della Slovenia occidentale, a 4,8\u00a0km in linea d'aria dalla citt\u00e0 di Gorizia.\nSi trova attualmente al confine tra gli insediamenti di Locca (\"Loke\") e Raunizza (\"Ravnica\") del comune di Nova Gorica. Ai suoi piedi, verso sud-est si trova la sorgente del torrente Liaco (\"Lijak\"), affluente di destra del fiume Vipacco.\nDurante la Prima guerra mondiale fu, assieme al vicino Monte San Gabriele una roccaforte austroungarica.\nLa sua presa venne tentata da parte italiana tra l'11 e il 12 settembre 1917.\nGeografia.\nRappresentato in parte nella carta IGM al 25.000: 40A-IV-NE"}
{"id": "1924350", "revid": "767487", "url": "https://it.wikipedia.org/wiki?curid=1924350", "title": "Matrimonio per colpa", "text": "Matrimonio per colpa (\"Getting away with murder\") \u00e8 un film del 1996 del regista statunitense Harvey Miller.\nTrama.\nJack Lambert \u00e8 un professore di etica la cui vita verr\u00e0 stravolta dalla scoperta che il suo vicino di casa, Max Muller \u00e8 in realt\u00e0 un criminale di guerra nazista.\nQuesti cercher\u00e0 in tutti i modi di difendere la propria reputazione, convincendo i vicini che si tratti solo di uno scambio di persona, ma non riuscir\u00e0 a convincere Jack, che diviene sempre pi\u00f9 certo della vera identit\u00e0 dell'anziano.\nDopo diversi giorni Max riuscir\u00e0 a trovare il modo per fuggire dagli Stati Uniti, Jack decide quindi di rompere gli indugi e provvedere personalmente a fare giustizia.\nCreatosi un alibi si introdurr\u00e0 nel giardino del proprio vicino avvelenando con una siringa le mele dell'albero da cui il vecchio era solito attingere per una spremuta di frutta mattutina.\nLa morte dell'anziano viene archiviata come suicidio e la cosa manda in bestia il professore che cercher\u00e0 con lettere anonime, di spiegare il perch\u00e9 delle sue azioni.\nPoi avviene l'inaspettato, si scopre che Max era veramente innocente, e che il tutto \u00e8 stato solo un tragico scambio di persona.\nAffranto e pentito per l'omicidio di un innocente, Jack si autopunir\u00e0 per il suo insano gesto, sposando Iga, la ben poco attraente figlia dell'anziano vicino, ma nella prima notte di nozze, egli verr\u00e0 a scoprire proprio da lei che in verit\u00e0, suo padre era veramente lo spietato criminale nazista.\nJack sconvolto e in preda all'ira confessa l'omicidio alla moglie, e si prepara ad affrontare il tribunale per poter svelare le reali motivazioni del suo gesto e l'identit\u00e0 di Max, completando cos\u00ec il ciclo della giustizia, per cui il criminale di guerra fu da lui punito per i suoi orrendi crimini ed egli stesso sar\u00e0 punito per averlo ucciso.\nMa ancora una volta il pover\u00f2 Jack si trover\u00e0 contrariato dagli eventi, poich\u00e9 le accuse contro di lui cadranno ed egli si ritrover\u00e0 infelicemente libero.\nUn anno dopo Jack si \u00e8 reso conto che averla fatta franca dopo aver compiuto un omicidio \u00e8 stata una fortuna. \u00c8 tornato insieme alla sua ex-fidanzata, che aveva lasciato come penitenza per aver ucciso Max Muller, che allora credeva innocente. Ora conduce una vita felice, privo di sensi di colpa. Comunque, non sentendosi pi\u00f9 sufficientemente pulito, ha deciso di lasciare l'insegnamento dell'etica per poter studiare legge."}
{"id": "1924352", "revid": "12323", "url": "https://it.wikipedia.org/wiki?curid=1924352", "title": "Repubblica d'Ungheria", "text": ""}
{"id": "1924353", "revid": "984922", "url": "https://it.wikipedia.org/wiki?curid=1924353", "title": "Apache OpenOffice Impress", "text": "Apache OpenOffice Impress, in precedenza OpenOffice.org Impress, \u00e8 un software libero per la creazione di presentazioni informatiche multimediali; fa parte della suite Apache OpenOffice.\nImpress assolve le stesse funzioni del diretto concorrente, Microsoft PowerPoint, ed \u00e8 inoltre capace di esportare presentazioni in file ODP, formato riconosciuto dagli standard ISO e di creare file PDF da esse. Il programma \u00e8 in grado di leggere numerosi formati, incluso il formato .ppt di PowerPoint e il formato .pptx di Office 2007 e 2010.\nCos\u00ec come la suite di cui fa parte pu\u00f2 essere utilizzato su sistemi operativi differenti come GNU/Linux, Microsoft Windows, macOS, Sun Solaris e BSD."}
{"id": "1924354", "revid": "287204", "url": "https://it.wikipedia.org/wiki?curid=1924354", "title": "Sakura taisen - \u00c9cole de Paris", "text": ", \u00e8 una serie di tre OAV giapponesi, legata al franchise \"Sakura Wars\". Questi tre episodi rappresentano uno spinoff della serie OAV \"Sakura taisen - \u014cka kenran\", e presenta i personaggi presentati nel videogioco \"Sakura taisen 3 - Pari wa moeteiru ka\" del 2001.\nTrama.\nUn male oscuro e sconosciuto si aggira per le strade della citt\u00e0 di Parigi, consumando nel suo cammino tutto ci\u00f2 che \u00e8 buono. Tutte le speranza dei cittadini risiedono nella forza di cinque giovani donne, la cui energia \u00e8 in grado di fronteggiare il male. Le cinque giovani sono una novizia, una timida aristocratica, una ladruncola, una artista circense ed una ragazzina giapponese che non si conoscono l'una con l'altra. L'assortito gruppo sar\u00e0 costretto a formerare il \"Paris Fighting Troup\", e combattere il male."}
{"id": "1924358", "revid": "16758", "url": "https://it.wikipedia.org/wiki?curid=1924358", "title": "Campionato europeo di hockey su slittino", "text": "Il campionato europeo di hockey su slittino (o sledge hockey) viene organizzato ogni quattro anni dal Comitato Paralimpico Internazionale. La prima edizione si \u00e8 svolta nel 2005, la seconda nel 2007. Nel 2008 l'IPC ha fissato un calendario per la disputa dei tornei internazionali dello sledge hockey che prevede la disputa dei campionati continentali nell'anno successivo alla disputa delle paralimpiadi. Nel 2014 questo calendario fu nuovamente modificato, con la disputa dei campionati continentali spostata al secondo anno dalle paralimpiadi.\nL'edizione del 2020, che si sarebbe dovuta disputare a \u00d6stersund come la precedente, venne cancellata a causa dell'Pandemia di COVID-19 del 2020 in Europa. "}
{"id": "1924359", "revid": "123311514", "url": "https://it.wikipedia.org/wiki?curid=1924359", "title": "San Giacomo degli Schiavoni", "text": "San Giacomo degli Schiavoni \u00e8 un comune italiano di abitanti della provincia di Campobasso in Molise.\nStoria.\nGi\u00e0 Casale di San Giacomo, nella prima met\u00e0 del Cinquecento fu ripopolato da una colonia di slavi (detti appunto \"Schiavoni\") provenienti dalla Dalmazia, fuggiti dalle invasioni turche e chiamati a ripopolare molte aree molisane distrutte da sisma e carestie.\nSan Giacomo degli Schiavoni, insieme a Palata, Castelmauro, Tavenna, Mafalda, San Biase, Montelongo, era difatti una delle comunit\u00e0 del Molise dove si parlava il croato molisano, sopravvissuto oggi solo ad Acquaviva Collecroce, Montemitro e San Felice del Molise.\nMonumenti.\nChiesa valdese.\nLa Chiesa valdese di San Giacomo sorge nel 1902 grazie alla testimonianza di venditori ambulanti (i \u201ccolportori\u201d) delle Sacre Scritture e anche all'opera di sangiacomesi di ritorno dagli Stati Uniti d'America ove avevano conosciuto la fede evangelica.\nIl primo pastore fu l'avv. Pasquale Lo Re, vulcanico oratore e conferenziere. Il periodo pi\u00f9 significativo per la vita di questa chiesa evangelica (che all'origine contava circa 100 adulti) \u00e8 quello a cavallo delle due guerre mondiali. Era allora pastore Giuseppe Scarinci il quale svilupp\u00f2 una significativa azione di consolidamento della comunit\u00e0 per renderla sempre meglio fedele all'Evangelo. \nLa Chiesa valdese visse un periodo di grande vitalit\u00e0, ma anche di momenti difficili in particolare riguardo alla propria libert\u00e0 di azione. Sia le autorit\u00e0 di polizia (il Prefetto e il Questore di Campobasso) sia le autorit\u00e0 della Chiesa cattolica romana, cercarono con vari mezzi di bloccare o di sopprimere l'opera evangelica di questa comunit\u00e0. Ma la vitalit\u00e0 evangelica non si spense.\nQuello che maggiormente ha danneggiato la Chiesa valdese di San Giacomo fu la disoccupazione nel secondo dopoguerra. Un numero considerevole di membri della Chiesa dovette emigrare al nord d'Italia o in Svizzera o in Germania. Oggi la comunit\u00e0 \u00e8 composta da poche famiglie e solo in estate vi \u00e8 un significativo aumento di fratelli e sorelle che ritornano in paese per il periodo delle vacanze.\nUn vero tempo di libert\u00e0 religiosa \u00e8 iniziato da pochi anni. Una lieta e promettente fase di dialogo ecumenico ha avuto inizio nel gennaio del 1993 con la locale parrocchia cattolica su invito dell'allora vescovo di Termoli-Larino, monsignor Domenico D'Ambrosio.\nParrocchia del Santissimo Rosario.\nRisale al XV secolo, anche se l'aspetto attuale \u00e8 tardo barocco e neoclassico. L'esterno mostra pianta rettangolare con architrave della facciata curvilinea, che segue tutta la copertura sommitale a volta a botte lunettata. La facciata \u00e8 inquadrata da paraste, da un semplice portale con timpano a semicerchio. Le finestre laterali sono cinque per lato, a ventaglio. Il campanile a torre si erge sulla destra, diviso in tre settori da cornici marcapiano, dei quali l'ultimo contiene la cella campanaria. L'interno \u00e8 a due navate, delle quali quella di sinistra \u00e8 molto stretta, ospitante degli altari. Gli altari si trovano anche a destra, piccole nicchie con arco a tutto sesto. Sopra una balaustra dell'ingresso si trova il monumentale organo intagliato.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nEsiste attualmente solo la scuola calcio di Dario Bellomo NDB San Giacomo. Gioca allo Stadio Comunale di San Giacomo degli Schiavoni. La prima squadra non esiste pi\u00f9 dal 2014."}
{"id": "1924361", "revid": "110157", "url": "https://it.wikipedia.org/wiki?curid=1924361", "title": "ICMPv6", "text": "L'Internet Control Message Protocol versione 6 (ICMPv6) \u00e8 l'evoluzione nelle reti IPv6 del protocollo ICMP per le reti IPv4. In essa vengono aggiunte nuove funzionalit\u00e0 che nel protocollo precedente erano demandate ad altri livelli protocollari (come ad esempio ARP o IGMP) e tolte altre che, invece, erano poco usate. Come nel caso della versione precedente, l'ICMPv6 viene utilizzato per monitorare lo stato della rete e per inviare pacchetti di gestione e di errore. Essa \u00e8 descritta nell'RFC 2463.\nStruttura del Pacchetto.\nIn figura \u00e8 mostrata la struttura del pacchetto:\nIl campo Type assume 255 valori possibili, di seguito, per brevit\u00e0, sono riportati i valori pi\u00f9 significativi, per maggiori dettagli consultare l'RFC:\nMessaggi di errore.\nCome nella versione per le reti IPv4, ICMPv6 viene utilizzato per la segnalazione di errori di trasmissione. Un pacchetto ICMPv6 ha la funzione di segnalazione di errori quando il suo campo \"type\" assume un valore che va da 1 a 4; per ogni tipologia di errore il campo \"code\" fornisce una maggiore specificit\u00e0. Viene aggiunto un campo \"parameter\".\nEcho.\nI messaggi di echo, tipicamente inviati mediante il comando ping, servono per verificare la raggiungibilit\u00e0 di un nodo. Questi, analogamente a quanto avviene nel protocollo ICMP, possono essere di due tipi: \"request\" e \"reply\", a seconda del valore assunto dal campo \"type\", ovvero, rispettivamente, 128 o 129. I campi assumono i seguenti valori:\nGroup Management.\nL'ICMPv6 viene utilizzato anche per gestire i gruppi multicast, questa funzione \u00e8 svolta dal protocollo IGMP nelle reti IPv4. Per decidere il gruppo multicast i router o server inviano pacchetti di \"membership query\" e gli host appartenenti ad un gruppo rispondono con un messaggio di \"membership report\". Questi ultimi vengono inviati costantemente dai client e per non provocare un appesantimento della rete un campo di \"maximum response delay\" indica l'intervallo di invio dei \"membership report\". Nel momento in cui un host abbandona il gruppo multicast, viene inviato un ICMPv6 di \"termination\"."}
{"id": "1924369", "revid": "200568", "url": "https://it.wikipedia.org/wiki?curid=1924369", "title": "Guly\u00e1s", "text": ""}
{"id": "1924373", "revid": "287204", "url": "https://it.wikipedia.org/wiki?curid=1924373", "title": "L'onore di Roma", "text": "L'onore di Roma \u00e8 un romanzo storico di Guido Cervo ambientato sul finire del III secolo, pubblicato dalla casa editrice Piemme.\n\u00c8 l'ultimo romanzo della trilogia \"Il legato romano\", preceduto da \"Il legato romano\" e da \"La legione invincibile\".\nTrama.\nNel 280 d.C., dopo aver mosso guerra ai Camavi, popolazione germanica colpevole di essersi dimostrata troppo fedele all'imperatore, l'ambizioso governatore Bonoso, fomentando rivolte nelle campagne e stringendo alleanze con alcune trib\u00f9 barbare con la collaborazione di Proculo, decide di tradire Roma e di costituire in Gallia un regno personale. In un vorticoso giro di amicizie, alleanze e odi implacabili, spetter\u00e0 ancora una volta a Valerio Metronio e alla XXII legione reprimere la ribellione e allo stesso tempo tenere alto l'onore di Roma."}
{"id": "1924381", "revid": "1512523", "url": "https://it.wikipedia.org/wiki?curid=1924381", "title": "Creta", "text": "Creta (: ; in passato anche \"Creti\", ; , AFI: , greco antico: \u039a\u03c1\u03ae\u03c4\u03b7, \"Kr\u1e17t\u0113\", AFI: ) \u00e8 un'isola greca, la maggiore e pi\u00f9 popolosa del Paese e la quinta per estensione (\u00a0km\u00b2) tra quelle del Mediterraneo dopo la Sicilia, la Sardegna, Cipro e la Corsica. Assieme agli isolotti contigui costituisce la periferia di Creta (in \u03a0\u03b5\u03c1\u03b9\u03c6\u03ad\u03c1\u03b5\u03b9\u03b1 \u039a\u03c1\u03ae\u03c4\u03b7\u03c2, \"Perif\u00e9ria Kr\u00edtis\"), una delle province greche, e la diocesi decentralizzata di Creta (in \u0391\u03c0\u03bf\u03ba\u03b5\u03bd\u03c4\u03c1\u03c9\u03bc\u03ad\u03bd\u03b7 \u0394\u03b9\u03bf\u03af\u03ba\u03b7\u03c3\u03b7 \u039a\u03c1\u03ae\u03c4\u03b7\u03c2, \"\u0391pokentrom\u00e9ni Di\u00edkisi Kr\u00edtis\"), una delle prefetture greche, due distinte seppur coestensive autorit\u00e0 con abitanti e capoluogo Candia.\nTra il III e il II millennio a.C. l'isola fu il fulcro della civilt\u00e0 minoica, una delle pi\u00f9 antiche civilt\u00e0 avanzate d'Europa, che aveva in Cnosso, Cidonia e Festo i suoi centri principali. Nel corso dei secoli fu conquistata e abitata da micenei, greci, romani, bizantini, musulmani andalusi, veneziani con una breve parentesi di dominio genovese (1267-1290) e turchi ottomani fino alla definitiva unificazione con lo stato greco nel 1913.\nCreta \u00e8 tra le principali mete turistiche della Grecia per via dei numerosi siti archeologici e naturalistici e per il particolare patrimonio culturale di cui dispone, espresso attraverso specificit\u00e0 linguistiche, letterarie, musicali e gastronomiche.\nGeografia fisica.\nCreta dista circa 95\u00a0km dalla Grecia continentale e costituisce il limite meridionale del mar Egeo e quello settentrionale del mar Libico. Su tutti i lati \u00e8 circondata da un gran numero di isole minori e isolotti, tra cui Gozzo, il punto pi\u00f9 meridionale dell'Europa fisica. . Ha una forma stretta e lunga e separa il mar Egeo dal mar Libico. Il suo terreno \u00e8 in massima parte montuoso e le pianure costituiscono una percentuale modesta del suo territorio. Fra queste la pi\u00f9 importante \u00e8 la piana di Messar\u00e0, posta nella zona centro-meridionale.\nTra i massicci montuosi i pi\u00f9 importanti sono:\nLe coste sono in genere molto frastagliate ma esistono profonde differenze tra la costa settentrionale e quella meridionale.\nLa prima \u00e8 pi\u00f9 densamente popolata a causa delle catene costiere che scendono pi\u00f9 dolcemente verso il mare.\nLa seconda invece \u00e8 perlopi\u00f9 ripida e scoscesa e ha un clima molto pi\u00f9 secco ed \u00e8 stata sempre poco popolata.\nIsole minori.\nNumerose sono le isole e gli isolotti che si trovano a breve distanza da ambedue le coste. Alla costa settentrionale appartiene l'isola di Dia (municipalit\u00e0 di Gouves). Alla costa meridionale appartengono le isole di Gozzo, Mikronissi e Chrysi.\nStoria.\nOrigini.\n risale all'et\u00e0 del bronzo 3000 a.C., e venne definita \"minoica\", termine derivato da Minosse e coniato dall'archeologo britannico Arthur Evans, che riport\u00f2 alla luce la citt\u00e0 di Cnosso a Creta.\nLa vantaggiosa posizione geografica dell'isola favor\u00ec il sorgere di un fiorente impero marittimo che dal Mar Egeo controllava una rete commerciale che raggiungeva l'Egitto, la Siria, le regioni a nord del mar Nero e l'Occidente.\nLa civilt\u00e0 cretese presenta una scrittura geroglifica cuneiforme denominata \"lineare A\", che, a differenza della scrittura \"lineare B\" micenea, non \u00e8 stata ancora decifrata; una testimonianza di questa scrittura \u00e8 la tavoletta di Festo.\nIl centro economico e politico di Creta erano i palazzi. Possiamo benissimo capire che la popolazione non era propensa alla guerra, poich\u00e9 le citt\u00e0 non erano protette da mura.\nGli affreschi ritrovati nei palazzi (come nel caso di Cnosso) ci mostrano scene di cerimonie religiose, processioni, gare tra atleti (la pi\u00f9 famosa era quella del salto del toro chiamata taurocatapsia) a cui anche le donne potevano partecipare come anche in veste di sacerdotesse e nelle processioni e decorazioni con elementi naturalistici. Si pensava che inizialmente si fosse sviluppato un culto della vegetazione. Molti sono infatti i santuari naturali come le grotte, fonti e monti, poich\u00e9 in origine le cerimonie religiose si svolgevano all'aperto, a contatto con la natura. Solo in seguito alcuni locali vennero dedicati al culto anche all'interno dei palazzi. Sulle divinit\u00e0 minoiche si sa poco: l'unica figura ritrovata \u00e8 femminile ed \u00e8 ritratta in tante piccole statuette. In lei gli studiosi riconoscono la grande dea madre che incarna la fertilit\u00e0; \u00e8 accompagnata spesso da serpenti, leoni e uccelli.\nLa decadenza dei Cretesi.\nA Thera, oggi Santorini, attorno al 1620-1610 a.C. esplose un vulcano. Segu\u00ec una catena di terremoti di cui risent\u00ec anche Creta, da quel momento in poi inizi\u00f2 la sua decadenza, di cui non sono state trovate le ragioni. Nel 1400 a.C. circa Creta non seppe resistere all'invasione dei Micenei, un popolo bellicoso della citt\u00e0 di Micene, posta nel Peloponneso: il grande palazzo di Cnosso venne nuovamente distrutto e non fu pi\u00f9 ricostruito.\nIl declino progred\u00ec e acceler\u00f2 nell'XI secolo a.C., quando i Dori occuparono interamente l'isola di Creta. Da allora Creta non si distinse pi\u00f9 dalle altre citt\u00e0 della Grecia; quando altrove fiorivano le \"polis\", l\u00ed vigevano ordinamenti arcaici (leggi di Gortina) e Creta fu importante solo come emporio di mercenari. La costituzione di Gortina, a carattere aristocratico come quella spartana di cui quella cretese fu forse il modello, prevedeva un governo collegiale di dieci cosmi, magistrati appartenenti alla nobilt\u00e0 corrispondenti ai cinque efori spartani i quali governavano la citt\u00e0 con l'assistenza della gherusia, un consiglio di anziani scelti fra gli ex cosmi. Con il dissolvimento dell'impero macedone di Alessandro Magno (IV secolo a.C.) i Cretesi riuscirono a conservare una certa indipendenza e l'economia si volse alla pratica della pirateria.\nPeriodo romano e bizantino.\nL'esercizio della pirateria port\u00f2 Creta in urto con i Romani. Quinto Cecilio Metello Cretico la conquist\u00f2 nel corso di una campagna contro i pirati dal 69 a.C. al 67 a.C.\nNel 34 a.C., a seguito della \"Donazione di Alessandria\", l'isola venne ceduta da Marco Antonio a Cleopatra d'Egitto; fu in seguito conquistata da Ottaviano, dopo la battaglia di Azio contro la flotta egizia. Con la riforma augustea del 27 a.C. venne incorporata nella provincia di Creta e Cirene e con la riforma dioclezianea fu nuovamente separata e fece parte della Diocesi delle Mesie . Con la spartizione definitiva dell'impero alla fine IV secolo d.C. Creta entr\u00f2 a fare parte dell'Impero bizantino.\nDominazione araba.\nSub\u00ec la dominazione araba dall'826 al 961, anno in cui fu riconquistata dal generale bizantino Niceforo Foca, destinato in seguito a salire sul trono imperiale.\nPeriodo veneziano: \"Candia\".\nIn seguito agli eventi della quarta crociata fu occupata dai Veneziani che la tennero dal 1204 al 1669 e presero a chiamare l'isola come la sua capitale, Candia.\nEretta a ducato su modello della madrepatria nel 1212, venne divisa in feudi raccolti in sei regioni, ciascuna assegnata a coloni di uno dei sestieri di Venezia. Il governo autonomo dell'isola venne inoltre organizzato su modello di quello veneziano, attraverso un sistema di assemblee.\nOggetto di numerose e sanguinose rivolte, sia da parte della locale popolazione greca sia dei nobili veneziani ivi residenti (1274, 1277, 1283-1299, 1332-1333, 1341-1348), l'ultima ribellione, quella del 1363-1366, port\u00f2 a una feroce repressione da parte di Venezia, la quale priv\u00f2 Creta della sua autonomia e dei suoi privilegi e la pose sotto il diretto governo della Repubblica, inviandovi stabilmente dei governatori, i provveditori.\nFiorente centro di commerci, divenne il principale possedimento coloniale della Serenissima e suo ultimo baluardo nella secolare lotta contro i turchi.\nPeriodo ottomano: \"Girit\".\nGli Ottomani sbarcarono sull'isola nel 1645 conquistando La Canea e cinsero d'assedio Candia (o \"Iraklio\", capoluogo dell'isola) che capitol\u00f2 il 27 settembre 1669, dopo la strenua difesa di Francesco Morosini, durata ben 23 anni, durante i quali la citt\u00e0 si ridusse a un cumulo di macerie (tra i veneziani i morti furono circa 30\u00a0000, tra i turchi 80\u00a0000) coinvolgendo nobilt\u00e0 e volontari da tutta l'Europa. Nel 1715 capitolava anche la fortezza di Spinalonga, ultimo baluardo della presenza della Serenissima sull'isola.\nDal 1832 al 1840 Creta fu sotto la dominazione egiziana. Nel 1867 una insurrezione fu domata solo parzialmente dall'intervento severo e crudele di Omar Pasci\u00e0. In questo ambito \u00e8 rimasto famoso l'episodio della battaglia di Arkadi, un monastero a sud di Retimo nel quale si erano asserragliati numerosi capi della rivolta. Il 9 novembre 1866 esso fu espugnato, a caro prezzo, dalle truppe turche e tutti i capi della insurrezione restarono uccisi. Nel 1897, a sostegno di una nuova insurrezione, prontamente soffocata dal sultano, scoppi\u00f2 la guerra greco-turca, a cui segu\u00ec l'intervento internazionale, in particolare un contingente di Carabinieri italiani permise la formazione di un Reggimento di Gendarmeria per mantenere l'ordine pubblico, in seguito al quale Creta ottenne uno statuto autonomo, nell'ambito dell'impero ottomano; fu nominato alto commissario il principe Giorgio di Grecia. Nel 1913, dopo la fine delle guerre balcaniche, Creta fu assegnata alla Grecia con il trattato di Londra.\nLa seconda guerra mondiale.\nIl 20 maggio del 1941 le truppe tedesche occupavano Creta con un fulmineo sbarco aereo navale \"Operazione Mercurio\" costringendo le truppe britanniche a una precipitosa ritirata. Questo capitolo della seconda guerra mondiale \u00e8 passato alla storia come battaglia di Creta. L'intervento costituiva il completamento dell'occupazione della penisola balcanica e della Grecia realizzato dalle truppe tedesche che avevano invaso la Grecia dopo il fallimento dell'invasione italiana dell'Epiro e aveva spinto i britannici a intervenire per aprire un fronte balcanico. L'operazione fu affidata soprattutto ai soldati delle truppe paracadutiste guidate dal generale Kurt Student.\nNonostante le alte perdite subite essi riuscirono ad avere ragione delle truppe del Commonwealth - britannici, australiani e neozelandesi - anche se queste avevano nel frattempo ricevuto rinforzi dall'Egitto, mentre a est sbarcava un corpo di spedizione italiano proveniente dal Dodecaneso. Il 1\u00ba giugno 1941 l'isola era completamente in mano all'Asse. Rimase presidiata da Tedeschi e Italiani fino all'8 settembre 1943. In seguito all'armistizio dell'Italia e alla cattura della guarnigione da parte germanica l'isola rimase presidiata dai Tedeschi sino al maggio del 1945.\nCultura.\nCucina.\nUn piatto tipico dell'isola \u00e8 il \"dakos\", una fetta di pane guarnita con pomodori, feta ed erbe locali.\nMusica.\nLa lira cretese \u00e8 lo strumento pi\u00f9 diffuso e suonato nell'isola.\nPolitica.\nSuddivisione amministrativa.\nLa periferia di Creta \u00e8 ripartita in 24 comuni (\"dhimi\") distribuiti in quattro unit\u00e0 periferiche aventi per capoluogo Candia, La Canea, Sitia e Retimo; l'intero territorio corrisponde a una delle sette diocesi istituite con il programma Callicrate, nonch\u00e9 alla chiesa ortodossa di Creta, retta in \"status\" di semi-autonomia da un arcivescovo ma posta sotto la giurisdizione del Patriarcato ecumenico di Costantinopoli.\nComuni.\nA seguito della riforma in vigore dal 1\u00ba gennaio 2011 Creta \u00e8 divisa nei seguenti comuni:\nPrefetture.\nNel vecchio sistema di suddivisione amministrativa, Creta era divisa in 4 prefetture che corrispondono alle attuali unit\u00e0 periferiche.\nEconomia.\nL'economia di Creta \u00e8 prevalentemente basata su servizi e turismo. Tuttavia l'agricoltura svolge un ruolo importante e Creta \u00e8 una delle poche isole greche che possono sostenersi indipendentemente senza turismo. L'economia ha cominciato a cambiare visibilmente negli anni settanta, dato che il turismo ha acquisito importanza. Sebbene agricoltura e allevamento di bestiame siano ancora importanti, a causa del clima e del terreno dell'isola, si \u00e8 registrato un calo della produzione e un'espansione dei servizi (soprattutto nel turismo). Tutti e tre i settori dell'economia cretese (agricoltura, trasformazione-imballaggio, servizi) sono direttamente connessi e interdipendenti. L'isola ha un reddito pro capite molto superiore alla media greca, mentre la disoccupazione \u00e8 di circa il 4%, un sesto di quello del paese in generale. Come in molte regioni della Grecia la viticoltura e gli oliveti sono significativi; vengono coltivati anche aranci e citroni. Fino a poco tempo fa sono state limitate le importazioni di banane in Grecia, pertanto le banane sono state coltivate sull'isola, prevalentemente nelle serre. I prodotti lattiero-caseari sono importanti per l'economia locale e ci sono una serie di formaggi locali come mizithra, anthotyros e kefalotyri.\nInfrastrutture e trasporti.\nAeroporti.\nSull'isola vi sono sei aeroporti di cui tre con traffico commerciale:"}
{"id": "1924382", "revid": "15756", "url": "https://it.wikipedia.org/wiki?curid=1924382", "title": "Camera di commercio italo-russa", "text": "La Camera di Commercio Italo-Russa (abbreviato: CCIR) \u00e8 un'associazione privata non a scopo di lucro che svolge funzioni di supporto e di promozione della cooperazione economica fra Italia e Russia.\nLa Camera di Commercio Italo-Russa si pone lo scopo di contribuire all'incremento delle relazioni economiche tra l'Italia e la Russia favorendo la cooperazione tecnica tra i due Paesi\nL\u2019attivit\u00e0 svolta dalla Camera di Commercio Italo-Russa prevede l\u2019offerta di servizi mirati ad agevolare l\u2019inserimento dell\u2019imprenditoria nei mercati russo e italiano; essi sono forniti in prevalenza ai soci stessi della Camera di Commercio.\nStoria.\nFurono i circoli d'affari italiani ed alcuni enti per il commercio estero dell'URSS a volere la costituzione della Camera di commercio italo-sovietica.\nL'idea si concretizz\u00f2 nel 1963 quando l'allora presidente del Consiglio dell'URSS, A.N. Kossygin, a Genova per la prima grande esposizione sovietica del dopoguerra, ne parl\u00f2 con Vittorio Valletta e Franco Marinotti, che ne divenne poi primo presidente.\nNel 1964, la Fiat, la Snia, la Montecatini, la Edison, la Pirelli, l\u2019Olivetti, l\u2019Eni per parte italiana e la Camera di Commercio per l'\u2019URSS, il Sojuzneftexport, il Mashinoimport, il Tekhmashimport, il Vneshtorgbank per parte sovietica, unitamente ad altre primarie aziende italiane ed enti commerciali sovietici, formarono il gruppo di soci fondatori firmando l'accordo costitutivo camerale.\nAlle discussioni parteciparono i personaggi pi\u00f9 significativi della finanza e dell'industria italiana. Tra gli altri Gianni Agnelli che sigl\u00f2 poi il primo e pi\u00f9 importante contratto di collaborazione tra l'Italia e l'URSS: la costruzione di Togliattigrad.\nDopo l'accordo di collaborazione firmato con la Camera di commercio dell'URSS, la Camera apr\u00ec nel 1972 il proprio ufficio di rappresentanza a Mosca, che fu inaugurato dal presidente del Consiglio italiano, Giulio Andreotti. Seguirono gli accordi con il Comitato per la Scienza e la Tecnica e con l'Accademia delle Scienze.\nNel marzo del 1992, adeguandosi alla nuova realt\u00e0 geo-politica, si rinomina Camera di Commercio Italo-Russa.\nNel 1994 la Camera di commercio italo-russa \u00e8 stata riconosciuta nel Trattato bilaterale di amicizia e cooperazione quale una delle strutture atte ad ampliare i rapporti economico-commerciali e, grazie a questo riconoscimento, le \u00e8 stata affidata la segreteria operativa (parimenti all'ICE e alla Camera di commercio della Federazione russa) del Comitato imprenditoriale italo-russo per la cooperazione economica sotto l'egida del Consiglio italo-russo per la cooperazione economico-industriale e finanziaria.\nI presidenti che si sono succeduti nel corso di questi anni alla guida della CCIR sono stati Franco Marinotti (1964-1967), Luigi Crosti (1967-1970), Raffaele Girotti (1970-1976), Niccol\u00f2 Gioia (1976-1979), Nicola Tuffarelli (1979-1982), Rinaldo Ossola (1982-1990), Ruggero Ferrero (1990-1993), Victor Uckmar (1993-1995) fino all'attuale presidente Rosario Alessandrello.\nUn'estensione territoriale enorme\u00a0\u2013 circa 50 volte l'Italia\u00a0\u2013 le profonde differenze etniche, culturali, che sono anche spesso causa di un approccio diverso verso l'avvento dell'economia di mercato, leggi e regolamenti locali talvolta non in armonia con quelli federali; un cambiamento epocale, una trasformazione rapida, convulsa, confusa e con alcune incertezze: e questo il quadro in cui ha svolto e svolge tutt'oggi la propria attivit\u00e0 la Camera di Commercio Italo-Russa, costituendo uno dei pochi elementi di continuit\u00e0 reale cui far capo nella situazione sopra descritta.\nNel 2001 ha svolto un ruolo preminente nell'organizzazione e gestione della visita ufficiale in Russia del Presidente di Confindustria Antonio d'Amato e di circa 50 operatori al seguito. Nell'ottobre dello stesso anno la Camera di Commercio Italo-Russa ha dato il proprio supporto organizzativo alla visita in Italia del Sindaco di Mosca Jurij Luzhkov, che \u00e8 giunto a Milano a capo di una delegazione di 120 imprenditori russi, per i quali si sono organizzati incontri con operatori italiani per individuare eventuali opportunit\u00e0 di collaborazione.\nNell'aprile 2002 la CCIR \u00e8 intervenuta alla conferenza sulla promozione del sistema di \u201cleasing\u201d, organizzata a Mosca, cui hanno preso parte circa 170 aziende, russe e italiane e che ha gi\u00e0 prodotto risultati concreti (es. sulla lavorazione del granito, delle colle per uso edilizio, ecc\u2026).\nInoltre, ha svolto e svolge opera di promozione anche nel settore dell'alta moda con sfilate di firme italiane a S.Pietroburgo, Mosca (per la prima volta nella storia, la Maison Fendi al Teatro Bolshoj) e Omsk.\nLa Camera di commercio italo-russa, inoltre, nel corso del 2003 in occasione delle celebrazioni del III Centenario della Fondazione della citt\u00e0 di San Pietroburgo ha supportato e condiviso gli sforzi della Fondazione \u201cCentro per lo sviluppo dei rapporti Itali Russia\u201d, che in stretto contatto con il Ministero degli affari esteri e la Presidenza del Consiglio dei ministri si \u00e8 fatta carico di raccogliere tutte le informazioni, costituendo un vero e proprio cartellone delle iniziative in programma a San Pietroburgo e in Italia e, quindi, con l'ausilio tecnico del Poligrafo dello stato, ha dato vita al catalogo generale \"L'Italia per San Pietroburgo 300\".\nIl 29 giugno 2009 a Mosca si sono festeggiati i 45 anni della Camera di commercio italo-russa, alla presenza del Ministero dello sviluppo economico, Claudio Scajola, del vice-ministro dell'industria e commercio della Federazione russa, Vladimir Salamatov, e dei rappresentanti delle maggiori imprese italiane e russe. Nonostante la crisi degli ultimi tempi, il progresso dei rapporti italo-russi \u00e8 in continua evoluzione. Negli scambi commerciali con la Russia, l'Italia occupa una posizione privilegiata, al secondo posto in Europa e al terzo nel mondo. La qualit\u00e0 del rapporto \u00e8 influenzata sia dalla formazione dei nuovi meccanismi di finanziamenti interbancari\u00a0\u2013 data la presenza sul territorio russo delle pi\u00f9 importanti banche italiane\u00a0\u2013 sia dai significativi investimenti operati dalle pi\u00f9 importanti imprese italiane (Eni, Enel, Finmeccanica, Gruppo Merloni, Gruppo Marcegaglia, Duferco, Marazzi Group, Concorde, Mapei, etc.) infine, sia dal legame culturale che dalla stima reciproca dei due Paesi.\nIn occasione dei primi 50 anni, il 27 maggio 2014 la CCIR ha convocato a Mosca l\u2019Assemblea Generale dei Soci, invitando i rappresentanti delle oltre 300 aziende sue associate a ratificare quanto deliberato nel corso del Consiglio di Amministrazione tenutosi il 28 marzo 2014 a Milano. La riunione, svoltasi nella Sala Congressi dalla Camera di Commercio e Industria della Federazione Russa (TPP RF), \u00e8 stata un\u2019occasione per rivedere il cammino percorso fino ad oggi ed individuare le principali linee guida per il futuro.\nIl 4 giugno 2019 a Mosca durante l\u2019Assemblea Generale dei Soci CCIR ha festeggiato la ricorrenza del 55\u00ba anno dalla costituzione della Camera. I lavori assembleari si sono tenuti presso il Congress Centre della Camera di Commercio e Industria della Federazione Russa (TPP FR), dopo la riunione a porte chiuse del Consiglio d\u2019Amministrazione. I Soci presenti hanno esaminato i risultati raggiunti dalla Camera nel 2018 e nei primi mesi del 2019, ma soprattutto discusso delle attivit\u00e0 in programma e fornito spunti per l\u2019impostazione delle linee guida future; hanno inoltre ratificato i cambiamenti intercorsi nella composizione del CdA, nonch\u00e9 il budget ed il bilancio d\u2019esercizio. Sono state riconfermate le cariche a Milano del Segretario Generale, Leonora Barbiani, e del Vice Segretario Generale, Sergey Kozlov; a Mosca del Direttore Generale, Yury Agapov, e del Direttore, Marisa Florio. Terminata l\u2019Assemblea, si \u00e8 riunito il nuovo Consiglio d\u2019Amministrazione, che ha conferito a Rosario Alessandrello la carica di Presidente Onorario con parere consultivo e deleghe speciali rilasciate dal nuovo Presidente, in considerazione di tutti gli sforzi compiuti e dei risultati raggiunti durante la sua lunga gestione a capo della CCIR. Contestualmente il Consiglio ha proposto e nominato Vincenzo Trani quale successore dell\u2019Ing. Alessandrello alla guida della Camera di Commercio Italo-Russa per il prossimo triennio. Presidente e Fondatore di General Invest S.p.A. (Gruppo Mikro Kapital), nonch\u00e9 gi\u00e0 Vice Presidente della CCIR, Vincenzo Trani ha ricevuto l'incarico per il ruolo di dirigente della Camera in quanto imprenditore da 20 anni in Russia ed esperto conoscitore sia del mercato italo-russo sia della realt\u00e0 camerale, con un network di rilievo in entrambi i Paesi.\nLa missione.\nLa CCIR ha lo scopo di contribuire allo sviluppo della collaborazione economica, commerciale, tecnica, giuridica, scientifica e culturale tra l'Italia, la Federazione russa e gli altri stati della CSI, nonch\u00e9 tra gli operatori dei suddetti Paesi e di favorire la creazione di un clima di fiducia e fattiva collaborazione tra gli imprenditori italiani e russi.\nPer potenziare ed agevolare gli scambi economico-commerciali tra i due Paesi, la Camera di Commercio Italo-Russa, a stretto contatto ed in collaborazione con le Istituzioni italiane e russe, opera su due piani paralleli, che si integrano e si completano:\nL'attivit\u00e0 della CCIR si svolge in assidua e stretta collaborazione con le ambasciate, i ministeri e le altre istituzioni dei due Paesi.\nA dimostrazione di ci\u00f2, il primo consigliere economico e commerciale dell'ambasciata d'Italia a Mosca e il presidente della rappresentanza commerciale presso l'ambasciata della Federazione russa a Roma sono membri di diritto del consiglio di amministrazione della Camera di Commercio Italo-Russa."}
{"id": "1924385", "revid": "1700364", "url": "https://it.wikipedia.org/wiki?curid=1924385", "title": "Sakura Shinguji", "text": " \u00e8 un personaggio della serie di anime e videogiochi \"Sakura Wars\", ideata da \u014cji Hiroi. Il character design del personaggio \u00e8 di K\u014dsuke Fujishima. Sakura \u00e8 doppiata in originale da Chisa Yokoyama.\nSakura \u00e8 uno dei membri della \"Flower Division\", un immaginario corpo speciale dell'esercito giapponese di inizio secolo, specializzato nel combattere le forze del male ed i demoni, attraverso l'utilizzo della propria energia psichica.\nBiografia del personaggio.\nOriginaria di Sendai, Sakura \u00e8 la figlia del colonnello Kazuma Shinguji, che aveva lavorato agli ordini del generale Yoneda, durante la guerra demoniaca, che aveva afflitto il Giappone anni prima. Come suo padre, Sakura ha ereditato il \"sangue dei distruttori del male\", che combinato con ci\u00f2 che \u00e8 conosciuto come i \"tre sacri tesori\", pu\u00f2 essere utilizzato per sigillare il male, anche se a costo della propria vita.\nSeguendo i passi del proprio genitore, Sakura impara l'arte della spada dalla lunga lama del nord, allo scopo di guadagnare il diritto di utilizzare la spada del padre, la \"Spirit Sword Arataka\". Fu il generale Yoneda in persona a recarsi a Sendai per convincere Sakura ad unirsi alla \"Flower Division\", convinto che il suo contributo potrebbe solo rafforzare la squadra. La giovane Sakura quindi si trasferisce a Tokyo per difendere la capitale, come fece suo padre prima di lei.\nEssendo l'ultima arrivata nella \"Flower Division\", Sakura non ha vita facile con le compagne. Sakura deve infatti colmare la propria inesperienza, e dimostrare a se stessa ed alle compagne le proprie capacit\u00e0, al fine di essere accettata all'interno del gruppo. Alla fine, Sakura si dimostrer\u00e0 una compagna leale, ed un ottimo elemento per la\"Flower Division\", sia sul campo di battaglia che sul palco.\nLa difficolt\u00e0 maggiore per Sakura sar\u00e0 quella di comandare \"koubu\", il suo mecha, mosso dall'energia spirituale del pilota. Infatti la totale incapacit\u00e0 iniziale di Sakura, unita all'incontrollabit\u00e0 della sua enorme forza psichica, porter\u00e0 la ragazza in pi\u00f9 di una occasione a creare incidenti e caos. Col tempo Sakura riuscir\u00e0 ad entrare in confidenza con il proprio mecha diventando uno dei migliori piloti della \"Flower Division\".\nAccoglienza.\nRetrospettivamente, la rivista \"Famits\u016b\" ha classificato Sakura Shinguji come la ventitreesima eroina pi\u00f9 famosa dei videogiochi degli anni '90."}
{"id": "1924386", "revid": "297031", "url": "https://it.wikipedia.org/wiki?curid=1924386", "title": "Nikk\u014d (monaco buddhista giapponese)", "text": "La vita e le opere.\nByakuren Ajari Nikk\u014d Sh\u014dnin nacque l'8 marzo 1246 a Kajikazawa nel distretto di Koma della Provincia di Kai, l'attuale prefettura di Yamanashi in Giappone.\nRimasto orfano del padre in tenera et\u00e0, la madre si rispos\u00f2 e and\u00f2 a vivere in un'altra famiglia, per cui fu cresciuto dal nonno materno.\nA sette anni entr\u00f2 nel tempio di scuola Tendai, lo Shijuku-in (\u56db\u5341\u4e5d\u9662), nella Provincia di Suruga, dove studi\u00f2 tra l'altro letteratura Cinese e Giapponese, poesia e calligrafia.\nNel 1258, Nichiren visit\u00f2 il tempio Jisso-ji (\u5be6\u76f8\u5bfa), che era strettamente affiliato con il Shijuku-in, per svolgere delle ricerche sul \"Sutra del Loto\". Nikk\u014d, allora dodicenne, conobbe Nichiren Daishonin ed ebbe la possibilit\u00e0 di servirlo. Fortemente colpito dalla nobilt\u00e0 di carattere del maestro, divenne suo discepolo ricevendo il nome religioso di Hoki-bo Nikk\u014d.\nMeno di tre anni dopo, Nichiren scrisse una rimostranza al governo di Kamakura con il titolo di \"Rissh\u014d Ankoku Ron\" (\u7acb\u6b63\u5b89\u56fd\u8ad6, Assicurare la pace nel paese attraverso la propagazione del vero Buddhismo, 1260). A seguito di questa protesta fu esiliato nella penisola di Izu. Venuto a sapere dell'esilio, Nikk\u014d si diresse a piedi dal suo maestro, e da quel momento non lo lasci\u00f2 mai, nemmeno quando fu nuovamente esiliato, sull'isola di Sado.\nNikk\u014d si attiv\u00f2 subito per acquisire nuovi e numerosi proseliti per la nuova scuola buddhista giapponese fondata da Nichiren, soprattutto nelle aree di Kai, Suruga, Izu e Totomi.\nSecondo la tradizione della scuola Nichiren Sh\u014dsh\u016b (\u65e5\u84ee\u6b63\u5b97), fondata da Nikk\u014d, Nichiren nomin\u00f2 Nikk\u014d come suo successore in due differenti documenti: il primo, denominato \"Linfa vitale della Legge\", fu redatto sul Monte Minobu nel settembre del 1282; il secondo fu scritto nella residenza di Ikegami, il giorno stesso della sua morte, il 13 ottobre 1282.\nIn questo secondo documento, secondo la scuola buddhista Nichiren Sh\u014dsh\u016b, Nichiren avrebbe affidato il tempio Kuon-ji (\u4e45\u9060\u5bfa) sul Monte Minobu alla guida di Nikk\u014d, nominandolo \"Gran Maestro della propagazione\" e suo legittimo successore.\nQuesta ricostruzione da parte della scuola buddhista Nichiren Sh\u014dsh\u016b non \u00e8 tuttavia riconosciuta come autentica da un'altra scuola, sempre del Buddhismo Nichiren, la Nichiren-sh\u016b (\u65e5\u84ee\u5b97), fondata da un altro discepolo di Nichiren, Nik\u014d (\u65e5\u5411, 1253-1314). E anche gli studiosi ritengono che i fatti siano andati altrimenti.\nSecondo queste ricostruzioni storiche, Nichiren non avrebbe designato alcun successore al momento della sua morte, limitandosi ad affidare ai suoi sei discepoli pi\u00f9 anziani la continuazione della sua opera e la cura del tempio da lui fondato, il Kuon-ji sul Monte Minobu. Ma mentre Nikk\u014d e Nichiji gi\u00e0 abitavano nei pressi di questo tempio, gli altri quattro discepoli non poterono raggiungere il monte perch\u00e9 costretti nella capitale Kamakura dal ministro della Guerra, Nagasaki Yoritsuna, fiero oppositore della scuola.\nNel 1285 Nikk\u014d, dietro richiesta di Hakiri Sanenaga (\u6ce2\u6728\u4e95\u5b9f\u9577, 1222\u201397) signore della parte meridionale dell'attuale provincia di Kai dove aveva sede il tempio Kuon-ji e protettore della scuola, assunse l'incarico di abate del tempio. Raggiunto nel 1288 da Nik\u014d, il quale era riuscito ad aggirare l'obbligo di permanere a Kamakura, ebbe presto con lui un duro scontro dottrinale. Il contendere fu determinato dal fatto che Sanenaga aveva offerto devozione ad una immagine del Buddha \u015a\u0101kyamuni. Secondo Nikk\u014d il fatto che questa immagine non era affiancata dalle immagini dei quattro discepoli, lo indicava come Buddha storico e non come espressione del Buddha originario (eterno), e quindi una pratica non consentita dalla scuola. Per Nik\u014d, invece, questa pratica non contraddiceva gli insegnamenti di Nichiren.\nHakiri Sanenaga si schier\u00f2 con Nik\u014d, obbligando Nikk\u014d nel 1289 a lasciare il Kuon-ji. Lo scisma tra i due discepoli di Nichiren port\u00f2 alla fondazione di due differenti scuole: la Nichiren-sh\u016b che ha in Nik\u014d il fondatore e la Nichiren Sh\u014dsh\u016b (denominata originariamente come scuola \"K\u014dmon-ha\", \u8208\u9580\u6d3e) che invece riserva a Nikk\u014d questo ruolo.\nAccompagnato dai suoi discepoli, tra cui il suo successore Nichimoku (\u65e5\u76ee, 1260-1333), Nikk\u014d trasfer\u00ec il Gohonzon e le ceneri di Nichiren nell'area del Fuji, fondando, nel 1290, a Oishi-ga-hara nella provincia di Suruga, un nuovo tempio, il Taiseki-ji (\u5927\u77f3\u5bfa) su un terreno di propriet\u00e0 di Nanjo Shichirojiro Tokimitsu (1259?-1332), signore della provincia di Fuji Ueno e suo seguace.\nNel 1292 Nikk\u014d si trasfer\u00ec nuovamente, in un eremo a Kitayama, che venne trasformato, nel 1298, in un tempio denominato Honmon-ji (\u672c\u9580\u5bfa). Nikk\u014d ricopr\u00ec il ruolo di abate di questi due templi fino alla sua morte.\nMor\u00ec serenamente all'et\u00e0 di 84 anni, il 7 febbraio del 1333, dopo aver trasmesso il lignaggio a Nichimoku. Ancora oggi, il 7 febbraio, al Taiseki-ji e negli altri templi della Nichiren Sh\u014dsh\u016b, viene celebrata la cerimonia di Koshi-e, in commemorazione della morte del fondatore Nikk\u014d. Ogni anno, i monaci del Taiseki-ji si recano nei pressi del fiume Shojin per raccogliere l'erba peperina di cui Nikk\u014d pare si nutrisse durante la sua vita austera. Queste piante, dalle foglie simili alle felci, vengono poi offerte assieme a tavolette memoriali per defunti ai Gohonzon del Tempio.\nSecondo lo studioso Murano Senchu Nikk\u014d non elabor\u00f2 alcuna nuova dottrina rispetto a quelle impartite dalsuo maestro: il ritenere Nichiren espressione del Buddha originario (o \"Buddha eterno\", giapp. \u672c\u4f5b \"Honbutsu\") e la proibizione di venerare comunque immagini sacre, come quella del Buddha \u015a\u0101kyamuni, ambedue caratteristiche dottrine della Nichiren Sh\u014dsh\u016b apparterrebbero, in realt\u00e0, a Nichiu (\u65e5\u6709, 1409-1482), nono abate del Taiseki-ji, e ai suoi successori e \u00abnon si possono far risalire all'influenza di Nikk\u014d\u00bb."}
{"id": "1924390", "revid": "204012", "url": "https://it.wikipedia.org/wiki?curid=1924390", "title": "Sindrome di Aicardi", "text": ""}
{"id": "1924393", "revid": "599013", "url": "https://it.wikipedia.org/wiki?curid=1924393", "title": "Auditorium Comunale di Cagliari", "text": "LAuditorium Comunale \u00e8 un teatro di Cagliari, situato in piazzetta Dettori, nel quartiere della Marina. Ha sede nella ex chiesa di Santa Teresa.\nStoria e descrizione.\nLa chiesa di Santa Teresa venne eretta nel corso del XVII secolo dai Gesuiti. La costruzione venne completata nel 1691, data che compare in una lapide posta sulla facciata. Adiacente alla chiesa si trovava il collegio dei Gesuiti, fondato nel 1611.\nLa Compagnia di Ges\u00f9 rest\u00f2 nel complesso fino al 1773, anno della soppressione dell'ordine. Se ne riappropri\u00f2 nel 1822, per abbandonarlo definitivamente nel 1848, quando chiesa e collegio divennero propriet\u00e0 del Demanio dello Stato. Dal 1884 al 1929 la chiesa, sconsacrata, ospit\u00f2 l'Archivio di Stato. Successivamente l'edificio fu sede della Giovent\u00f9 Italiana del Littorio e nel 1943 sub\u00ec gravi danni in seguito ai bombardamenti. Nel dopoguerra la ex chiesa cominci\u00f2 ad essere utilizzata come sala per concerti. L'interno venne definitivamente trasformato e adattato alla funzione di auditorium tra il 1982 e il 1984. L'esterno dell'auditorium \u00e8 caratterizzato dalla cupola su tamburo ottagonale, visibile dalla via Principe Amedeo. La facciata si sviluppa su due ordini, divisi da una trabeazione, retta dalle quattro lesene che scandiscono l'ordine inferiore. Il prospetto presenta coronamento a \"lucerna di carabiniere\", ovvero a doppia inflessione. All'apice \u00e8 presente lo stemma della Compagnia di Ges\u00f9. All'interno, dopo i lavori degli anni ottanta, non \u00e8 pi\u00f9 possibile leggere l'originaria pianta della chiesa di Santa Teresa, a croce latina, navata unica, transetto e cappelle laterali. Una seconda, profonda e definitiva ristrutturazione tra il 1998 e gli inizi del 2000, port\u00f2 il teatro a essere definito dai cittadini la \u201cbomboniera\u201d di Cagliari.\nNello stesso 2000 l\u2019allora amministrazione comunale decise di assegnare tramite bando pubblico il teatro. Vinse il bando Luca Lai (fondatore azienda Niloluce), direttore fino alla fine del 2009. La nuova gestione, grazie alla volont\u00e0 del Comune di Cagliari, valorizzer\u00e0 questo stupendo teatro aprendolo maggiormente alla citt\u00e0 e alle compagnie teatrali di qualit\u00e0 prive di uno spazio proprio.\nGli amanti del teatro hanno un nuovo spazio situato oltretutto nel quartiere Marina, sempre pi\u00f9 cuore pulsante della citt\u00e0.\nFine 2009 \u00e8 diventato anche la sede della Scuola d'Arte Drammatica di Cagliari (tra le pi\u00f9 prestigiose d'Italia) diretta da Lelio Lecis. Dal gennaio 2010 \u00e8 partita la stagione dell'Auditorium Comunale intitolata \u201cCagliari a teatro\u201d."}
{"id": "1924394", "revid": "1869172", "url": "https://it.wikipedia.org/wiki?curid=1924394", "title": "13th Star", "text": "13th Star \u00e8 il nono album del cantante Fish, pubblicato nel 2007 dalla Chocolate Frog Records."}
{"id": "1924395", "revid": "1048993", "url": "https://it.wikipedia.org/wiki?curid=1924395", "title": "Anita Farra", "text": "Biografia.\nNata a Venezia nel 1905, inizia a frequentare piccole compagnie teatrali della regione, l'arrivo al cinema avverr\u00e0 solo nel 1936 con il film \"Bertoldo, Bertoldino e Cacasenno\", con la regia di Giorgio Simonelli.\nLa carriera di attrice cinematografica composta di circa 31 film, nel periodo di circa 40 anni, \u00e8 oltremodo discontinua, la Farra non riuscir\u00e0 mai ad uscire da parti secondarie ed abbandoner\u00e0 il lavoro per il grande schermo nel 1975, continuando a lavorare in teatro. Saltuarie anche le partecipazioni a programmi radiofonici degli anni trenta e quaranta dell'EIAR e della RAI.\nLavora spesso in Spagna, partecipando anche alla sceneggiatura del film \"Buongiorno, Madrid!\".\nIl doppiaggio a Madrid.\nNella primavera del 1943, la Farra si reca in Spagna per una serie di coproduzioni italo-ispaniche, suoi compagni di viaggio e lavoro sono Emilio Cigoli, Felice Romano, Franco Coop, Nerio Bernardi e Paola Barbara che gi\u00e0 si trovava a Madrid insieme al marito, il regista Primo Zeglio. Dopo aver finito l'impegno con la produzione, il gruppo di attori italiani, considerate le condizioni di viaggio in tempo di guerra e lo stato dell'ordine in Italia, decide di rimanere nella capitale spagnola in attesa della fine degli avvenimenti bellici. Vengono contattati da un rappresentante della 20th Century Fox che offre loro la possibilit\u00e0 di lavorare al doppiaggio, in lingua italiana, delle pellicole della casa statunitense, per fare in modo, che a guerra finita, le pellicole potessero essere inserite nei circuiti delle sale italiane, considerato il fermo degli stabilimenti di doppiaggio a Roma.\nIl gruppo di attori si mette al lavoro in uno studio di Madrid, dove vengono doppiate diverse pellicole tra cui \"Com'era verde la mia valle\", \"La zia di Carlo\", \"Il segno di Zorro\", \"Il sospetto\" e \"Il pensionante\". Queste pellicole arrivarono in Italia al seguito delle truppe di liberazione americane e dopo poco distribuite in visione nelle pubbliche sale.\nAlla met\u00e0 del 1945 gli attori fecero ritorno a Roma, dove ripresero in breve tempo il loro lavoro abituale."}
{"id": "1924396", "revid": "287204", "url": "https://it.wikipedia.org/wiki?curid=1924396", "title": "Artur Taymazov", "text": " In carriera ha vinto la medaglia d'oro ai Giochi olimpici estivi di e quella d'argento a . Il Comitato Olimpico Internazionale (CIO), a seguito della scoperta di diversi illeciti legati al doping, gli ha revocato le medaglie d'oro vinte ai Giochi olimpici di e .\nCarriera.\nArtur Taymazov entra nel giro della lotta nel 1990, all'et\u00e0 di undici anni. Conquista il suo primo titolo nel 1998 ai campionati mondiali giovanili, nella categoria 95\u00a0kg, sotto nazionalit\u00e0 russa.\nNel 2000 vince ben tre titoli: durante le qualificazioni per Sydney 2000, arriva primo nella categoria 130\u00a0kg; un mese dopo, in aprile, Artur \u00e8 campione asiatico e finalmente giunto alle olimpiadi, ottiene un buon secondo posto alle spalle del russo David Musul'bes. Nel frattempo pochi mesi prima della qualificazioni per Sydney 2000 il giovane viene naturalizzato uzbeko.\nUn anno dopo, nel 2001, arriva secondo a Sofia 2001, alle spalle nuovamente della sua bestia nera, David Musulbes; questo sar\u00e0 l'unico risultato di prestigio di quell'anno.\nNel 2002, non riesce a replicare le ottime prestazioni ottenute a Sofia; ottiene infatti soltanto un ottavo posto ai campionati mondiali, facendosi rubare il titolo di vicecampione dal cubano Alexis Rodriguez Valera. Nell'ottobre dello stesso anno per\u00f2, Artur riesce a giungere primo ai Giochi Asiatici battendo in finale l'iraniano Abbas Jadidi.\nIl 2003 \u00e8 finalmente l'anno della consacrazione; dopo aver ottenuto un secondo ed un ottavo posto, Artur riesce finalmente a strappare la medaglia d'oro ai campionati mondiali del 2003 tenutisi a New York; di fronte al pubblico statunitense l'uzbeko sconfigge in finale il padrone di casa, Kerry McCoy.\nL'anno seguente Taymazov riesce a replicarsi ad Atene 2004; nella categoria 120\u00a0kg. Artur batte in finale un altro iraniano, il ventottenne Alireza Rezaie. \nNel settembre del 2005 si tengono nuovamente i campionati mondiali e, complice forse le energie sprecate per ottenere l'oro ad Atene, Artur arriva solamente decimo; \u00e8 l'anno pi\u00f9 nero per l'uzbeko.\nSe il 2005 \u00e8 l'anno pi\u00f9 nero, il 2006 l'anno perfetto; ottiene infatti tre primi posti. Uno ai Golden Grand Prix, precedendo il kazako Marid Mutalimov; uno ai campionati del mondo, riprendendosi il titolo e uno ai Giochi Asiatici asfaltando l'iraniano Fardin Masoumi Valadi.\nNel settembre del 2007, Taymazov perde nuovamente lo scettro di campione del mondo; il lottatore in grado di strappare il titolo all'uzbeko \u00e8 il russo Beylal Makhov. Taymazov arriva solo terzo condividendo il bronzo con l'ucraino Vadim Tasoev.\nSi arriva quindi all'agosto del 2008; il palcoscenico \u00e8 prestigioso: Pechino 2008. L'uzbeko vuole a tutti i costi difendere il titolo di Atene; questo gli riesce dopo una fantastica cavalcata. Al primo turno scende in campo contro l'azerbaigiano Ali Isayev; la vittoria \u00e8 netta (6-3 il risultato finale). Ai quarti e in semifinale cadono uno dopo l'altro, sotto i colpi di Taymazov, il cubano Disney Rodriguez (7-1) e lo David Musu\u013ebes (che in questa edizione gareggia per la Slovacchia) (vittoria di misura per 2-0). Il vero capolavoro per\u00f2 \u00e8 la finale: in due round l'uzbeko non \u00e8 mai andato sotto, tre punti il primo round, un punto il secondo, superando cos\u00ec il russo Bakhtiyar Akhmedov.\n\u00c8 stato allentato di Salim Kirkisbayevitch Abdualev e Akhrol Ruziev.\nSuccessivamente, nel 2016 il suo campione di urine fu ri-testato e fu scoperta una sostanza dopante; il CIO, pertanto, decise di squalificare Taymazov e di privarlo della medaglia d'oro vinta a Pechino.\nNel 2019, le analisi dell'agenzia antidoping sui campioni prelevati ai Giochi olimpici di Londra hanno rinvenuto la presenza di turinabol, uno steroide proibito. Il CIO gli ha pertanto revocato la medaglia d'oro vinta durante la manifestazione."}
{"id": "1924411", "revid": "84184", "url": "https://it.wikipedia.org/wiki?curid=1924411", "title": "Roesler Franz", "text": ""}
{"id": "1924412", "revid": "729019", "url": "https://it.wikipedia.org/wiki?curid=1924412", "title": "Guido San Martino Valperga", "text": "Fu senatore del Regno d'Italia nella XVI legislatura."}
{"id": "1924414", "revid": "599013", "url": "https://it.wikipedia.org/wiki?curid=1924414", "title": "Ruggero Pertile", "text": "Biografia.\nIl suo esordio in maratona risale al 1999, quando a Venezia ferma il cronometro sul tempo di 2h 15' 00\u201d.\nNel 2000 alla Maratona Sant'Antonio di Padova Pertile \u00e8 vittima di un infortunio poco dopo met\u00e0 gara, mentre nel 2001 \u00e8 coinvolto in uno spiacevole quanto incredibile episodio di disorganizzazione nella Maratona di Firenze: al 36\u00ba km di gara, mentre si trova in seconda posizione e sta correndo con una proiezione finale di 2h 11', Pertile si ritrova fuori percorso a causa di un'errata indicazione, vanificando cos\u00ec quella che si profilava una ottima prestazione.\nMa nella Maratona di Milano del 2002 Pertile ottiene il suo riscatto: in questa occasione fa registrare il quinto tempo italiano dell'anno (2h 10' 38\u201d).\nIl 27 aprile 2003 corre nuovamente la Maratona Sant'Antonio di Padova, giungendo quarto e registrando un tempo di 2h 10' 52\u201d e guadagnandosi la convocazione in azzurro per i Campionati del mondo di atletica leggera di Parigi svoltisi lo stesso anno.\nNel 2006 giunge primo alla Maratona Sant'Antonio di Padova, e con questo risultato diviene Campione Italiano di Maratona.\nNello stesso anno partecipa ai Campionati europei di atletica leggera a G\u00f6teborg, dove purtroppo \u00e8 costretto al ritiro lungo i 42\u00a0km di maratona.\nAll'Olimpiade di Pechino ha rappresentato l'Italia insieme ad Ottaviano Andriani e al campione olimpico di Atene 2004, Stefano Baldini. In questa occasione giunge 15\u00ba con un tempo di 2h 15' 39\".\nNel 2010 \u00e8 arrivato 4\u00ba nella maratona dei Campionati europei e ha vinto la maratona di Torino in 2h10'58\".\nNel 2012 si \u00e8 piazzato al 10\u00ba posto nella maratona alle Olimpiadi di Londra, secondo tra gli atleti europei.\nNel 2014 si \u00e8 piazzato al 7\u00ba posto nella maratona dei Campionati europei.\nAi campionati del mondo di atletica leggera 2015 di Pechino conquista il miglior risultato in carriera, classificandosi al 4\u00ba posto.\nNel 2016 Pertile riconquista la vittoria alla Maratona Sant'Antonio di Padova, in 2h 12' 17\"."}
{"id": "1924419", "revid": "1776051", "url": "https://it.wikipedia.org/wiki?curid=1924419", "title": "Nicola Schiavoni Carissimo", "text": "Fu senatore del Regno d'Italia nella XVI legislatura.\nBiografia.\nNacque a Manduria, allora provincia di Terra d'Otranto, il 14 marzo 1818, secondogenito di Tommaso Schiavoni, ricco proprietario terriero, e Carmela Carissimo, gentildonna di Ostuni. Fu educato da Marco Gatti, abate colto e laico.\nDi idee liberali e simpatizzante di Giuseppe Mazzini, nel maggio 1848 partecip\u00f2, a Manduria e nel capoluogo di provincia, Lecce, alle proteste per il ritiro della Costituzione concessa in febbraio dal re Ferdinando II di Borbone. Arrestato il 14 settembre, nell'autunno del 1850 fu processato, con il duca Sigismondo Castromediano, il canonico Salvatore Filotico e altri patrioti pugliesi, per cospirazione politica. Il 2 dicembre di quell'anno fu condannato a trenta anni di \"ferri\", ad essere cio\u00e8 non solo incarcerato, ma legato in permanenza a un altro detenuto con una catena di ferro. Scont\u00f2 la pena nelle galere borboniche \u2013 visitate da William Gladstone che ne scrisse definendo il governo borbonico \"negazione di Dio\" - di Procida, Montefusco, Montesarchio e Nisida.\nA gennaio del 1859, in occasione delle nozze dell'erede al trono Francesco con l'arciduchessa Maria Sofia di Baviera, Ferdinando II concesse a 66 detenuti, tra cui Schiavoni, la commutazione della pena nell'esilio negli Stati Uniti d'America. Gli esuli furono accompagnati da una nave militare fino al porto spagnolo di Cadice, dove furono trasferiti su un'imbarcazione commerciale che avrebbe dovuto sbarcarli a New York. Ma il figlio di uno degli esuli, Luigi Settembrini, che si era imbarcato anch'egli travestito da cameriere cubano, convinse il capitano della nave, sotto la minaccia di denunciarlo alle autorit\u00e0 statunitensi, a sbarcarli invece nel porto irlandese di Cork, dove furono accolti da perseguitati politici. Da Cork Schiavoni pass\u00f2 a Londra, dove rimase circa un anno, per poi tornare nelle provincie meridionali ormai liberate da Garibaldi e parte del Regno d'Italia. Nel 1861, dopo l'unit\u00e0 d'Italia, si candid\u00f2 nel collegio di Manduria e fu eletto alla Camera dei deputati, avendo accesso al primo Parlamento Italiano. Nel 1863 spos\u00f2 Maria Paganetti, valdese.\nTerminata la legislatura, fece ritorno nel suo paese natale, dove si occup\u00f2 della politica locale. Nel 1876 ader\u00ec al \"programma di Stradella\" di Agostino Depretis e nel 1882 fu eletto deputato per la seconda volta. Nel 1886 si dimise dalla Camera e immediatamente dopo fu nominato Senatore dal Re Vittorio Emanuele II. Nel 1893 perse improvvisamente il suo primogenito Carmelo, brillante avvocato e appassionato politico di appena 29 anni. Negli ultimi anni, si dedic\u00f2 alla creazione della biblioteca cittadina, che volle intitolare a Marco Gatti e che fu inaugurata nel 1899. Mor\u00ec il 20 novembre 1904."}
{"id": "1924423", "revid": "130040", "url": "https://it.wikipedia.org/wiki?curid=1924423", "title": "Teoberga", "text": ""}
{"id": "1924424", "revid": "363629", "url": "https://it.wikipedia.org/wiki?curid=1924424", "title": "Classificazione di Killip", "text": " \nLa classificazione di Killip \u00e8 un sistema usato in pazienti con infarto acuto del miocardio per la stratificazione del rischio.\nRappresenta un fattore prognostico: individui con una classe Killip bassa hanno meno probabilit\u00e0 di morire entro i 30 giorni dall'evento acuto rispetto ad altri pazienti con classe Killip pi\u00f9 alta.\nClassi.\nQueste conclusioni sono state tratte in seguito ad uno studio pubblicato nel 1967 che ha reclutato 250 pazienti ricoverati presso unit\u00e0 coronarica per infarto acuto del miocardio che vennero suddivisi in 4 classi nel modo seguente:\nI risultati della studio mostrarono che ai pazienti in classe I era associabile una mortalit\u00e0 a 30 giorni dall'infarto del 6%, mentre per le classi successive la mortalit\u00e0 era rispettivamente del 17 % (classe II), 38 % (classe III) ed 81% (classe IV).\nPoich\u00e9 lo studio appena descritto prendeva in considerazione solo pazienti che presentavano all'ingresso un elettrocardiogramma tipico, cio\u00e8 con sopraslivellamento del tratto st (STEMI), nel 2003 un secondo studio ha voluto verificare se la stratificazione del rischio secondo le classi di Killip era applicabile anche a pazienti con sindrome coronarica acuta ed elettrocardiogramma senza sopraslivellamento del tratto st (NSTEMI).\nSecondo quest'ultimo lavoro la classe di Killip si \u00e8 dimostrata essere un valido predittore indipendente di mortalit\u00e0 anche nei pazienti con NSTEMI. \n\u00c8 stato osservato inoltre che i seguenti 5 fattori e cio\u00e8 et\u00e0, frequenza cardiaca, pressione sistolica, slivellamento della st all'elettrocardiogramma e classe di Killip sono in grado di fornire pi\u00f9 del 70% dell'informazione prognostica riguardo alla mortalit\u00e0 a 30 giorni ed a 6 mesi nei pazienti con sindrome coronarica acuta.\nBibliografia.\nKillip T, Kimball JT. \"Treatment of myocardial infarction in a coronary care unit: a two year experience of 250 patients\" Am J Cardiol 1967; 20: 457-464\nUmesh N. Khot; Gang Jia; David J. Moliterno; et al. \"Prognostic Importance of Physical Examinatio for Heart Failure in Non-ST-Elevation Acute Coronary Syndromes: The Enduring Value of Killip Classification \"JAMA 2003;290(16);2174-2181"}
{"id": "1924430", "revid": "169529", "url": "https://it.wikipedia.org/wiki?curid=1924430", "title": "Andrew Robinson Stoney", "text": "La sua vita dissoluta e criminale ispir\u00f2 William Makepeace Thackeray che la tradusse nel romanzo \"Le memorie di Barry Lyndon\".\nBiografia.\nStoney spos\u00f2 Hannah Stoney Newton di Burnopfield, dalla quale rest\u00f2 vedovo prematuramente; gi\u00e0 da allora si sospett\u00f2 che avesse contribuito a causare la morte della moglie, allo scopo di mettere mano prima del tempo sulla cospicua eredit\u00e0.\nSpos\u00f2 in seconde nozze, il 17 gennaio 1777 (presso la chiesa di St. James a Piccadilly), Mary Eleanor Bowes, contessa di Strathmore e Kinghome, detta \"la contessa triste\", antenata dell'odierna regina Elisabetta II.\nStoney cerc\u00f2 in tutti i modi di carpire il patrimonio della sua nuova sposa, seviziandola e infine riuscendovi.\nDopo la richiesta di divorzio della moglie, giunse a segregarla nei pressi di Darlington.\nIn seguito alla liberazione di Mary, Stoney fu sottoposto a processo e scont\u00f2 tre anni di carcere. Mary, dopo aver riavuto il pieno controllo di capitale e tenute, ottenne il divorzio il 2 marzo 1789.\nAndrew Robinson mor\u00ec in carcere il 16 giugno 1810."}
{"id": "1924431", "revid": "47767", "url": "https://it.wikipedia.org/wiki?curid=1924431", "title": "Fabio", "text": "Origine e diffusione.\nContinua l'antico nome latino \"F\u0103biu(m)\", \"F\u0103bius\" e \"Fabia\", utilizzato molto presto per nominare i componenti della Gens Fabia, la cui origine si fa risalire a un figlio di Ercole. \u00c8 probabile che i Fabii devano il nome alla \"faba\", cio\u00e8 le fave, legumi la cui coltivazione, assai diffusa in et\u00e0 arcaica, era prediletta da tale famiglia, tuttavia ci\u00f2 non \u00e8 del tutto certo.\nIn proposito, Plinio il Vecchio ricorda che molte antiche famiglie romane derivarono il proprio \"nome\" dai legumi che prediligevano, o alla cui coltivazione erano dediti maggiormente; ad esempio ricordiamo i Lentuli (da \"lentes\", lenticchie), un ramo della Gens Cornelia, i Pisoni, ramo dei Calpurnii, ed ancora i Ciceri (dai quali il nome Cicerone).\nIl nome Fabiano \u00e8 un suo derivato.\nOnomastico.\nIn accordo con il calendario dei santi, l'onomastico viene festeggiato l'11 maggio in onore di san Fabio, martire con altri compagni in Sabina. Si ricordano con questo nome anche san Fabio il Vessillifero, vescovo di Antiochia e martire a Cesarea in Mauritania, il 31 luglio, e san Fabio, \"corpo santo\", festeggiato assieme a Beinio, Emanuele e Fermo a Vienna il 21 maggio."}
{"id": "1924433", "revid": "729019", "url": "https://it.wikipedia.org/wiki?curid=1924433", "title": "Bernardino Serafini", "text": "Fu eletto deputato alla Camera dalla XI alla XV legislatura e nominato senatore del Regno d'Italia nella XVI legislatura."}
{"id": "1924435", "revid": "1776051", "url": "https://it.wikipedia.org/wiki?curid=1924435", "title": "Luigi Solidati Tiburzi", "text": " Fu deputato del Regno d'Italia dal 1865 al 1886, nelle legislature dalla IX alla XV, e senatore dal 1886 alla morte, nella XVI legislatura.\nBiografia.\nLaureato in giurisprudenza, esercit\u00f2 per qualche tempo la professione di avvocato a Roma. Prese parte ai moti del 1848 e dopo la restaurazione pontificia venne incarcerato. Nel 1860 lasci\u00f2 Roma per tornare nella natia Sabina; fu consigliere provinciale e, tra il 1864 e il 1865, sindaco di Contigliano.\nNel 1865 fu eletto deputato del Regno d'Italia nel collegio di Rieti, carica che mantenne fino al 1886, per sette legislature, schierandosi nella sinistra storica. Alla Camera fu quattro volte segretario dell'ufficio di presidenza, e vicepresidente della Camera dal 3 dicembre 1885 al 27 aprile 1886. Dal 16 luglio 1883 al 1\u00ba maggio 1884 fu segretario generale del Ministero di grazia e giustizia e dei culti.\nNel 1886 fu nominato senatore, incarico che mantenne fino alla morte; al Senato fu segretario dell'ufficio di presidenza per due volte e commissario di vigilanza al fondo di beneficenza e religione della citt\u00e0 di Roma (antenato dell'attuale Fondo Edifici di Culto).\nSolidati Tiburzi fu tra i maggiori contributori alla questione ferroviaria in Sabina; decisivo fu il suo contributo in parlamento per la realizzazione della ferrovia Terni-Rieti-L'Aquila.\nA lui sono intitolate delle vie nel quartiere Portuense di Roma, nel quartiere Micioccoli di Rieti, e a Contigliano."}
{"id": "1924439", "revid": "1776051", "url": "https://it.wikipedia.org/wiki?curid=1924439", "title": "Giorgio Sonnino", "text": "Fu senatore del Regno d'Italia nella XVI legislatura."}
{"id": "1924447", "revid": "1305772", "url": "https://it.wikipedia.org/wiki?curid=1924447", "title": "Cima di Pienasea", "text": "La Cima di Pienasea \u00e8 una montagna della catena delle Alpi Cozie, alta 3117\u00a0m.\nCaratteristiche.\nSi trova in alta Valle Varaita, in comune di Pontechianale.\nSi trova all'unione di tre creste:\nLa sommit\u00e0 \u00e8 costituita da una serie di affioramenti rocciosi piuttosto compatti; il versante NE \u00e8 costituito da pareti rocciose abbastanza scoscese, mentre gli altri versanti sono pendii detritici.\nDal punto di vista geologico, la montagna \u00e8 costituita da scisti quarzoso-sericitici e sericitico-cloritici appartenenti al complesso del \"Permo-Carbonifero di Sampeyre\".\nNon sono noti i dati della prima ascensione; data la relativa facilit\u00e0 della medesima, \u00e8 probabile che gi\u00e0 in tempi remoti la vetta sia stata raggiunta da cacciatori della zona.\nPresso il vicino \"Colle del Lupo\" sorgono i ruderi della \"Caserma Courero\".\nAscensioni.\nVia normale.\nL'accesso pi\u00f9 agevole avviene dal versante Sud. Si parte dalla frazione Genzana di Pontechianale e si risale il Vallone di Fiutrusa seguendo il sentiero U15 fino alle \"Grange Sela\"; qui si piega a destra per il sentiero U17, che si segue fino in vista del \"Colle del Lupo\". Qui si risale il pendio, puntando non direttamente al Colle, ma deviando a destra, fino a raggiungere una spalletta sulla cresta; qui si incontra una traccia di sentiero che conduce alla vetta. Il tempo di percorrenza \u00e8 di circa 4 ore. In alternativa, si pu\u00f2 puntare direttamente al \"Colle del Lupo\", e da qui risalire in vetta seguendo una traccia di sentiero sulla sinistra.\nLa difficolt\u00e0 dell'itinerario \u00e8 valutata EE.\nIl Rifugio Savigliano, a frazione Genzana, pu\u00f2 costituire un buon punto d'appoggio per l'escursione.\nAltri accessi.\nLa vetta \u00e8 raggiungibile anche partendo da Chianale, risalendo al \"Col Longet\" per il sentiero U21, per poi risalire il \"Vallone del Lupo\" fino al \"Colle del Lupo\", da cui si raggiunge la vetta per l'itinerario della via normale. Si pu\u00f2 anche abbandonare il sentiero poco prima del \"Colle del Lupo\" per risalire direttamente il detritico pendio N-O che conduce alla vetta.\nSi pu\u00f2 anche arrivare dal \"Vallone di Pienasea\". Ci si porta alla base della Tour Real, e da l\u00ec si risale il \"Vallone di Pienasea\" fino alla cresta della Cima di Pienasea, da cui si raggiunge la vetta."}
{"id": "1924448", "revid": "287204", "url": "https://it.wikipedia.org/wiki?curid=1924448", "title": "Difetto interstiziale", "text": "Nell'ambito della fisica dello stato solido, un difetto interstiziale \u00e8 un atomo situato nello spazio compreso fra gli atomi che occupano i punti del reticolo di Bravais. Tale atomo pu\u00f2 essere dello stesso elemento del cristallo ospitante, e si dir\u00e0 allora \"autointerstiziale\", oppure pu\u00f2 essere un'impurezza di un altro elemento.\nUna tipologia di difetto cristallino simile all'atomo interstiziale \u00e8 l'atomo sostituzionale, che corrisponde alla situazione in cui un atomo del reticolo cristallino \u00e8 sostituito da un'impurezza.\nUn esempio di materiale ricco di difetti interstiziale \u00e8 l'acciaio, che pu\u00f2 essere schematizzato come un reticolo cristallino di ferro con atomi di carbonio in posizione interstiziale.\nPosizioni interstiziali dei reticoli cubici.\nReticolo a facce centrate.\nNei reticoli cubici a facce centrate (FCC, \"face centered cubic\") possiamo identificare una posizione interstiziale principale detta \"ottaedrica\", cio\u00e8 gli atomi interstiziali si posizionano al centro del cubo o dello spigolo, posizioni cristallograficamente equivalenti e identificate dai vettori (1/2 , 1/2 , 1/2) e (1/2 , 0 , 0), formando cos\u00ec un ottaedro perfetto.\nAd esempio, se approssimiamo gli atomi con sfere rigide, in un reticolo di ferro, lo spazio libero della posizione interstiziale ha raggio 0,52 \u00c5, mentre il raggio dell'atomo di ferro \u00e8 di 1,25 \u00c5, quindi solo atomi prossimi a queste dimensioni possono occupare tale posizione. La posizione per\u00f2 pu\u00f2 anche essere occupata da atomi di raggio poco superiore a 0,52 \u00c5, creando per\u00f2 sollecitazioni, e chiaramente non possono essere occupate contemporaneamente posizioni adiacenti.\nLa seconda posizione interstiziale di questo tipo di reticolo \u00e8 quella \"tetraedrica\", corrispondenti ad un quarto di diagonali del cubo e caratterizzata dalle coordinate (1/4 , 1/4 , 1/4) ed equivalenti. La cavit\u00e0 tetraedrica ha per\u00f2 dimensioni molto minori di quella ottaedrica e la presenza di interstiziale \u00e8 nettamente sfavorita.\nReticolo a corpo centrato.\nNella struttura a corpo centrato (BCC, \"body centered cubic\") invece la posizione interstiziale pi\u00f9 ampia (che non \u00e8 per\u00f2 la principale) \u00e8 data da quella tetraedrica (1/2 , 1/4 , 0) ed equivalenti, anche se esiste una posizione ottaedrica: il centro delle facce e degli spigoli (1/2 , 0 , 0) e (1/2 , 1/2 , 0) ed equivalenti. La posizione tetraedrica, pur corrispondendo ad un pi\u00f9 ampio spazio vuoto, non \u00e8 la favorita.\nLa scelta di una posizione o di un'altra dipende dall'energia del sistema e quindi dalle distorsioni che si introducono nel reticolo: la posizione tetraedrica \u00e8 isotropa e gli sforzi si ripartiscono in egual modo su tutti e quattro gli atomi vicini, mentre nella posizione ottaedrica gli spostamenti riguardano soprattutto i due atomi pi\u00f9 vicini. Quindi la posizione interstiziale principale nella BCC \u00e8 quella ottaedrica."}
{"id": "1924449", "revid": "287204", "url": "https://it.wikipedia.org/wiki?curid=1924449", "title": "Clonie Gowen", "text": "Gowen \u00e8 nata in Florida, ed \u00e8 cresciuta a Kiowa, Oklahoma. Il suo nome \u00e8 ispirato alla forte tempesta del giorno della sua nascita. Dopo aver vinto a 15 anni Miss Teen McAlester, si trasferisce a Corsicana in Texas. Entra nella squadra di pallacanestro dell'universit\u00e0.\nHa raggiunto la fama raggiungendo un piazzamento fra i primi 10 in un torneo WPT e vincendo il WPT Ladies' Night Event nel 2003.\nHa lavorato come ospite commentatrice per \"Ultimate Poker Challenge\", il \"Gaming Club World Championship Poker\" e \"888.com Women's Poker UK Open\". Attualmente \u00e8 stabile editorialista della rivista \"All In\".\nDal 2007 appare nel programma televisivo NBC Poker After Dark, vincendo il torneo e $120.000 di premio durante la \"Ladies Week\" (settimana 10) e di nuovo durante la settimana 17.\nHa conquistato 9 piazzamenti a premi WSOP."}
{"id": "1924457", "revid": "486946", "url": "https://it.wikipedia.org/wiki?curid=1924457", "title": "Liberty Seguros-W\u00fcrth", "text": ""}
{"id": "1924461", "revid": "119159", "url": "https://it.wikipedia.org/wiki?curid=1924461", "title": "Monopoli", "text": ""}
{"id": "1924463", "revid": "22475", "url": "https://it.wikipedia.org/wiki?curid=1924463", "title": "Sabato, domenica e luned\u00ec (film 1990)", "text": "Sabato, domenica e luned\u00ec \u00e8 un film televisivo del 1990 diretto da Lina Wertm\u00fcller, tratto dall'omonima commedia di Eduardo De Filippo.\nIl film fu pensato inizialmente per la televisione, venendo infatti trasmesso da Canale 5 in due puntate domenica 16 e luned\u00ec 17 dicembre 1990; solo successivamente ne fu ricavata una versione cinematografica.\nTrama.\nPozzuoli, anni trenta. Il matrimonio tra Peppino e Rosina Priore prosegue, senza scossoni, da circa trent'anni. Vivono in una grande casa con vista mare nel Rione Terra insieme ai figli Rocco e Giulianella (Roberto, il maggiore, \u00e8 sposato e vive altrove), il nonno don Antonio, zia Amelia detta Mem\u00e8, vedova ed eccessivamente premurosa nei confronti del figlio Attilio, e Raffaele (fratello di Peppino); hanno come intimi amici il geologo Janniello e la moglie, loro vicini di casa.\nPer vendicarsi di un presunto \"tradimento\" gastronomico del marito (che aveva fatto eccessivi complimenti alla nuora Maria Carolina per come aveva cucinato dei maccheroni alla siciliana), Donna Rosa diventa meno amorevole nei suoi confronti. Comincia un periodo di sottili ma fastidiosi tarli sentimentali, alimentati dall'orgoglio di entrambi, che sfoceranno durante il pranzo domenicale: Peppino, in presenza di tutta la famiglia e dei Janniello, accuser\u00e0 pubblicamente Rosa d'averlo tradito col geologo, causando un putiferio che, per fortuna, si risolver\u00e0 il giorno dopo nel migliore dei modi. I Priore ritroveranno la passione di un tempo, i figli il rapporto con i genitori e i Janniello la loro solida amicizia con i vicini.\nRaffronto con la commedia.\nLe differenze fondamentali con la commedia originale sono le seguenti:"}
{"id": "1924473", "revid": "363629", "url": "https://it.wikipedia.org/wiki?curid=1924473", "title": "Sigma (azienda)", "text": ""}
{"id": "1924474", "revid": "308849", "url": "https://it.wikipedia.org/wiki?curid=1924474", "title": "Angoli adiacenti", "text": ""}
{"id": "1924479", "revid": "1543377", "url": "https://it.wikipedia.org/wiki?curid=1924479", "title": "Charlie Daniels", "text": "Biografia.\nPur essendo attivo come cantante dai primi anni cinquanta ha pubblicato il primo singolo (\"Robot Romp\"), nel 1961, mentre il suo primo album, intitolato \"Charlie Daniels\", \u00e8 uscito nel 1971.\u00c8 conosciuto principalmente per la sua canzone country \"The Devil Went Down to Georgia\", che ha raggiunto la 1\u00aa posizione nella classifica country e la 3^ nella Top 100 di Billboard, e per altre canzoni che ha scritto e interpretato.Tuttavia, relegare questo artista al solo genere country sarebbe un grave errore, giacch\u00e9 in ogni suo album sono presenti diversi stili musicali. Il brano \"No Place to Go\", ad esempio (estratto dall'album \"Honey in the Rock\" del 1973 e, in una ancora pi\u00f9 bella versione dal vivo, da \"Fire on the Mountain\" di due anni dopo), sembra una jam della Allman Brothers Band. Nell'album \"Full Moon\" (Epic, 1980), il brano \"No Potion For the Pain\" abbraccia il blues pi\u00f9 viscerale, \"The Legend of Wooley Swamp\" \u00e8 un pezzo di puro southern rock, \"El Toreador\" cita la cultura messicana, mentre sembra di ascoltare l'Atlanta Rhythm Section pi\u00f9 ispirata in \"Lonesone Boy From Dixie\" o gli eleganti Steely Dan in \"South Sea Song\". I primi due brani dell'album \"Million Mile Reflections\", edito dalla Epic nel 1979 (\"Passing Lane\" e \"Blue Star\"), sono addirittura hard southern, ricordando cose dei Lynyrd Skynyrd pi\u00f9 duri o dei primissimi Blackfoot e Molly Hatchet.\nHa collaborato con molti artisti. Tra questi, in particolare:"}
{"id": "1924481", "revid": "146092", "url": "https://it.wikipedia.org/wiki?curid=1924481", "title": "Chiesa di Santa Teresella degli Spagnoli", "text": "La chiesa di Santa Teresella degli Spagnoli (menzionata anche come chiesa di Santa Teresa dei Carmelitani o chiesa di Santa Maria del Buon Successo) \u00e8 una delle chiese di interesse storico-artistico di Napoli chiuse al culto; \u00e8 sita nell'omonima via, nei Quartieri Spagnoli. Il\nStoria e descrizione.\nNon si conosce la fondazione precisa dell'edificio, anche se si presume un primo nucleo seicentesco forse dovuto alla presenza di un crocifisso ligneo attualmente in sagrestia. L'originario nucleo, con accesso dai gradoni di Chiaia come testimonia la veduta di Baratta, fu probabilmente inglobato successivamente formando il transetto della chiesa attuale. Venne citata nel 1788 dal Sigismondo nella sua guida asserendo che l'edificio appartenesse ai Carmelitani Spagnoli insieme ad un piccolo conventino, attualmente un palazzo per civili abitazioni.\nSempre dal Sigismondo si apprende che fu rifatta intorno alla fine del XVIII secolo. La linearit\u00e0 degli interventi ascrivono l'edificio alla prima corrente neoclassica napoletana. Dal confronto della cartografia storica della citt\u00e0 si nota come l'edificio, nel corso degli anni, abbia cambiato forma. Uno degli ultimi fu effettuato nella prima met\u00e0 del XIX secolo, dopo il periodo di soppressione decennio francese, quando fu avanzato verso la strada il prospetto in stile classicheggiante. Fu affidata nel 1834 alla Pia Congregazione di Sacerdoti dell'Immacolata Concezione e nella seconda met\u00e0 dello stesso secolo sub\u00ec una grande intervento di restauro.\nLa facciata \u00e8 di stampo neoclassicista, a due ordini lineari: al primo si apre un atrio sorretto da una coppia di colonne tuscaniche dal quale si accede al portale, mentre l'ingresso \u00e8 preceduto da una cancellata; il secondo, pi\u00f9 semplice nelle decorazioni, presenta un timpano triangolare e un finestrone inclinato, poich\u00e9 la navata risulta obliqua rispetto all'asse stradale. All'interno essa presenta un impianto a croce latina con cupola e un'abside di forma rettangolare; inoltre custodisce alcuni altari settecenteschi e diverse tele sempre di epoca barocca, tra le quali una, posta sull'altare maggiore, raffigurante la Vergine Maria che appare a Santa Teresa d'Avila e a San Giovanni della Croce, di autore ignoto.\nCuriosit\u00e0.\nMolto probabilmente, fu oggetto di visite da parte della celebre rivoluzionaria Eleonora Pimentel Fonseca, una dei protagonisti della scena politica italiana di fine XVIII secolo. Ella abit\u00f2, con la famiglia d'origine, proprio nella strada sulla quale sorge l'edificio in oggetto."}
{"id": "1924485", "revid": "461628", "url": "https://it.wikipedia.org/wiki?curid=1924485", "title": "Chiesa di Santa Chiara a Vigna Clara", "text": "La chiesa di Santa Chiara a Vigna Clara \u00e8 un luogo di culto cattolico di Roma, situato nel quartiere Della Vittoria, in piazza dei Giuochi Delfici.\nStoria.\nLa parrocchia di Santa Chiara venne eretta dal cardinale vicario Clemente Micara l'11 luglio 1959 con il decreto \"Paterna sollicitudine\"; i lavori di costruzione della chiesa iniziarono nel 1960 per terminare nel 1963, e furono eseguiti su progetto dell'architetto Alberto Ressa; non ancora ultimata, essa venne dedicata il 6 novembre 1962 dal cardinale pro-vicario generale per la diocesi di Roma Luigi Traglia. Nel 1969 venne creato da papa Paolo VI il titolo cardinalizio di Santa Chiara a Vigna Clara.\nLa chiesa ha ricevuto la visita di papa Giovanni Paolo II domenica 22 febbraio 1987.\nDescrizione.\nLa chiesa di Santa Chiara vuole essere la riproposizione in forme contemporanee delle volumetrie della basilica paleocristiana di Santo Stefano Rotondo al Celio, risalente al V secolo, e costituisce insieme alla chiesa della Divina Sapienza di Marcello Piacentini (1947-1952) uno dei pochi edifici di culto di Roma del XX secolo a presentare pianta circolare o ellittica. La struttura si compone di un ampio vano-tiburio principale notevolmente sviluppato in altezza, intorno al quale si sviluppa un deambulatorio anulare che si interrompe solo in corrispondenza del presbiterio, collocato sul lato opposto rispetto al triplice portale d'ingresso; il primo ambiente \u00e8 illuminato da finestre rettangolari raggruppate in tre grandi croci, mentre il secondo da una teoria di aperture quadrate; la copertura \u00e8 costituita da travi in calcestruzzo armato a vista; il corpo principale \u00e8 sorretto da quattro massicce colonne cilindriche.\nIl presbiterio, sopraelevato rispetto al resto dell'aula di alcuni gradini, \u00e8 dominato da un grande affresco di Mariano Villalta Lapayes raffigurante l\"Ultima cena\" (in basso) e la \"Crocifissione\" (in alto), dipinto nel 1962 e completato nella parte inferiore dal medesimo artista nel 1965 in seguito dello spostamento in avanti dell'altare. Villalta Lapayes \u00e8 l'autore anche degli altri due affreschi che adornano le pareti di fondo del deambulatorio, ai lati del presbiterio, rispettivamente raffiguranti l\"Annunciazione\" (cappella del Santissimo Sacramento, a destra) e la \"Nativit\u00e0 di Ges\u00f9\" (battistero, a sinistra), entrambi del 1962.\nAlla destra dell'altare maggiore, entro una nicchia nella parete, si trova l'organo a canne Tamburini \"opus 314\", costruito nel 1953 per l'Auditorium Rai del Foro Italico e trasferito nella sede attuale nel 1970 circa; nel 1996 \u00e8 stato ampliato da Carlo Soracco e portato alle attuali dimensioni, con 36 registri dei quali numerosi ottenuti per derivazione o prolungamento. Lo strumento \u00e8 a trasmissione elettrica ed \u00e8 integralmente racchiuso entro cassa espressiva ad eccezione delle canne del registro \"Diapason 8'\" che costituiscono la mostra; la consolle, originaria, ha due tastiere e pedaliera."}
{"id": "1924489", "revid": "78273", "url": "https://it.wikipedia.org/wiki?curid=1924489", "title": "Chiesa di Santa Chiara ai Giochi Delfici (Roma)", "text": ""}
{"id": "1924490", "revid": "124375196", "url": "https://it.wikipedia.org/wiki?curid=1924490", "title": "Chiesa di Santa Maria del Rimedio al Molo Grande", "text": "La chiesa di Santa Maria del Rimedio al Molo Grande \u00e8 un luogo di culto di Napoli sito nelle immediate vicinanze della celebre \"Rua Catalana\", precisamente in via Flavio Gioia. \nOggi la chiesa non \u00e8 pi\u00f9 adibita al Culto ed \u00e8 affidata all\u2019Associazione Commedia Futura.\nStoria e descrizione.\nCome dice il nome, inizialmente la chiesa sorgeva presso il Molo Grande, assai vicina al Castel Nuovo, voluta dai soldati del vicino arsenale nel XVII secolo.\nLa chiesa fu spostata verso l'interno nel 1848 per ricavare pi\u00f9 spazio per le attivit\u00e0 portuali, come testimoniava una lapide all'interno\nLa chiesa fu dunque ricostruita secondo lo stile neoclassico probabilmente dall'ingegnere Clemente Fonseca.\nForse inclusa nel piano di demolizioni per la sistemazione di piazza Municipio nel 1875, fu poi abbattuta nel 1912, ricostruita nell'attuale sede dal 1912 al 1914 e infine aperta al culto nel 1915.\nIl suo portale \u00e8 costituito da due colonne corinzie sovrastate da un timpano triangolare.\nNonostante la nuova destinazione d'uso, custodisce al suo interno ancora altari sormontati da quadri e statue lignee."}
{"id": "1924492", "revid": "11959", "url": "https://it.wikipedia.org/wiki?curid=1924492", "title": "Battaglia di Karbala", "text": ""}
{"id": "1924493", "revid": "11959", "url": "https://it.wikipedia.org/wiki?curid=1924493", "title": "Battaglia di Karbala'", "text": ""}
{"id": "1924497", "revid": "11959", "url": "https://it.wikipedia.org/wiki?curid=1924497", "title": "Battaglia di Kerbela'", "text": ""}
{"id": "1924503", "revid": "115579814", "url": "https://it.wikipedia.org/wiki?curid=1924503", "title": "Rifugio Savigliano", "text": "Il rifugio Savigliano \u00e8 un rifugio escursionistico in frazione Genzana del comune di Pontechianale, nella valle Varaita. Dispone di 50 posti letto.\nCaratteristiche.\n\u00c8 una costruzione a due piani, ricavata dalla ristrutturazione di una struttura militare preesistente.\nL'ultima ristrutturazione risale all'anno 2020, quando si \u00e8 ridotto il numero dei posti disponibili per privilegiare il comfort degli ospiti, creando 6 camere con bagno interno privato.\nDispone di 25 posti letto, in camerette indipendenti da 1, 2, 4 posti. Sei camere su undici hanno bagno privato in camera, le altre hanno servizi e docce in comune al piano.\nOffre servizio bar, ristorante ed alberghetto.\nDispone di una palestra di roccia attrezzata per principianti. \u00c8 inoltre comodo punto di partenza per cascate di ghiaccio.\nAccesso.\nDalla frazione genzana di Pontechianale si segue la strada provinciale per il colle dell'Agnello verso monte per alcune centinaia di metri; si svolta a destra su una ex strada militare seguendo le indicazioni, e dopo circa 200\u00a0m si raggiunge il rifugio."}
{"id": "1924504", "revid": "22356", "url": "https://it.wikipedia.org/wiki?curid=1924504", "title": "Prokennalestes", "text": "Prokennalestes \u00e8 un estinto genere di mammifero vissuto in Mongolia durante il Cretaceo.\nDi questo animale sono stati ritrovati alcuni denti, parte della mandibola e, cosa abbastanza rara per i Mammiferi di quel periodo, frammenti della rocca petrosa (la parte del cranio che contiene l'orecchio medio). Quest'ultimo fossile, sebbene abbia una larghezza massima di quattro millimetri, \u00e8 dotato di numerosi canali, scanalature e strutture varie che forniscono informazioni dettagliate su ossa, vene, arterie e nervi dell'animale. L'informazione pi\u00f9 interessante riguarda il canale cocleare, un foro dalle cui vibrazioni acustiche il cervello calcola le distanze: la curvatura di questo canale ha permesso di confrontare questa specie (ed in generale tutti i Mammiferi euteri arcaici) con fossili pi\u00f9 antichi come il \"Vincelestes\" ed i Monotremi suoi affini. Il \"Prokennalestes\" presenta una curvatura di questo canale superiore al 30% rispetto alle specie pi\u00f9 antiche e questo permette agli scienziati di calcolare la comparsa del primo esponente degli Eutheria ad almeno dieci milioni di anni prima (quindi pi\u00f9 antico della specie \"Eomaia scansoria\").\nIl cranio della specie \"P. minore\" \u00e8 stato stimato in 21 millimetri di lunghezza (il 20% in meno della specie \"P. trofimovi\") ma questo dato potrebbe rientrare nel caso di dimorfismo sessuale e non giustificare l'esistenza di due specie diverse. Entrambe presentano nella mandibola l'incavo chiamato canale di Meckel (in cui passava la cartilagine embrionale che avrebbe poi formato la mandibola): questa caratteristica \u00e8 tipica di Rettili e Mammiferi arcaici ma non compare gi\u00e0 pi\u00f9 nelle specie posteriori di Asioryctitheria e nei Mammiferi attuali.\nDai pochi resti fossili disponibili si \u00e8 calcolato una formula dentaria con cinque premolari che \u00e8 tipica nei primi basali mammiferi euteri ma che nelle specie successive (e nei Mammiferi moderni) si ridurr\u00e0 a quattro.\nIl \"Prokennalestes\" \u00e8 emerso da strati risalenti i periodi Aptiano e Albiano, corrispondenti al Cretaceo inferiore."}
{"id": "1924505", "revid": "567127", "url": "https://it.wikipedia.org/wiki?curid=1924505", "title": "Pastebin", "text": "Un pastebin, anche conosciuto come nopaste, \u00e8 un'applicazione web che permette agli utenti di inviare frammenti di testo (in gergo \"paste\", dall'inglese \"incollare\"), di solito codice sorgente, per la visualizzazione pubblica. \u00c8 molto popolare nei canali IRC.\nIn internet sono presenti molti servizi pastebin, che forniscono caratteristiche diverse e su misura per ogni tipo di necessit\u00e0.\nCaratteristiche.\nMolti dei pastebin presenti sul web permettono, oltre l'inserimento di semplici file di testo, anche l'evidenziazione automatica della sintassi secondo uno specifico linguaggio di programmazione. Inoltre, vengono aggiunti anche i numeri di riga per un rapido riferimento ad una determinato punto del file e, a volte, anche la possibilit\u00e0 di commentare i cosiddetti \"paste\".\nAbusi e spam.\nData la natura aperta e libera dei pastebin e la caratteristica di essere pubblicamente consultabile, si sono verificati svariati casi in cui moduli derivanti da phishing venivano inviati direttamente a dei pastebin presenti sulla rete. \u00c8 anche considerata un'usanza comune di abuso dei pastebin l'elencazione anonima di dati personali quali password di sistema, server privati, o informazioni di accesso ad account. Lo spam \u00e8 un altro grande problema che coinvolge i pastebin: i bot addetti a questa attivit\u00e0, infatti, non possono comprendere che la maggior parte dei pastebin impedisce ai motori di ricerca di indicizzare le proprie pagine, dunque eseguono il loro lavoro inviando decine di richieste indesiderate. Per prevenire tale comportamento, alcuni pastebin hanno implementato un proprio CAPTCHA, che per\u00f2 ne conferisce un'accessibilit\u00e0 minore."}
{"id": "1924511", "revid": "767487", "url": "https://it.wikipedia.org/wiki?curid=1924511", "title": "Deasonika (album)", "text": "Deasonika \u00e8 il terzo album dell'omonimo gruppo italiano."}
{"id": "1924512", "revid": "1543377", "url": "https://it.wikipedia.org/wiki?curid=1924512", "title": "Pompa (album)", "text": "Pompa \u00e8 il quarto album in studio del gruppo musicale italiano Squallor, pubblicato nel 1977.\nDescrizione.\n\u00c8 l'album che porta definitivamente al successo il gruppo grazie a una maggior diffusione, rispetto ai precedenti, soprattutto grazie alle radio libere che cominciavano in quel periodo a diffondersi capillarmente in Italia. Il disco fu anche oggetto di censura per il linguaggio ritenuto all'epoca \"triviale\" e anche - o soprattutto - per riferimenti pi\u00f9 o meno velati a personaggi politici ed ecclesiastici.\nPubblicazione.\nL'album \u00e8 stato pubblicato dalla CGD nel 1977 in formato LP e musicassetta. \u00c8 stato poi ristampato numerose volte in varie edizioni e formati nel corso degli anni. Nel 1989 viene ristampato per la prima volta in CD. Nel settembre 2020, in occasione del Record Store Day, l'album viene ristampato in picture disc, in vinile da 180gr. in tiratura limitata e numerata a 500 copie.\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 87.\nBrani.\nL'album si apre con \"Introdurso\" e \"Pompa\" surreale presentazione di un concerto all'aperto trasmesso da \"Radio Pompa\", parodia delle stesse radio Libere e delle classifiche musicali curate da improbabili dj. Ancora una volta non mancano i nativi americani rappresentati dal grande capo Sioux \"Piedeneroscorzevelluto\" in classifica con un brano il cui solo titolo dura circa un minuto e quaranta.\n\"La Scarognata\" prende invece di mira la sceneggiata in stile Mario Merola, dove un amante ridotto sul lastrico dalla sua donna la maledice, disseminando il lamento di parolacce dette con estrema naturalezza; \"Nottingam,\" ruota intorno ad allusioni a sfondo para-omosessuale durante un viaggio in motoscafo fino a Cortina. \"I love my disco baby\" fa il verso al quasi omonimo successo di Donna Summer \"Love to love you baby\": qui la popstar americana aveva inserito una serie di simulazioni di orgasmo, e per gli Squallor \u00e8 stato un gioco da ragazzi emularla, creando una base disco e facendo pi\u00f9 o meno altrettanto, compresa la lunga durata del brano che rimandava alle lunghe versioni per discoteche. Qui si sente per la prima volta la voce camuffata che sar\u00e0 negli album seguenti quella del bambino Pierpaolo, ottenuta attraverso una semplice modulazione della voce.\nLa seconda parte (che era il lato B) si apre con \"Sfogo\", canzone dedicata ai cantautori con molti riferimenti a personaggi e fatti dell'epoca, dove un critico musicale, Cerruti, si arrampica sugli specchi per cercare di dare una connotazione \"culturale\" ad un brano cantato da Pace e dedicato a una piattola. Il finale del brano, che ricalca i titoli di coda cinematografici, contiene riferimenti forti a personaggi e fatti che destarono scandalo in italia in quel periodo, sono citati tra l'altro i politici Tanassi e Gui al trucco e la musica viene attribuita ad una Fuga di Kappler, criminale nazista \"evaso\" nascondendosi in una valigia; \"Berta\" ebbe pi\u00f9 degli altri la maggior diffusione radiofonica. Narra di una serenata \"urlata\" fra un settentrionale spaccone ed una donna partenopea che - respingendone le avance - lo riempie di improperi di ogni genere. La base musicale \u00e8 la stessa del brano \"Vacca\", presente nell'album precedente.\n\"Unisex\" ha destato l'attenzione dei censori; , il protagonista \u00e8 esplicitamente omosessuale e alla fine del brano, dopo aver circuito un uomo \u00ab\"bello e alto\"\u00bb, si presenta come \u00ab\"cardinale Alfonso Fava\"\u00bb. Con \"Famiglia cristiana\" inizia il ciclo di Pierpaolo, pestifero ragazzino che gira il mondo a spese del padre, da lui ricattato ferocemente. In questo esordio, la voce \u00e8 ancora pi\u00f9 stridula rispetto a quella che poi diventer\u00e0 un vero marchio di fabbrica del gruppo; gi\u00e0 impostato invece il clich\u00e9 delle telefonate a lunga distanza, (con una base adeguata per il luogo dove egli si trova) dove il padre \u00e8 costretto a umiliarsi di fronte al figlio, salvo poi sfogarsi una volta abbassata la cornetta, rivolgendosi alla moglie che non parla mai e che spesso riceve numerose offese indirette dal figlio degenere.\nChiude l'album \"Marcia dell'equo canone\", un'allegra marcetta del filone delle \"telecronache impossibili\" con la voce di Cerruti che racconta di case pi\u00f9 o meno assurde che sfilano nel paese di \"Zeppolone\"."}
{"id": "1924513", "revid": "62004", "url": "https://it.wikipedia.org/wiki?curid=1924513", "title": "Mat\u00edas Emilio Delgado", "text": ""}
{"id": "1924515", "revid": "229561", "url": "https://it.wikipedia.org/wiki?curid=1924515", "title": "Chiesa di Santa Chiara ai Giochi Delfici", "text": ""}
{"id": "1924516", "revid": "44876", "url": "https://it.wikipedia.org/wiki?curid=1924516", "title": "Terza Divisione 1929-1930", "text": "La Terza Divisione 1929-1930 \u00e8 stato l\u2019insieme dei campionati regionali di quell\u2019edizione del campionato italiano di calcio, l'unico all'epoca ad essere appunto disputato a livello regionale.\nIn ciascuna regione potevano essere presenti uno o pi\u00f9 gironi a seconda della quantit\u00e0 delle societ\u00e0 iscritte. Di solito era la vincente delle finali regionali ad essere promossa in Seconda Divisione.\nLe prime classificate nei gironi di Piemonte, Lombardia, Liguria, Veneto, Venezia Giulia, Toscana ed Emilia ottenevano l'accesso ai gironi di finale Nord, ciascuno formato da quattro squadre con la vincente che guadagnava l'accesso alla Seconda Divisione 1930-1931.\nMolte squadre promosse sul campo rinunciarono in seguito alla promozione acquisita.\nIl Direttorio Federale della F.I.G.C.. su proposta dei Direttori Regionali, promosse alla Seconda Divisione un numero superiore di squadre, ammettendo soltanto quelle dotate di campi aventi dimensioni superiori a metri 90x50.\nPiemonte.\nClassifica finale.\nLegenda:\nNote:\nClassifica finale.\nLegenda:\nNote:\nClassifica finale.\nLegenda:\nNote:\nClassifica finale.\nLegenda:\nNote:\nLombardia.\nLe iscrizioni balzarono da 43 a 57, permettendo di creare un ottavo girone lombardo.\nClassifica finale.\nLegenda:\nNote:\nClassifica finale.\nLegenda:\nNote:\nClassifica finale.\nLegenda:\nNote:\nClassifica finale.\nLegenda:\nNote:\nClassifica finale.\nLegenda:\nNote:\nClassifica finale.\nLegenda:\nNote:\nClassifica finale.\nLegenda:\nNote:\nClassifica finale.\nLegenda:\nNote:\nVeneto.\nClassifica finale.\nLegenda:\nNote:\nClassifica finale.\nLegenda:\nNote:\nClassifica finale.\nLegenda:\nNote:\nClassifica finale.\nLegenda:\nNote:\nLiguria.\nClassifica finale.\nLegenda:\nNote:\nClassifica finale.\nLegenda:\nNote:\nClassifica finale.\nLegenda:\nNote:\nVenezia Giulia.\nClassifica finale.\nLegenda:\nNote:\nEmilia.\nClassifica finale.\nLegenda:\nNote:\nClassifica finale.\nLegenda:\nNote:\nClassifica finale.\nLegenda:\nNote:\nToscana.\nClassifica finale.\nLegenda:\nNote:\nClassifica finale.\nLegenda:\nNote:\nClassifica finale.\nLegenda:\nNote:\nFinali del Direttorio Divisioni Inferiori Nord.\nAnche in questa stagione come in tutte le precedenti, queste finali che avrebbero dovuto promuovere un club per girone furono poi invalidate offrendo l\u2019ascesa a tutti.\nClassifica finale.\nLegenda:\nNote:\nVerdetti\nClassifica finale.\nLegenda:\nNote:\nVerdetti\nClassifica finale.\nLegenda:\nNote:\nVerdetti\nClassifica finale.\nLegenda:\nNote:\nVerdetti\nClassifica finale.\nLegenda:\nNote:\nVerdetti\nClassifica finale.\nLegenda:\nNote:\nVerdetti\nMarche.\nClassifica finale.\nLegenda:\nNote:\nVerdetti\nLazio.\nClassifica finale.\nLegenda:\nNote:\nClassifica finale.\nLegenda:\nNote:\nClassifica finale.\nLegenda:\nNote:\nClassifica finale.\nLegenda:\nNote:\nVerdetti\nUmbria.\nClassifica finale.\nLegenda:\nRegolamento:\nNote:\nCampania.\nClassifica finale.\nLegenda:\nNote:\nClassifica finale.\nLegenda:\nNote:\nVerdetti\nGirone finale.\nLegenda:\nNote:\nVerdetti\nPuglie.\nIl campionato pugliese di Terza Divisione si svolse in forma mista mediante l'inserimento delle squadre delle riserve di Serie A, Serie B e Prima Divisione. Ai fini della promozione alla categoria venivano ammesse alle finali per la promozione in Seconda Divisione solo le squadre di Terza Divisione meglio classificate.\nClassifica finale.\nLegenda:\nNote:\nClassifica finale.\nLegenda:\nNote:\nVerdetti\nClassifica finale.\nLegenda:\nNote:\nClassifica finale.\nLegenda:\nNote:\nGirone finale.\nLegenda:\nNote:\nVerdetti\nCalabria e Basilicata.\nClassifica finale.\nLegenda:\nNote:\nVerdetti\nSardegna.\nClassifica finale.\nLegenda:\nRegolamento:\nNote:\nSicilia.\nClassifica finale.\nLegenda:\nNote:\nClassifica finale.\nLegenda:\nNote:\nVerdetti\nClassifica finale.\nLegenda:\nNote:\nVerdetti\nCirenaica.\nClassifica finale.\nLegenda:\nNote:"}
{"id": "1924519", "revid": "767487", "url": "https://it.wikipedia.org/wiki?curid=1924519", "title": "Laura Sadis", "text": "Dal 1988 al 1996 fece parte del consiglio comunale di Lugano, per poi concentrare la sua attivit\u00e0 politica a livello cantonale. Fu eletta al Gran Consiglio ticinese dal 1995 per restarvi fino al 2003, membro delle commissioni della gestione e delle finanze, tributaria ed energia. Dal 2003 al 2007 fece parte del Consiglio nazionale svizzero, dove era anche membro della commissione della cultura, della scienza e della formazione e della commissione per il programma di legislatura. Dal 2004 partecip\u00f2 alla direzione del Partito Liberale Radicale.\nDal 2007 al 2015 (per due legislature) ha fatto parte del Consiglio di Stato del Ticino succedendo a Marina Masoni, non rieletta. Come quest'ultima, Sadis assunse la direzione del Dipartimento cantonale Finanze ed Economia. "}
{"id": "1924520", "revid": "767487", "url": "https://it.wikipedia.org/wiki?curid=1924520", "title": "Non dimentico pi\u00f9", "text": "Non dimentico pi\u00f9 \u00e8 un EP del gruppo italiano dei Deasonika, pubblicato nel 2006.\nIl brano che d\u00e0 il titolo al disco \u00e8 stato presentato al Festival di Sanremo 2006, nella categoria \"Giovani\", venendo eliminato dopo la prima esecuzione. Due anni dopo Syria ne incide una cover che viene inserita nell'album \"Un'altra me\", titolo tratto proprio dal testo di questa canzone."}
{"id": "1924528", "revid": "1645873", "url": "https://it.wikipedia.org/wiki?curid=1924528", "title": "Lingua saraiki", "text": "La lingua saraiki o seraiki \u00e8 una lingua indoaria nordoccidentale parlata in Pakistan e India.\nDistribuzione geografica.\nSecondo l'edizione 2009 di \"Ethnologue\", la lingua saraiki \u00e8 parlata da 13,8 milioni di persone in Pakistan, nel Punjab meridionale e nel Sindh settentrionale. La lingua \u00e8 attestata anche negli stati indiani di Andhra Pradesh, Gujarat, Madhya Pradesh, Maharashtra, Punjab, Rajasthan, Uttar Pradesh e a Delhi.\nClassificazione.\nSecondo lo standard ISO 639 la lingua seraiki \u00e8 un membro della macrolingua lingua lahnda (codice ISO 639-2 e ISO 639-2 lah)\nSistema di scrittura.\nLa scrittura utilizza \u00e8 l'alfabeto urdu, a sua volta derivato dall'alfabeto arabo-persiano. Ha 42 lettere di cui 37 Urdu e 5 lettere proprie del Saraiki.\nUna tastiera per computer Saraiki pu\u00f2 anche essere usata per altre lingue come il dielatto standard del Punjabi e il kashmiri. Le scritture Devanagari e Gurmukhi scritte da sinistra a destra sono usate dalle persone di religione Sikh e dagli Ind\u00f9."}
{"id": "1924530", "revid": "1776051", "url": "https://it.wikipedia.org/wiki?curid=1924530", "title": "Shiira", "text": "Shiira (\u30b7\u30a4\u30e9, giapponese per \"lampuga\") era un browser web per il sistema operativo macOS. Secondo il suo sito web, il fine di Shiira era quello di \"creare un browser migliore e pi\u00f9 utile di Safari. Shiira era equipaggiato per utilizzare WebKit per il rendering e lo scripting.\nShiira era Open Source, e il suo codice sorgente era distribuito sotto licenza BSD. L'ultima versione 2.3 richiedeva Mac OS 10.4 o successivo, anche se alcune incompatibilit\u00e0 c'erano con le versioni pi\u00f9 recenti di Mac OS X, come la 10.5 o la 10.6. Il progetto era coordinato da Makoto Kinoshita.\nDal mese di dicembre del 2011 il sito del browser non \u00e8 pi\u00f9 disponibile.\nCaratteristiche e performance.\nPoich\u00e9 il browser \u00e8 stato sviluppato riferendosi a Safari, le principali caratteristiche dei due programmi sono molto simili. Per esempio, Shiira utilizza opzioni per la navigazione privata in modo da non memorizzare cronologia e cookies. In ogni caso, Shiira migliora molte delle caratteristiche di Safari, ottenendo un proprio carattere. Il campo per la ricerca contiene pi\u00f9 motori di ricerca ed \u00e8 completamente personalizzabile, e l'interfaccia di navigazione a schede \u00e8 molto flessibile e permette agli utenti, per esempio, di trascinare le schede per riordinarle, o di aggiornare le schede quando vengono selezionate. Shiira, inoltre, sfrutta le API Cocoa per fornire agli utenti un \"cassetto\" che estende uno dei due lati della finestra, e che contiene segnalibri (che possono essere aperti con click singolo o doppio), cronologia, downloads e un aggregatore RSS. Nella versione 2.0 la sidebar \u00e8 stata sostituita da pannelli che si possono aprire dalla barra degli strumenti principale. Shiira supporta nativamente la lettura di PDF nella finestra.\nStile.\nGli utenti possono scegliere tra il tema di Aqua e un tema \"Metal\", oltre a poter cambiare l'aspetto dei pulsanti. Non \u00e8 ancora disponibile un sistema di personalizzazione dei temi grafici. Le schede sono personalizzabili tanto nell'aspetto, quanto nella scelta di quale scheda debba andare in primo piano alla chiusura della scheda attiva. Alcuni set di icone sono forniti con il programma. Shiira presenta anche una funzione \"Tab Expos\u00e9\", simile alla funzione Mission Control di Mac OS X. Ogni scheda \u00e8 visibile completamente, permettendo una facile selezione."}
{"id": "1924532", "revid": "599013", "url": "https://it.wikipedia.org/wiki?curid=1924532", "title": "Tam\u00e1s Vask\u00f3", "text": "Caratteristiche tecniche.\n\u00c8 un difensore centrale.\nCarriera.\nArriva in Irpinia il 22 agosto 2008, in prestito dall'\u00dajpest. Conclude l'esperienza italiana con la retrocessione dell'. Rientra a fine stagione nell'\u00dajpest.\nStatistiche.\nPresenze e reti nei club.\n\"Statistiche aggiornate al 2 maggio 2017.\""}
{"id": "1924537", "revid": "1745361", "url": "https://it.wikipedia.org/wiki?curid=1924537", "title": "Ialmeno", "text": "Ialmeno (in greco antico \u1f38\u03ac\u03bb\u03bc\u03b5\u03bd\u03bf\u03c2) \u00e8 un personaggio della mitologia greca, figlio di Ares e di Astioche, menzionato nell'Iliade e fratello gemello di Ascalafo.\nMitologia.\nEgli fu generato da Ares dopo che egli ebbe giaciuto per una notte con la mortale Astioche nel palazzo del padre di lei, Attore.\nche Omero descrive come regnanti di Aspledone e Orcomeno in Minia\nEra uno dei sovrani della Minia di Orcomeno, in Beozia, al tempo della guerra di Troia ed, insieme al fratello, viene ricordato come uno dei molti pretendenti sui quali Tindaro avrebbe dovuto far ricadere la sua scelta per poter trovare un marito alla figlia Elena, la regina di Sparta, andata poi in sposa a Menelao. \nIn seguito al rapimento di quest'ultima da parte di Paride partecip\u00f2 alla guerra in quanto legato ad un giuramento comune tra tutti i re."}
{"id": "1924542", "revid": "200644", "url": "https://it.wikipedia.org/wiki?curid=1924542", "title": "Discografia Three 6 Mafia", "text": ""}
{"id": "1924546", "revid": "726373", "url": "https://it.wikipedia.org/wiki?curid=1924546", "title": "Dante's Cove", "text": "Dante's Cove \u00e8 una serie televisiva statunitense horror trasmessa su here!, canale satellitare orientato al pubblico LGBT.\nIdeata da Michael Costanza e diretta da Sam Irvin, \"Dante's Cove\" combina elementi della fictionhorror con quelli del genere soap opera. La storia ruota intorno a personaggi di Kevin (Gregory Michael) e Toby (Charlie David), una giovane coppia omosessuale che cerca di stare insieme, nonostante le forze del male si stiano muovendo contro di loro.\nLa serie ha debuttato nel 2005 e si \u00e8 sviluppata in tre stagioni, di cui l'ultima \u00e8 terminata il 21 dicembre 2007.\nEpisodi.\nPrima stagione.\n1. \"The Beginning\" (7 ottobre 2005). L'episodio ha una durata di 81 minuti.\nNel 1840 nella citt\u00e0 dell'isola di Dante's Cove, Ambrosius Vallin sta per sposare Grace Neville. Quando Grace scopre Ambrosius copulare col suo cameriere, uccide quest'ultimo usando i suoi poteri di strega di una setta religiosa mistica chiamata Tresum. Grace imprigiona poi Ambrosius nel seminterrato della sua casa, maledicendolo per l'eternit\u00e0. L'unico modo che Ambrosius ha per riacquisire la sua libert\u00e0 \u00e8 attraverso il bacio di un bel giovane.\nNel presente, Kevin si sposta a Dante's Cove con il suo fidanzato Toby, dopo essere stato cacciato di casa dal suo patrigno omofobo. Vive con Toby nella vecchia casa di Grace, ora Hotel Dante; insieme a Toby ci sono Van, un'artista lesbica, e Adam, amico d'infanzia di Toby. Kevin inizia a sentire delle voci che lo chiamano per nome.\nDurante una festa, Kevin seguendo la voce che lo assilla viene portato nel seminterrato e trova Ambrosius. Ambrosius lo bacia, riguadagnando la sua giovinezza e la libert\u00e0. Inoltre usa i poteri di Tresum, appresi mentre era in cattivit\u00e0, contro Kevin, costringendolo a tagliarsi il polso e cos\u00ec farsi portare in ospedale.\n2. \"Then There Was Darkness\" (4 novembre 2005). L'episodio ha una durata di 104 minuti.\nMentre Kevin si trova in ospedale, Grace lo uccide, sperando cos\u00ec che Ambrosius ritorni da lei. Ma Ambrosius, dopo aver dato l'ultimo bacio a Kevin, scopre la verit\u00e0 e affronta Grace, avendone la meglio. Decide cos\u00ec di incatenarla nel seminterrato della sua casa, proprio come lei aveva fatto con lui.\nNel frattempo Kevin, grazie al bacio di Ambrosius, si risveglia dalla morte. Cos\u00ec Ambrosius decide di allontanare Toby per poter stare per sempre con Kevin, facendosi aiutare da Cory, che rende suo schiavo.\nQuando Van e Toby vanno alla Societ\u00e0 Storica per fare chiarezza sugli strani eventi che stanno accadendo, scoprono la verit\u00e0 su Ambrosius e trovano il Libro di Tresum. Dopo l'ennesimo divieto di poter fare visita a Kevin, i due decidono allora di intrufolarsi in ospedale, dove annullano la maledizione fatta da Ambrosius e liberano Kevin. Durante la notte per\u00f2, Ambrosius e Cory gettano in mare Toby, mentre Grace si libera dalle catene."}
{"id": "1924557", "revid": "1984502", "url": "https://it.wikipedia.org/wiki?curid=1924557", "title": "Lunada", "text": "Lunada (voce spagnola che in italiano significa \u00ab\"festa musicale sotto luna piena\"\u00bb) \u00e8 il titolo dell'undecimo disco di studio della cantante messicana Thal\u00eda, uscito il 24 giugno 2008 negli Stati Uniti ed in America Latina, ed il 15 luglio del medesimo anno in alcuni paesi europei.\nBench\u00e9 molti aspettassero il \u00abgran ritorno\u00bb di Thal\u00eda alla musica con questo disco, dopo tre anni senza pubblicare un album, \"Lunada\" non ha riscosso molto successo nelle vendite, ed ha avuto i peggiori debutti nelle liste di popolarit\u00e0 negli ultimi dieci anni.\nContenuti.\nIl disco contiene, oltre cinque hit dell'estate precedentemente registrati, cinque canzoni nuove. Il suo primo singolo \u00e8 \"Ten paciencia\". L'idea del disco \u00e8 nata quando stava aspettando la sua prima figlia e le piaceva molto stare in bikini sulla spiaggia. Cos\u00ec, il disco ha un'aria di festa tipica da spiaggia, con ritmi di raggae e cumbia. La produttrice esecutiva dell'album \u00e8 Thal\u00eda, con la collaborazione del musico cubano Emilio Estefan (marito di Gloria Estefan) come produttore.\n\"Lunada\" include anche \"Ser\u00e1 porque te amo\", cover in spagnolo della nota canzone italiana \"Sar\u00e0 perch\u00e9 ti amo\", interpretata originalmente per il trio Ricchi e Poveri, ed una canzone, scritta per la stessa cantante, titolata \"Bendita\", dedicata a sua figlia Sabrina Saka\u00eb, nata il 7 ottobre 2007."}
{"id": "1924560", "revid": "46480", "url": "https://it.wikipedia.org/wiki?curid=1924560", "title": "Agide IV", "text": "Biografia.\nOrigini.\nAgide, figlio di Eudamida II, succedette al padre sul trono Euripontide di Sparta nel 244 a.C. Sappiamo da Plutarco che, al momento dell'incoronazione, il nuovo re aveva meno di vent'anni.\nCresciuto fra le agiatezze della madre Agesistrata e della nonna Archidamia, le donne pi\u00f9 ricche di Sparta, Agide dimostr\u00f2 fin da giovane, secondo la testimonianza di Plutarco, disprezzo e noncuranza per la ricchezze, accontentandosi di poco ed ammirando la semplicit\u00e0 degli antichi re, che seguivano una vita estremamente sobria e morigerata. Al tempo di Agide, invece, le grandi ricchezze che erano arrivate subito dopo la vittoria nella guerra del Peloponneso (404 a.C.), avevano fatto allontanare i cittadini dai costumi \"laconici\" introdotti da Licurgo.\nL'altro re, Leonida II, era invece abituato a vivere nel lusso, in quanto, come racconta Plutarco, aveva passato molto tempo alla sfarzosa corte di Seleuco II, re di Persia e Babilonia. Leonida non era infatti l'erede designato al trono, ma divent\u00f2 re in quanto parente pi\u00f9 prossimo di Areo II, morto a soli otto anni nel 254 a.C., e che era a sua volta il figlio postumo di Acrotato.\nIdeazione della riforma.\nAgide, spinto, secondo la testimonianza di Plutarco, da motivi sia idealistici che politici, non solo intendeva restaurare la sobriet\u00e0 di costumi del passato, ma soprattutto voleva riequilibrare le ricchezze tra i cittadini. Infatti, l'abolizione, da parte dell'eforo Epitadeo, negli anni immediatamente successivi alla vittoria della guerra del Peloponneso, del divieto di vendita delle propriet\u00e0 terriere, aveva portato all'accumulo di quasi tutti i latifondi nelle mani di pochi cittadini, soprattutto donne, lasciando all'indigenza la stragrande maggioranza dei cittadini, che avevano cos\u00ec contratto debiti molto ingenti e versavano in condizioni di estrema povert\u00e0.\nAgide ide\u00f2 quindi una riforma economica ed agraria che prevedeva da una parte il condono totale di tutti i debiti per tutti i cittadini, e dall'altra la redistribuzione delle terre fra tutti gli Spartiati. Per prima cosa, il giovane re cerc\u00f2 e trov\u00f2 l'appoggio dello zio Agesilao, abilissimo oratore, e di due influenti cittadini: Lisandro figlio di Libio, stimatissimo discendente dell'omonimo navarco, e di Mandroclida figlio di Ecfane, dotato, secondo la testimonianza di Plutarco, di un'audacia formidabile.\nIn secondo luogo, Agide convinse, aiutato dallo zio Agesilao, la madre Agesistrata e la nonna Archidamia ad appoggiarlo nel suo progetto.\nEforato di Lisandro e promulgazione della riforma.\nLa svolta avvenne nel 242 a.C., quando Agide ottenne che Lisandro fosse eletto eforo, uno dei cinque supremi magistrati spartani, che rimanevano in carica per un solo anno, con mandato non rinnovabile in alcun modo. Lisandro present\u00f2 alla Gerusia la proposta di legge ideata da Agide, che prevedeva il condono dei debiti, la redistribuzione delle terre e l'integrazione degli Spartiati, all'epoca in numero ridotto, con un congruo gruppo di perieci, ovvero abitanti delle zone limitrofe a Sparta, che non avevano gli stessi diritti dei cittadini veri e propri.\nDato che la proposta non ottenne il consenso degli anziani, Lisandro convoc\u00f2 l'Apella, l'assemblea dei cittadini. Qui present\u00f2 personalmente la riforma, sostenuto da Agesilao e da Mandroclida, che evidenziarono il fatto che l'oracolo di Pasifae, consultato periodicamente dagli efori che vi dormivano e dai sogni fatti traevano auspici divinatori, indicava chiaramente che era necessario tornare alle antichi leggi di Licurgo, che prevedevano l'equa distribuzione delle propriet\u00e0 fra tutti i cittadini. Agide stesso parl\u00f2 all'assemblea, annunciando che egli stesso avrebbe donato ai cittadini le sue terre e le sue ricchezze, e che sarebbe stato subito imitato dalla madre e dalla nonna.\nPer assicurare l'integrazione dei nuovi cittadini nello stato spartano Agide prescrisse il ripristino del tradizionale metodo di educazione dei giovani (l'agogh\u00e9) e la ripresa dell'istituzione dei sissizi.\nDeposizione di Leonida.\nIl re Agiade Leonida, per\u00f2, si oppose con tutti i mezzi alla proposta di riforma, accolta invece con grande favore ed entusiasmo dalla cittadinanza. Lisandro architett\u00f2 allora un piano per eliminare lo scomodo e potente avversario.\nDopo aver accusato Leonida di fronte all'Apella di aver sposato, in violazione di un'antica legge di Sparta, una donna straniera, figlia di un luogotenente di Seleuco II, Lisandro convoc\u00f2 i quattro colleghi per un rito divinatorio tradizionale che doveva confermare se gli d\u00e8i fossero favorevoli o meno alla deposizione del sovrano.\nSecondo questo antico rito, che poteva essere celebrato una sola volta ogni nove anni, gli efori, in una notte di novilunio priva di nuvole, avrebbero dovuto scrutare il cielo in silenzio: se uno dei magistrati avesse visto una stella cadente, significava che uno dei due re aveva violato le antiche leggi di Sparta e doveva essere deposto e mandato in esilio finch\u00e9, eventualmente, l'oracolo di Delfi o quello di Olimpia non avessero dimostrato la sua innocenza. Lisandro disse di aver visto una stella cadente e Leonida fu costretto dapprima a rifugiarsi come supplice nel tempio di Atena Calcieco e poi a lasciare Sparta e ad andare in esilio a Tegea, mentre Lisandro faceva incoronare al suo posto il genero del re, Cleombroto II (242 a.C.).\nSecondo il racconto di Plutarco, quando Agesilao seppe che Leonida era in viaggio verso Tegea, invi\u00f2 dei sicari per ucciderlo lungo il tragitto, ma Agide, saputo dell'attentato, invi\u00f2 prontamente dei suoi uomini a scortare Leonida per condurlo sano e salvo fino a destinazione.\nApplicazione parziale della riforma.\nAnche se Leonida era stato deposto e si trovava in esilio, l'applicazione della riforma incontr\u00f2 subito delle gravi difficolt\u00e0. Innanzitutto il mandato annuale di Lisandro e dei suoi colleghi era giunto al termine e i nuovi efori che erano stati eletti intendevano restaurare Leonida sul trono e denunciare Lisandro e Mandroclida. Questi ultimi persuasero quindi Agide e Cleombroto a destituire gli efori regolarmente in carica e a sostituirli con altri magistrati che fossero pi\u00f9 accondiscendenti, tra i quali lo stesso Agesilao.\nIn questo modo, si pot\u00e9 procedere con la prima fase della riforma, che consisteva nell'abrogazione dei debiti: tutte le ricevute dei pegni e delle ipoteche, che gli Spartani chiamavano \"claria\" (), furono pubblicamente bruciate in piazza. Ma Agesilao, sfruttando la sua carica di eforo, faceva di tutto per procrastinare l'applicazione della seconda parte della riforma, seconda la quale le terre avrebbero dovuto essere distribuite fra tutti i cittadini. Secondo il racconto di Plutarco, infatti, Agesilao era ben felice dell'abrogazione dei debiti, in quanto ne aveva contratti parecchi, ma cercava di ostacolare in tutti i modi la redistribuzione delle terre, per la grande quantit\u00e0 di latifondi di cui si trovava in possesso. Plutarco attribuisce quindi il fallimento della riforma di Agide proprio all'avarizia di Agesilao.\nNel frattempo, Agide fu inviato dagli efori alla testa dell'esercito spartano per partecipare al fianco della lega achea, guidata da Arato, ad una guerra contro la lega etolica (241 a.C.). La spedizione si conclusa con un nulla di fatto, perch\u00e9 Arato decise di non ingaggiare una battaglia campale e di prendere tempo. Agide, dopo aver conquistato Pellene, torn\u00f2 quindi poco tempo dopo a Sparta, trovandola nello scompiglio pi\u00f9 completo.\nL'eforo Agesilao, infatti, si era attirato le inimicizie della popolazione, commettendo ogni tipo di sopruso per ottenere denaro, ed avendo aggiunto senza motivo un mese intercalare all'anno in corso in modo da avere un mese in pi\u00f9 di mandato. Inoltre, stava pianificando di alterare le elezioni per l'anno successivo in modo da essere ri-eletto eforo, il che era del tutto anticostituzionale, dato che questa suprema magistratura non era in alcun modo rinnovabile.\nRitorno di Leonida.\nGli Spartani, per neutralizzare le mire di Agesilao, non esitarono a richiamare Leonida dall'esilio e re-installarlo sul trono (241 a.C.). Temendo la vendetta del re, Agide e Cleombroto si rifugiarono come supplici, il primo nel tempio di Atena Calcieco (lo stesso che l'anno precedente aveva utilizzato Leonida per la sua fuga), e il secondo in quello di Poseidone. Agesilao fugg\u00ec invece all'estero, aiutato dal figlio Ippomedonte di Sparta, mentre non sappiamo nulla della sorte di Lisandro.\nPer prima cosa, Leonida mand\u00f2 in esilio il genero Cleombroto, che fu accompagnato dalla moglie Chilonide, che in precedenza aveva accompagnato anche il padre in esilio a Tegea. Successivamente, Leonida destitu\u00ec gli efori in carica e ne nomin\u00f2 altri cinque scelti tra i suoi fedelissimi e si prepar\u00f2 ad eliminare anche Agide, nonostante grazie a lui avesse avuto salva la vita mentre era in esilio.\nMorte ed eredit\u00e0.\nPer uccidere Agide, Leonida tese al rivale un tranello. Anfare, uno degli efori nominati da Leonida, era infatti un vecchio amico del giovane re e, recatosi come di consueto al tempio di Atena Calcieco per parlare con lui, lo accompagn\u00f2, assieme ad altri amici, al bagno, e l\u00ec lo cattur\u00f2, conducendolo in prigione.\nLeonida, nel frattempo, fece circondare con l'esercito la prigione, dove gli efori istituirono un processo per direttissima. Secondo il racconto di Plutarco, uno degli efori cerc\u00f2 di suggerire al re una via d'uscita, chiedendogli se la responsabilit\u00e0 della riforma che aveva voluto istituire fosse di Lisandro e di Agesilao, ma Agide, per tutta risposta, disse che non si pentiva dei provvedimenti che aveva preso, che non facevano altro che riprendere le antiche leggi di Licurgo.\nAgide fu dunque portato nella \"Dechade\", la cella dove si giustiziavano i condannati, e l\u00ec fu strangolato (241 a.C.). La madre Agesistrata e la nonna Archidamia, accorse nel frattempo alla prigione, chiesero di poter vedere il figlio e nipote e furono anch'esse giustiziate, suscitando la sdegno e l'odio della popolazione. Le due donne erano state infatti entrambe regine e soprattutto Archidamia era stata tenuta in grandissima considerazione dagli Spartani. Inoltre, mai prima d'allora un re era stato ucciso per ordine degli efori ed anzi in tutta la storia di Sparta nessuno dei re prima dell'epoca di Filippo, era mai stato ucciso da un altro greco, nemmeno in battaglia, eccetto Cleombroto.\nAlla morte di Agide, fu incoronato re Euripontide il figlio appena nato Eudamida III, avuto dalla moglie Agiatide. Leonida costrinse Agiatide a sposare il suo giovane figlio Cleomene che, una volta diventato re alla morte del padre, complet\u00f2 e perfezion\u00f2 la riforma di Agide, secondo Plutarco persuaso da Agiatide stessa, che gli illustr\u00f2 dettagliatamente gli ideali e le intenzioni del primo marito.\nLetteratura.\nLa figura del sovrano Euripontide fu portata sulle scene da Vittorio Alfieri con la tragedia \"Agide\" (1786)."}
{"id": "1924562", "revid": "122196859", "url": "https://it.wikipedia.org/wiki?curid=1924562", "title": "Chiesa di Sant'Antonio (Atessa)", "text": "La chiesa di Sant'Antonio \u00e8 un edificio di culto situato nel comune di Atessa, in provincia di Chieti. Ha una doppia intitolazione,sia a Sant'Antonio Abate e che a Sant'Antonio da Padova.\nPosta fuori dalle mura del paese, era affiancata in passato da un ricovero per viandanti e pellegrini, gestito dall'ordine Antoniano, la cui esistenza \u00e8 attestata sin dal febbraio 1593 grazie ad un atto notarile. Nel corso del XIX secolo fu ristrutturata prima dallo stuccatore Giovanni Fagnani nel 1902, poi dal pittore Alfredo Giuliani nel 1926.\nLa facciata dell'edificio presenta una forma rettangolare in laterizi colorati in ocra e rosso, e vi \u00e8 incorporato un campanile sul lato sinistro realizzato in mattoni su basamento in pietra. Un'effigie in pietra con ornamenti reca l'iscrizione \"A DIVOZIONE DEI FEDELI\".\nAll'interno, dall'unica navata della chiesa si pu\u00f2 accedere ad una cappella sul lato destro con soffitto a cassettoni, al cui interno sono conservate statue di Sant\u2019Anna e Sant\u2019Antonio di Padova, quest'ultima opera dell\u2019artista Tenaglia di Orsogna, risalente al 1746. L'altare nell'aula principale \u00e8 sormontato da una cupola su pennacchi, al cui interno vi sono affreschi dei quattro evangelisti. Nello stesso ambiente, all'interno del muro destro, \u00e8 incastonato un confessionale in finto marmo."}
{"id": "1924572", "revid": "118790773", "url": "https://it.wikipedia.org/wiki?curid=1924572", "title": "Ipogei ellenistici di Napoli", "text": "Gli ipogei ellenistici di Napoli sono degli antichi siti cimiteriali sotterranei. La maggior parte di essi \u00e8 locata tra via Arena alla Sanit\u00e0, via Santa Maria Antesaecula, via Vergini, via Cristallini, noto come l'Ipogeo dei Cristallini, via Foria e vico Traetta, assumendo il carattere di necropoli in quanto molti erano situati in serie lungo una coeva strada pubblica, dove in et\u00e0 classica si potevano tranquillamente ammirare gli accessi.\nLe tombe, risalenti al IV-III secolo a.C., sono situate ad una profondit\u00e0 di circa 10-12 metri. Sono caratterizzate da sarcofagi dipinti e scolpiti con vivaci colori e circondano le tombe alessandrine, macedoni ed anatoliche. \nQuesti sepolcreti, inoltre, simoboleggiano le espressioni dell'aristocrazia napoletana del periodo, nate dall'unione di elementi greci e sanniti. Inoltre, molti elementi presenti in questi reperti farebbero pensare anche ad influenze da parte del Medio ed Estremo Oriente. I sarcofagi del sepolcreto di via Cristallini ad esempio mostrano delle pitture riconducibili alla cultura egizia."}
{"id": "1924573", "revid": "13102", "url": "https://it.wikipedia.org/wiki?curid=1924573", "title": "Pierre de la Ram\u00e9e", "text": ""}
{"id": "1924580", "revid": "547034", "url": "https://it.wikipedia.org/wiki?curid=1924580", "title": "Seconda Divisione 1930-1931", "text": "La Seconda Divisione 1930-1931 fu il torneo regionale superiore di quell\u2019edizione del campionato italiano di calcio.\nConcluso il percorso di riforma ideato nel 1925 avendo spacchettato su tre tornei del DDS i due della Lega Nord, la Seconda Divisione venne a trovarsi in perfetta continuit\u00e0 con la Terza Divisione del Progetto Pozzo e la Promozione dell\u2019ordinamento postbellico, e quindi perse le caratteristiche interregionali degli ultimi anni. Con lo spostamento di competenza dai Direttori Inferiori ai Direttori Regionali la composizione dei gironi di Seconda Divisione sub\u00ec dei notevoli stravolgimenti, anche perch\u00e9 come la vecchia Promozione divenne l\u2019ultimo campionato di merito permettendo l\u2019accesso diretto di societ\u00e0 di nuova affiliazione. Per le regioni in cui il numero delle societ\u00e0 di Seconda Divisione era molto limitato la F.I.G.C. stabil\u00ec degli spostamenti che adesso non riterremmo molto logici.\nAl Direttorio Regionale Marchigiano fu demandata l'organizzazione di un girone unico comprendente anche le squadre dell'Umbria e dell'Abruzzo, mentre il Direttorio Regionale Laziale fu obbligato ad includere le squadre sarde e quello pugliese le lucane. In Trentino e in Calabria non c\u2019erano squadre.\nUna grande novit\u00e0 di questa stagione fu rappresentata dalla presenza di squadre riserve: difatti con l'eliminazione del torneo regionale loro dedicato, le societ\u00e0 militanti in Serie A e in Serie B avevano l'obbligo di iscrivere le loro squadre riserve in Seconda Divisione, escluse per\u00f2 dal meccanismo di promozione (rappresentato come gli anni precedenti dalla disputa della fase finale) poich\u00e9 il loro campionato di merito era la Serie A o la Serie B.\nPer assegnare i titoli di \"Campione Regionale\", ove si disputavano pi\u00f9 gironi, era necessaria la disputa di un girone di finale (al quale potevano partecipare anche le squadre riserve). Le finali per il titolo regionale potevano essere disputate anche dalle societ\u00e0 impegnate alle finali per la promozione alle Prima Divisione.\nFinali del Nord.\nAnche queste finali organizzate dal DDS che avrebbero dovuto promuovere un club per girone furono poi invalidate offrendo l\u2019ascesa a tutti. \nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nSeconda serie di spareggi.\nLegenda:\nNote:\nGirone C.\nClassifica finale.\nLegenda:\nNote:\nGirone D.\nClassifica.\nLegenda:\nNote:\nFinali Sud.\nSquadre qualificate:\nIl girone finale Sud, gestito dal \"Fiduciario per il Sud del Direttorio Divisioni Superiori\", non si disput\u00f2 a causa del ritiro della Barensis: tutte le altre squadre qualificate a questa fase furono promosse in Prima Divisione 1931-1932 (anche se il Ferroviario vi rinunci\u00f2 rimanendo inattivo).\nNote.\nA parit\u00e0 di punti le squadre erano classificate a pari merito.\nIn caso di assegnazione di un titolo sportivo (per la promozione o la retrocessione) si effettuava uno spareggio in campo neutro."}
{"id": "1924585", "revid": "287204", "url": "https://it.wikipedia.org/wiki?curid=1924585", "title": "Prestazione delle locomotive", "text": "Il termine prestazione, nel linguaggio ferroviario, definisce la massa dei rotabili trainabile da una locomotiva, in funzione della pendenza della linea (detta grado di prestazione), che le consenta di mantenere la categoria di velocit\u00e0 prevista dall'orario di un treno.\nLa prestazione definita massima indica la massima massa rimorchiata di rotabili con i quali una locomotiva, su un determinato tratto di linea, dopo una fermata riesce ad avviarsi e procedere mantenendo un valore minimo di accelerazione.\nGeneralmente questo valore viene calcolato considerando il coefficiente di aderenza delle rotaie bagnate (0,28) e la pendenza in ogni punto del tratto di linea in questione.\nDa quanto detto si evince che la massa rimorchiabile da una locomotiva (la prestazione) \u00e8 determinata e condizionata da numerosi fattori:\nLa prestazione viene calcolata sperimentalmente per ogni tipo di locomotiva dagli organismi tecnici delle aziende ferroviarie e indicata in apposite tabelle (dette tabelle di prestazione) allegate ai regolamenti di esercizio tenendo conto dei fattori sopraelencati ed in base ad essa vengono stilati i quadri orario e il tipo di locomotiva da utilizzare per ogni singolo treno. Nel caso di linee ferroviarie in cui \u00e8 presente una limitata tratta con pendenza elevata per evitare di ridurre il peso rimorchiato di un treno (in maniera antieconomica per tutto il percorso) si preferisce utilizzare, solo per quel tratto, la doppia trazione in testa o la spinta con locomotiva in coda."}
{"id": "1924586", "revid": "54523593", "url": "https://it.wikipedia.org/wiki?curid=1924586", "title": "80386SX", "text": ""}
{"id": "1924592", "revid": "284661", "url": "https://it.wikipedia.org/wiki?curid=1924592", "title": "\u00c9milie Lepennec", "text": ""}
{"id": "1924596", "revid": "161374", "url": "https://it.wikipedia.org/wiki?curid=1924596", "title": "Shol'vah", "text": ""}
{"id": "1924597", "revid": "1409041", "url": "https://it.wikipedia.org/wiki?curid=1924597", "title": "Bologna Football Club 1977-1978", "text": "Questa voce raccoglie le informazioni riguardanti il Bologna Football Club nelle competizioni ufficiali della stagione 1977-1978.\nStagione.\nIl Bologna, per questa stagione allenato da Cesarino Cervellati (dalla prima alla quinta giornata) e Bruno Pesaola (dalla sesta in avanti), si classifica al dodicesimo posto nel campionato di Serie A, con 26 punti, appena sopra la zona retrocessione, ottenendo la salvezza grazie al successo esterno (0-1) sulla Lazio all'ultima partita del campionato. \nDopo Una prima parte del girone di andata disastrosa, la squadra felsinea era ultima da sola con 5 punti. Alla 12\u00aa giornata dopo la sconfitta per 1-0 patita contro la Juventus, con una grande reazione, ha raccolto ben 21 punti, riuscendo cos\u00ec a mantenere in extremis la massima serie. \nIn una stagione dove il Bologna ha avuto con 21 reti il peggior attacco del campionato, si \u00e8 distinto con 9 reti Gianluca De Ponti totalizzando 7 goal in campionato e 2 in Coppa Italia.\nIn Coppa Italia la squadra si \u00e8 fermata alla prima fase a gironi, giungendo ultima nel secondo girone di qualificazione.\nOrganigramma societario.\nArea direttiva\nArea tecnica\nStatistiche.\nStatistiche dei giocatori.\nFonte:"}
{"id": "1924598", "revid": "122456049", "url": "https://it.wikipedia.org/wiki?curid=1924598", "title": "Chiesa della Congregazione dei 63 sacerdoti", "text": "La chiesa della Congregazione dei 63 Sacerdoti (gi\u00e0 San Carlo dei Sacerdoti) \u00e8 una chiesa di interesse storico-artistico di Napoli. La struttura \u00e8 locata nei Quartieri Spagnoli, in via Carlo De Cesare 30. La Congregazione era presente anche in altre citt\u00e0 italiane, come ad esempio a Forl\u00ec, dove aveva sede nella scomparsa chiesa di Santa Maria della Grata.\nStoria e descrizione.\nIl tempio, di epoca barocca, ha assunto l'attuale denominazione quando fu ceduto alla Congrega di San Carlo dei Sacerdoti; questa era formata appunto da 63 religiosi. Inoltre, per lungo tempo fu soprannominata \"del Carminiello\", poich\u00e9 la tela della \"Vergine del Carmine\", che custodiva all'interno, fu ritenuta miracolosa.\nNel XVIII secolo la chiesa sub\u00ec varie ristrutturazioni; riconducibili proprio a questo lasso di tempo sono il pavimento maiolicato e le pregevoli decorazioni rococ\u00f2 dell'intera navata.\nAttualmente la chiesa \u00e8 chiusa, mentre le opere d'arte sono conservate nei depositi della Sovrintendenza.\nNella chiesa v'\u00e8 la sepoltura del musicista Francesco Nicola Fago (Taranto, 1677 - Napoli, 1745), uno dei capostipiti della gloriosa scuola musicale napoletana del '700."}
{"id": "1924599", "revid": "284427", "url": "https://it.wikipedia.org/wiki?curid=1924599", "title": "Salvatore Simeoli", "text": ""}
{"id": "1924600", "revid": "33689", "url": "https://it.wikipedia.org/wiki?curid=1924600", "title": "IBM PS/1", "text": "IBM PS/1 \u00e8 una serie di modelli di home computer, creata da IBM nel 1990. Venne lanciata come linea economica destinata all'uso casalingo rispetto alla pi\u00f9 performante PS/2, con la quale, rispetto al precedente IBM PCjr, manteneva comunque la compatiblit\u00e0 a livello software. Sar\u00e0 sostituita nel 1994 dagli IBM Aptiva.\nI primi modelli (il 2011 e il 2121) utilizzavano componenti proprietari IBM, mentre in quelli seguenti era utilizzato hardware pi\u00f9 standard.\nModelli.\nIl PS/1 originale, il \"Model 2011\", \u00e8 stato lanciato il 26 giugno 1990 in quattro diverse configurazioni, con prezzi che variavano da 999 a 1999$. Tutte le versioni erano basate su un processore Intel 80286 a 10 MHz, ed erano dotate di 512K o 1MB di memoria RAM. L'hardware era contenuto nel case che integrava anche il monitor a colori o in bianco e nero, e il sistema operativo (il PC-DOS della IBM) era pre-caricato in una ROM. Di serie era presente un drive floppy da 3.5\", mentre opzionale un hard disk da 30 MB. Fra le altre caratteristiche presenti un modem integrato a 2400 baud, che permetteva di connettersi al servizio online Prodigy e una scheda video VGA. All'accensione del computer erano presenti una serie di istruzioni volte a facilitarne l'uso anche agli utenti meno esperti.\nTra il 1992 e il 1994 sono stati commercializzati varianti basati su processori 80386 e 80486 (Model 2121, 2133 e 2155)."}
{"id": "1924601", "revid": "6923", "url": "https://it.wikipedia.org/wiki?curid=1924601", "title": "Porto di Augusta", "text": "Il porto di Augusta, sito in provincia di Siracusa, \u00e8 un importante porto commerciale, industriale e turistico italiano e importante base navale della Marina Militare Italiana. \u00c8 posto\nalla latitudine 37\u00b0 11',72 Nord e longitudine 15\u00b0 14',07 Est\nStoria.\nL'approdo naturale \u00e8 stato utilizzato sin dai tempi remoti; \u00e8 tuttavia al tempo di Federico II di Svevia che la baia viene dotata di fortificazioni in grado di esercitare il controllo della costa. \nNel 1626 Pietro Della Valle descrive cos\u00ec i forti del porto di Augusta:\nIl porto venne utilizzato dalla Regia Marina durante la Guerra italo-turca negli anni dieci.\nNegli anni venti fu realizzato l'idroscalo di Augusta e intorno agli inizi degli anni trenta venne costruita gradualmente la struttura della importante base militare navale attualmente esistente. Durante lo sbarco in Sicilia degli Alleati il porto venne sottoposto a ripetute incursioni aeree e una volta occupato, dal 1943 al 1946 fu utilizzato come base della marina britannica. Divenne quindi base della Marina Militare.\nDal 1\u00ba novembre 2002 il porto di Augusta \u00e8 sede del \"Comando Militare Autonomo in Sicilia\", trasferitovi dalla precedente sede di Messina.\nIl porto commerciale.\nLa nascita del polo petrolchimico siracusano il cui primo insediamento, la raffineria di petrolio Rasiom del \"petroliere\" Moratti, sorse nel 1949 pu\u00f2 considerarsi l'inizio dell'attivit\u00e0 industriale su larga scala del porto. L'area costiera continu\u00f2 ad essere interessata da grandi insediamenti; nel 1956 presso la rada di Augusta, fu costruita la SINCAT (Societ\u00e0 Industriale Catanese) del gruppo Edison che si occupava di chimica inorganica e fertilizzanti, la centrale termoelettrica Tifeo, poi la Liquigas, la Migas Sicilia e la Ilgas, le officine Grandis, la Sotis Cavi e la Siciltubi. Nel 1960, per la produzione di ammoniaca, la Augusta Petrolchimica. Tutte attivit\u00e0 che richiedevano un grande movimento annuo di navi di grande stazza.\nNel 1961 la Esso rilev\u00f2 la raffineria di Augusta aprendo un processo produttivo di lubrificanti. E negli anni anche la \"Espesi\" nella penisola di Magnisi, per l'estrazione del bromo dall'acqua marina. Nel 1973 di fronte alla Rasiom sorse la Liquichimica, divenuta poi Chimica Augusta, Enichem, Condea ed oggi Sasol Italy. Nel 1975 entr\u00f2 infine in funzione lo stabilimento petrolchimico dell'Isab, per la produzione di combustibili a basso tenore di zolfo. Nella rada portuale si svilupp\u00f2 Anche tutto un indotto di grandi costruzioni meccaniche e cantieristiche con produzione di piattaforme petrolifere.\nCaratteristiche principali.\nIl porto occupa interamente la baia di Augusta ed \u00e8 composto da tre grandi sezioni:\nIl complesso portuale \u00e8 protetto da circa 6,5\u00a0km di dighe foranee con due aperture di ingresso. Il complesso di pontili raggiunge 6,8\u00a0km di lunghezza e dispone di 43 accosti disposti su 1.160\u00a0m di banchine Lo specchio d'acqua assomma a 45.000 metri quadrati, il pescaggio medio \u00e8 di 14\u201318\u00a0m, con punti fino a 22\u00a0m. Le superfici attrezzate sono di oltre 250.000 metri quadrati, con estensioni previste nell'ambito del recupero delle aree industriali adiacenti dismesse. Il complesso portuale \u00e8 dotato di cantieri navali, di riparazione, rimessaggio e rifornimento. Una parte cospicua \u00e8 dotata di attracchi e attrezzature ad uso turistico/diportistico.\nUna delle attivit\u00e0 principali del porto \u00e8 rappresentata dall'attivit\u00e0 di trasporto marittimo dei prodotti di raffinazione del petrolio.\nIl porto nel 2006 \u00e8 risultato il quinto in Italia per flusso merci, con 32.360 milioni di tonnellate di merci movimentate; l'anno dopo, il 2007 ha registrato un incremento a 33.041 milioni di tonnellate, di cui 31,5 sono costituite da merci rinfuse liquide il che ne fa il principale porto petrolifero italiano.\nIl porto di Augusta movimenta inoltre prodotti chimici, fertilizzanti, cemento, fosfati, ferro, legname, marmo, basalto e carbone fossile per un totale annuo di circa 1,5 milioni di tonnellate.\nIl porto \u00e8 sede della Capitaneria di Porto di Augusta."}
{"id": "1924602", "revid": "767487", "url": "https://it.wikipedia.org/wiki?curid=1924602", "title": "Bivacco Valerio Festa", "text": "Il bivacco Valerio Festa \u00e8 un bivacco situato nel comune di Edolo (BS), in val Gallinera, nelle Alpi Retiche meridionali, a 2320 m s.l.m.\nCaratteristiche.\nIl bivacco si trova al termine della val Gallinera, a poca distanza dal passo di Gallinera, che divide la stessa valle dalla val Paghera. \u00c8 posto quasi all'estremit\u00e0 di una balza rocciosa a strapiombo sulla Val Gallinera. Nelle vicinanze non \u00e8 presente alcuna sorgente d'acqua.\nCollegamenti esterni.\nBivacco Valerio Festa"}
{"id": "1924608", "revid": "767487", "url": "https://it.wikipedia.org/wiki?curid=1924608", "title": "Antonio Bernab\u00e9u", "text": "Fratello del pi\u00f9 noto Santiago Bernab\u00e9u, studente borsista del Collegio di Spagna di via Saragozza a Bologna, fu tra i fondatori del Bologna. I dati tutt'oggi disponibili lo danno come marcatore della quinta partita della storia del Bologna giocatasi il 19 febbraio 1911 Verona-Bologna 1-4. Terminati gli studi, fece ritorno in Spagna nel 1912."}
{"id": "1924610", "revid": "125652949", "url": "https://it.wikipedia.org/wiki?curid=1924610", "title": "Alessandro Boris Amisich", "text": " Eminente chitarrista, svilupp\u00f2 la sua sensibilit\u00e0 artistica abbracciando progressivamente svariati altri settori della cultura musicale nel senso pi\u00f9 ampio.\nParallelamente alla pi\u00f9 prestigiosa attivit\u00e0 di concertista e musicologo, fu sempre impegnato nella diffusione della musica presso i giovani, svolgendo concretamente anche la professione di insegnante, soprattutto in scuole ad indirizzo musicale.\n\u00c8 scomparso nel 2008 all'et\u00e0 di 49 anni a seguito di un problema cardiaco.\nAnni giovanili e formazione.\nFiglio unico di un sottufficiale dell'esercito (e maestro di judo) di origini dalmate e di un'istriana, Amisich divenne padovano di adozione, ambientandosi pienamente nel Veneto, ma non per questo avrebbe mai dimenticato le sue radici familiari e la tragedia dei profughi italiani dall'ex Iugoslavia.\nHa iniziato lo studio della chitarra classica con il maestro Giuseppe Ceccato, completati gli studi classici parallelamente al conservatorio, si laure\u00f2 successivamente in lettere, discutendo una tesi storica sul chitarrista romantico Giulio Regondi (1983). Prosegu\u00ec il suo percorso di formazione frequentando vari corsi di perfezionamento tecnico, anche all'estero, tra cui ricorderemo almeno la lezione di Angelo Gilardino in Trivero.\nPer quanto attiene alla formazione nel ruolo di direttore, fu allievo di Romolo Gessi, con il quale consegu\u00ec il \"Master\" in direzione d'orchestra presso l'Accademia Europea di Vicenza.\nAttivit\u00e0 concertistica.\nAmisich si esib\u00ec come chitarrista \u2014 da solista, o come strumentista in diverse formazioni cameristiche o corali \u2014 in Austria, Belgio, Croazia, Germania, Grecia, Irlanda, Repubblica Ceca, Slovenia, Spagna, Svizzera, Tunisia e Ungheria, oltre, naturalmente, ai numerosissimi spettacoli tenuti in Italia.\nCome ogni artista di buona levatura, non poteva essere facilmente circoscritto in un genere musicale specifico, sia pure sconfinato come la musica classica; ne \u00e8 testimonianza, ad esempio, la partecipazione all'evento \"Note jazz per Sergio Endrigo\" (25 novembre 2005), dedicato alla memoria del cantautore istriano.\nAffinamenti estetici.\nNella sua carriera di chitarrista, si impegn\u00f2 precipuamente nella rivalutazione della specifica letteratura ottocentesca, tanto sul piano filologico, quanto su quello della \"performance\" dal vivo. Coerentemente a tale scelta, prediligeva esprimere il suo talento con uno strumento d'epoca, una LeBlanc francese costruita nel 1824.\nAncor pi\u00f9 precisamente, Amisich si fece promotore della riscoperta del pi\u00f9 grande chitarrista croato dell'800, Ivan Padovec (1800-1873).\nNella sua ecletticit\u00e0, non disdegn\u00f2 la chitarra barocca quando le esigenze esecutive lo consigliavano.\nAttivit\u00e0 di direzione.\nAmisich sent\u00ec di dover affermare le proprie potenzialit\u00e0 anche in qualit\u00e0 di direttore, e come tale oper\u00f2 alla guida dell'Ensemble Polifonico Veneto \"La Fonte d'Elicona\" (voci e strumenti rinascimentali), dell'Orchestra \"Padova Classica\", e da ultimo della \"Camerata Vicentina\".\nPubblicistica.\nCollabor\u00f2 con riviste specialistiche quali \"Il Fronimo, Orfeo, CD Classica\" e \"La Cartellina\"."}
{"id": "1924624", "revid": "125208620", "url": "https://it.wikipedia.org/wiki?curid=1924624", "title": "Aruba (azienda)", "text": "Aruba S.p.A. \u00e8 una societ\u00e0 italiana che offre servizi di data center, web hosting, e-mail e registrazione di nomi di dominio. A ci\u00f2, si aggiungono servizi di connettivit\u00e0, housing, server dedicati, virtual private server, e di conservazione sostitutiva, posta elettronica certificata (PEC), firma digitale, oltre ad autenticazione SPID. Ad essi, si aggiungono soluzioni di Cloud Computing, Private e Public Cloud, Cloud della PA. Aruba \u00e8 membro dell'AIIP e socio fondatore dell'Associazione Hoster e Registrars (AHR) e del CISPE (Cloud Infrastructure Service Providers of Europe). Inoltre, \u00e8 Registro Ufficiale dell'estensione del nome a dominio .cloud.\nStoria.\nFondata nel 1994 a Firenze come Technorail S.r.l., la societ\u00e0 ha cominciato a muovere i primi passi nel settore con il brand Technet.it. Nell'aprile 2000 tale marchio \u00e8 stato prima affiancato e poi completamente sostituito da \"Aruba.it\", che ha lanciato nel mercato prima un servizio di Free Internet dial-up, poi offerte di registrazione nomi a dominio ed hosting con spazio web illimitato.\nNel 2003 \u00e8 stata inaugurata la \"webfarm\" di Arezzo, un data center di 2.000 m2 dove sono ospitati i web server. Nel 2004 la societ\u00e0, in occasione della trasformazione da societ\u00e0 a responsabilit\u00e0 limitata a societ\u00e0 per azioni, ha cambiato ragione sociale in \"Aruba S.p.A.\". Durante lo stesso anno sono state acquisite le societ\u00e0 \"Alicom S.r.l.\" (Tol.it) e \"9Net S.r.l.\" (9net.it).\nNel 2005 sono entrate a far parte del gruppo \"Widestore S.r.l.\" (Widestore.net) e le societ\u00e0 \"Internet CZ A.S.\" e \"Internet SK S.r.o.\", che hanno permesso di allargare il bacino di utenza estendendo le vendite anche al mercato ceco e slovacco tramite il marchio \"Forpsi.com\".\nNel 2006 sono state acquisite \"Seeyes S.r.l.\" e \"Masterweb S.r.l.\" in Italia, e \"Alphanet Z.s.p.o.\" che gestisce i clienti polacchi. Nello stesso anno \u00e8 nata \"Aruba PEC S.p.A.\", Gestore Certificato accreditato presso il Centro Nazionale per l'Informatica nella Pubblica Amministrazione (CNIPA), presente nell'elenco pubblico dei gestori di Posta Elettronica Certificata. Aruba PEC \u00e8 anche Certification Authority abilitata dal CNIPA all'emissione di firme digitali.\nDel 2007 sono le acquisizioni sul mercato italiano di \"Natan.it\", \"Websolutions.it\" e \"Cassiopea.it\". Nel mercato estero l'acquisizione di \"BlazeArts Kft\" ha permesso di estendere la presenza diretta anche all'Ungheria.\nIl 2008 ha visto ulteriori acquisizioni nel mercato italiano dell'hosting e domini, con \"ConsultingWeb.it\", \"Hostingplan.it\" ed \"Olimont.com\", ora attive sotto il brand Aruba Business. In aggiunta, l'acquisizione di \"Exentrica\", societ\u00e0 italiana il cui team ha realizzato il software OpenPEC per la gestione della posta certificata. \u00c8 sempre nel 2008 che viene ufficialmente creata \"Aruba Media Marketing\", divisione che si occupa al 100% di servizi di web marketing e pubblicit\u00e0 on-line.\nNel marzo 2009 Aruba acquisisce il 100% di Actalis S.p.A., Gestore di Posta Elettronica Certificata e Certification Authority di firma digitale, rafforzando la propria posizione in questo settore.\nIl 29 aprile 2011 nel data center di Aruba ad Arezzo un incendio ha causato l'interruzione del servizio web per migliaia di siti. L'incendio ha coinvolto unicamente la sala degli UPS, mentre le macchine server e le sale dati non hanno subito alcun danno. Un fermo di minore rilevanza si era verificato il 6 ottobre 2010, quella volta dovuto ad errore umano, anche se inizialmente creduto imputabile al maltempo. Un altro fermo si \u00e8 verificato l'8 luglio 2011, si pensa per motivi attribuibili ai gruppi di continuit\u00e0; quest'ultima vicenda ha causato molto malcontento anche a causa della mancata informazione da parte dell'azienda.\nIl 9 settembre 2011 viene attivato il servizio di Cloud Computing - attivo in tutta Europa attraverso il brand Aruba Cloud - che \u00e8 stato offerto in beta aperta e gratuita fino al 12 dicembre 2011.\nIl 10 dicembre 2012 viene attivato il servizio Cloud Object Storage.\nNel 2013 Aruba acquisisce Homeonline s.r.l. attiva nel settore delle pratiche online con PA e pubblici registri.\nAd inizio 2015 Homeonline cambia brand e diventa Pratiche.it\nDurante il corso del 2015 le controllate italiane Alicom, Widestore e 9Net si fondono dando vita alla nuova divisione Aruba Business s.r.l.\nL'11 novembre 2015 Aruba vince l'asta per l'assegnazione dell'estensione di dominio .cloud, di cui Aruba PEC \u00e8 Registro Ufficiale.\nA dicembre 2015, sono 14 i marchi di Aruba attivi nel settore domini ed hosting, oltre a cloud e servizi di burocrazia online. \nA settembre del 2016 fonda, insieme ad altri provider il CISPE (Cloud Infrastructure Services Providers in Europe), una coalizione di aziende di tecnologia focalizzate sulla fornitura di servizi di infrastruttura di cloud computing in tutta Europa, che ha come obiettivo l'adozione di un codice di condotta per la protezione di dati sul cloud, che prevede la possibilit\u00e0 per i clienti di provider di infrastrutture cloud di trattare e salvare esclusivamente dati all\u2019interno di territori UE/SEE; lo stesso mese, l'operatore \u00e8 abilitato a fornire lo SPID.\nAd ottobre del 2017 viene inaugurato il Global Cloud Data Center a Ponte San Pietro (BG), terzo data center di propriet\u00e0 in Italia certificato Rating 4 secondo la norma ANSI/TIA 942A\nA febbraio del 2019 viene ufficializzata la divisione Enterprise con la creazione del brand Aruba Enterprise dedicato alla progettazione e realizzazione di soluzioni IT ad-hoc per aziende, Pubbliche Amministrazioni.\nNel 2020, con un investimento di 11 milioni di Euro, diventa \"carbon negative\" grazie all\u2019acquisizione del 100% delle azioni della societ\u00e0 Idroelettrica Veneta S.p.A. \nProdotti.\nAruba propone diversi servizi:\nAttraverso il portale dedicato, l'azienda offre anche servizi di cloud computing con tariffazione oraria, e in particolare:\nStruttura tecnica.\nI servizi di Aruba e delle societ\u00e0 consociate sono erogati principalmente attraverso quattro datacenter proprietari, due ad Arezzo e uno a Ponte San Pietro, vicino a Bergamo, dedicati ai clienti Italiani e dell'Europa Occidentale, mentre una quarta struttura (DC-CZ1) serve l'Europa Centrale e Orientale dalla Repubblica Ceca. Il Data Center di Arezzo (IT1) si estende su 5 000 m\u00b2, mentre il Data Center IT2 si estende su 2 000 m\u00b2; infine il pi\u00f9 recente Global Cloud Data Center (IT3) ha una superficie di 200 000 m\u00b2 e in termini di connettivit\u00e0 \u00e8 carrier neutral con possibilit\u00e0 di implementare soluzioni di connettivit\u00e0 gestita. Altri Data Center del network si trovano in Germania (Francoforte), Inghilterra (Londra), Francia (Parigi) e Polonia (Varsavia), attivi per la fornitura di servizi cloud e funzioni specifiche di \"disaster recovery.\"\nAruba.it Racing - Ducati Superbike Team.\nNel 2014 inizia la partnership con Ducati Corse per partecipare al campionato mondiale Superbike, con la squadra che prende la denominazione di \"Aruba.it Racing - Ducati\".\nNel campionato mondiale Superbike 2015 il team ha ottenuto il 2\u00ba posto nella classifica piloti con Chaz Davies ed il 2\u00ba posto nella classifica costruttori.\nAl termine della stagione 2016 ha ottenuto il terzo posto con Chaz Davies ed il settimo con Davide Giugliano; il 2\u00ba posto nel campionato costruttori.\nPer la stagione 2017 a fianco del confermato Chaz Davies, \u00e8 arrivato Marco Melandri e i due piloti hanno concluso la stagione rispettivamente al 2\u00ba e 4\u00ba posto finali e il 2\u00ba posto nel campionato costruttori.\nNello stesso anno, l'impegno \u00e8 raddoppiato con l'Aruba.it Racing - Junior team all'interno del campionato europeo Superstock 1000, arrivando alla vittoria finale con il pilota Michael Ruben Rinaldi.\nLa stagione 2018 vede confermati Chaz Davies e Marco Melandri nel mondiale Superbike e Micheael Ruben Rinaldi come wild-card in tutte le gare europee.\nNella stagione 2019 Melandri viene sostituito con \u00c1lvaro Bautista, accanto a Chaz Davies."}
{"id": "1924625", "revid": "436907", "url": "https://it.wikipedia.org/wiki?curid=1924625", "title": "Discografia dei Pooh", "text": "Questa voce raccoglie la discografia dei Pooh, gruppo musicale italiano attivo tra il 1966 e il 2016.\nDiscografia fuori dall'Italia.\nLa maggior parte dei singoli pubblicati e cantati in lingue diverse dall'italiano sono dedicati al mercato spagnolo e sudamericano.\nMolti singoli hanno titoli diversi pur presentando la stessa versione della canzone.\nNei paesi di lingua spagnola sono stati pubblicati diversi LP dei Pooh, spesso presentando l'intera track-list italiana con titoli in spagnolo, oppure presentando alcuni singoli tradotti in spagnolo e le restanti canzoni in italiano. In quanto segue, si propongono i titoli pi\u00f9* \"Tantos deseos de ti\", \"Tantos deseos de ella\", \"Debes comprenderme\", \"El verdadero amor\": versioni diverse nel titolo ma uguali nell'arrangiamento di \"Tanta voglia di lei\". Interpretate da Dodi Battaglia. Il brano diventa molto popolare in sudamerica e viene interpretato da vari artisti locali.\nI Pooh hanno anche proposto alcuni propri brani in inglese. Molti sono stati inseriti nell'album Hurricane del 1980 ma esistono anche diversi singoli.\nLP\n^ la versione promo riporta sul retro un foglio con i titoli dei brani\nSingoli\n^ copertina standard forata\nSingoli\n^ copertina standard forata\n^^ copertina standard forata anche in versione promo\nSingoli\n\u00b0 versione incompleta\nLP\nSingoli\nSingoli\nLP\nSingoli\n^copertina standard forata\nLP\nLP\nSingoli\n^ copertina standard forata\n\u00b0 anche in versione promo\nLP\nSingoli\n^ copertina standard forata\nLP\nSingoli\n^copertina standard\n\u00b0pubblicato con label rossa e con label giallo/arancio\nLP\nLP\nSingoli\n^ copertina standard forata\nLP\nSingoli\n^ copertina standard forata\nSingoli\nLP\nSingoli\n\" new version\n\u00b0 versione incompleta\n^ anche in versione promo\nLP\n^ contiene il brano \" Love attack \u201c\n\u00b0 lp doppio\nCD\n\u00b0 cd doppio\n^ 1. Opera prima (WAS-1011) 2. Alessandra (WAS-1012) 3. Parsifal (WAS-1013) 4. Un po' del nostro tempo migliore (WAS-1014) 5. Forse ancora poesia (WAS-1015) 6. Poohlover (WAS-1016) 7. Rotolando respirando (WAS-1017) 8. Boomerang (WAS-1018)\n\u00b0 1. Viva (DIWM 247 )\u2013 2. Hurricane (DIWM 248) \u2013 3. Stop (DIWM 249) \u2013 4. Buona fortuna (DIWM 250) \u2013 5. Tropico del nord (DIWM 251) \u2013 6. Aloha (DWIM 252) \u2013 7. Asia non Asia (DWIM 253) \u2013 8. Giorni infiniti (DWIM 254) \u2013 9. Palasport (cd doppio) (DWIM 255/6)\nSingoli\nSingoli\nSingoli\nLP\nSingoli\nLP\nLP\nSingoli\nLP\nSingoli\nSingoli\n\u00b0 anche in versione promo\nSingoli\nSingoli\n^ copertina standard forata\nSingoli\nLP\nLP\n\u00b0 contiene i seguenti brani in lingua \" Pensamiento \", \" El verdarero amor \", \"Que se puede decir de ti \", \" Tu y yo e nel mundo del mas alla \", \" Tu y yo para otras dias \", \u201cDame solo un minuto\u201d.\n^ contiene i brani in lingua \" Dame solo un minuto \" e \" Que ha sido de ti \"\n^^ contiene il brano \" Buscame \"\n\u00b0\u00b0 contiene il brano \" Me siento vivo \"\n^\u00b0^ contiene i brani \" Giulia se casa \" e \u201cLa otra mujer\u201d\nSingoli\n^pubblicato con due copertine diverse\nLP\nSingoli\n^ copertina standard forata\nLP\nSingoli\n^ con etichetta nera e con etichetta bianca\nLP\nSingoli\n\u00b0 promozionale\n^ copertina standard forata\nAltro materiale.\nBrani Vedette 1966/1970.\nQueste canzoni sono state proposte nella varie compilation della Vedette pubblicate dal 1986 in poi.\nVersioni multiple e segnalazioni analoghe.\nAlcune canzoni in italiano sono state prodotte in due o tre differenti versioni di studio, o diversi titoli. Oltre alle versioni riarrangiate nell'album \"Opera seconda\", si ricordano i seguenti casi:\nCollaborazioni dei Pooh con altri artisti.\nSono qui riportate le collaborazioni dei Pooh in quanto gruppo. I singoli componenti hanno poi scritto, suonato e duettato con numerosi altri artisti.\nBrani di altri artisti interpretati dai Pooh.\nIn televisione i Pooh hanno eseguito diverse cover di brani famosi.\nDuetti e inediti televisivi.\nVi sono alcuni brani proposti dai Pooh durante trasmissioni televisive e mai incisi. Tra questi, si propongono:"}
{"id": "1924626", "revid": "729019", "url": "https://it.wikipedia.org/wiki?curid=1924626", "title": "Bell 400", "text": "Il Bell 400 TwinRanger, ed il suo progettato sviluppo Bell 440, erano una famiglia di elicotteri leggeri utility progettati ad uso civile e militare realizzati dall'azienda statunitense Bell Helicopter Textron in soli 4 esemplari e rimasti allo stadio di prototipo.\nStoria.\nAll'inizio degli anni ottanta si stava sviluppando un segmento di mercato occupato da elicotteri leggeri utility dotati di propulsione a due turbine. La Bell per cercare di contrastare i modelli proposti dalla francese A\u00e9rospatiale, l'AS 350 \u00c9cureuil 2 (\"Twin Star\" per il mercato USA), e dalla tedesca Messerschmitt-B\u00f6lkow-Blohm GmbH (MBB), il BO-105, svilupp\u00f2 un nuovo modello derivato dal 206L LongRanger, versione biturbina della nota serie 206.\nIl progetto era stato annunciato con la denominazione 400 TwinRanger con il quattro iniziale della sigla che stava a indicare, come nelle convenzioni dell'azienda, un rotore quadripala in sostituzione del bipala che contraddistingueva la serie precedente. Questo era stato gi\u00e0 prodotto per uno sviluppo della versione militare del 206, l'OH-58D Kiowa abbinandolo a due turboalbero Allison 250-C20R da 443 shp ciascuno, il britannico Rolls-Royce Model 250 realizzato su licenza. Altre importanti modifiche riguardavano una diversa forma della fusoliera atta a ricevere superiormente i due motori e posteriormente un serbatoio di carburante pi\u00f9 capiente, ed una trave di coda rinforzata che accoglieva il rotore di coda bipala in una struttura circolare, esteticamente simile al fenestron ma soggetta a problemi tecnici. Per il carrello d'atterraggio era prevista una semplice struttura a pattini.\nNelle politiche commerciali dell'azienda, analogamente agli altri modelli della gamma, era prevista una futura versione militare. La produzione fu affidata alla allora filiale canadese dell'azienda, incaricata dell'assemblaggio finale delle componenti prodotte a Fort Worth, sede storica dell'azienda. Allo stabilimento di Mirabel, Montr\u00e9al, arrivavano testa e pale del rotore principale oltre agli organi di trasmissione, mentre la struttura era prodotta in loco. Successivamente venne previsto di realizzare una versione monoturbina ricorrendo al motore di produzione locale Pratt &amp; Whitney Canada PW209T da 937 shp, denominata 400A, ed uno sviluppo ricorrendo ad largo utilizzo di materiali compositi, la 440.\nIl Bell 400 vol\u00f2 per la prima volta il 4 aprile 1984 e nelle previsioni aziendali sarebbe dovuto entrare in produzione nel 1988 ed essere distribuito per le consegne l'anno successivo, ma dopo una serie di rinvii venne deciso di sospendere a tempo indeterminato il programma perch\u00e9 si ritenne che il mercato non poteva accogliere i 120 esemplari all'anno necessari per rendere economicamente vantaggiosa la sua produzione.\nSviluppi.\nDopo il successo commerciale del Tridair Gemini ST, conversione biturbina del 206L, nei primi anni novanta, la Bell mise in produzione l'equivalente Bell 206LT TwinRanger sviluppato dal 206L-4. Prodotto in soli 13 esemplari dal 1994 al 1997 venne sostituito nella gamma dal Bell 427, un modello pi\u00f9 recente basato sul Bell 407, quest'ultimo uno sviluppo monoturbina e quadripala del 206L."}
{"id": "1924630", "revid": "287204", "url": "https://it.wikipedia.org/wiki?curid=1924630", "title": "Anini", "text": " \nAnini \u00e8 un villaggio dell'India capoluogo del distretto della Valle del Dibang, nello stato federato dell'Arunachal Pradesh. \nGeografia fisica.\nIl villaggio \u00e8 situato a 28\u00b0 51' 54 N e 95\u00b0 53' 49 E.\nSociet\u00e0.\nEvoluzione demografica.\nAl censimento del 2011 la popolazione di Anini assommava a 2.384 persone, delle quali 1.316 maschi e 1.068 femmine."}
{"id": "1924633", "revid": "188323", "url": "https://it.wikipedia.org/wiki?curid=1924633", "title": "Frizione antisaltellamento", "text": ""}
{"id": "1924640", "revid": "123385496", "url": "https://it.wikipedia.org/wiki?curid=1924640", "title": "Luigi Sormani Moretti", "text": "Il conte Luigi Sormani Moretti, Patrizio di Reggio, fu eletto alla Camera dei deputati del Regno d'Italia nella IX legislatura e venne rieletto nella X, XI, XII e XV. Fu successivamente eletto Senatore del Regno nella XVI legislatura.\nNel 1859 nel (Governo di Luigi Carlo Farini in Emilia), fu Segretario capo del Ministero della guerra e fu membro effettivo della Commissione generale di amministrazione del Ministero della guerra; nel 1860 fu Segretario nella sezione affari esteri. \nNel 1870 fond\u00f2 la Banca popolare di Reggio Emilia.\nLuigi Sormani Moretti ricopr\u00ec diverse cariche: consigliere del Consorzio provinciale della Banca nazionale italiana, con sede a Venezia, Presidente del Consorzio agrario di piscicoltura della provincia di Venezia, Presidente del Comizio agrario di Venezia, socio della Societ\u00e0 geografica italiana e Presidente della Societ\u00e0 \"Pro montibus\".\nNella sua carriera politica fu inoltre Prefetto di Verona, Prefetto di Perugia, Prefetto di Venezia e Prefetto di Treviso.\nMor\u00ec a Correggio il 9 gennaio 1908."}
{"id": "1924641", "revid": "287204", "url": "https://it.wikipedia.org/wiki?curid=1924641", "title": "Juan Jos\u00e8 Cobo", "text": ""}
{"id": "1924644", "revid": "580", "url": "https://it.wikipedia.org/wiki?curid=1924644", "title": "Francesco Tenerelli", "text": "Eletto sindaco di Catania dal 28 novembre 1875 al 31 maggio 1877. Fu senatore del Regno d'Italia nella XVI legislatura."}
{"id": "1924649", "revid": "767487", "url": "https://it.wikipedia.org/wiki?curid=1924649", "title": "Kerema", "text": "Kerema \u00e8 una cittadina della Papua Nuova Guinea e capoluogo della Provincia del Golfo. Situata a 6 metri s.l.m conta 5.116 abitanti."}
{"id": "1924651", "revid": "121210810", "url": "https://it.wikipedia.org/wiki?curid=1924651", "title": "Vietcong (videogioco)", "text": "Vietcong \u00e8 un videogioco di tipo sparatutto in prima persona, pubblicato da Gathering of Developers e sviluppato da Pterodon e Illusion Softworks. \u00c8 ambientato durante la guerra del Vietnam.\nTrama.\nIl gioco \u00e8 ambientato durante la Guerra del Vietnam nel 1967-1968 negli altipiani centrali del Vietnam del Sud, una zona morfologica prevalentemente montuosa, caratterizzata da rilievi di modeste dimensioni che sovrastano foreste tropicali coperte da una fitta vegetazione, spesso attraversate da torrenti tortuosi. Territorio insidioso abitato solamente dai Montagnard. In questo territorio, nei pressi del confine con la Cambogia, esiste il campo di Nui Pek, della squadra A-216 delle Forze Speciali Americane, un campo creato appositamente per addestrare al combattimento i Montagnard locali ed inserirli nel programma CIDG (l'esercito sudvietnamita composto da truppe irregolari con il compito di difendere il proprio paese dai Viet cong). La zona di nui Pek \u00e8 particolarmente calda e c'\u00e8 una forte presenza di Vietcong nell'area, questo \u00e8 dovuto al fatto che nella regione sono presenti numerose diramazioni del Sentiero di Ho Chi Minh, una rete di strade che vanno dal Vietnam del Nord al Vietnam del Sud, attraversando Laos e Cambogia, allo scopo di fornire supporto logistico ai Vietcong. Nel gioco si controlla il sergente Steve R. Hawkins, mandato al campo di Nui Pek come rimpiazzo per ovviare alle sempre maggiori perdite che il campo stava subendo. Qui Hawkins sar\u00e0 al comando di una squadra formata da cinque membri, ognuno esperto in un settore:\nEspansioni.\nNel 2004 sono state pubblicate due espansioni, \"Vietcong:Red Dawn\" e \"Vietcong: Fist Alpha\", la prima \u00e8 stata distribuita gratuitamente e contiene una nuova campagna cooperativa, nuove armi, nuove mappe multiplayer e una nuova missione giocatore singolo, la seconda invece \u00e8 stata distribuita a pagamento e contiene un'intera nuova campagna singolo giocatore ambientata prima degli eventi narrati in vietcong, nuove armi, nuove mappe per il multiplayer e l'implementazione di un sistema anti cheat. Successivamente il gioco \u00e8 stato pubblicato insieme alle sue espansioni e patch sotto il nome di \"Vietcong:Purple Haze\".\nSequel.\nIl seguito,\"Vietcong 2\" \u00e8 stato pubblicato nel 2006.\nAccoglienza.\nIl gioco \u00e8 stato accolto molto positivamente con 8/10 su GameSpot \nIl gioco ha anche ricevuto premio Gioco dell'anno 2003\nLe versioni per console furono accolte meno positivamente\nL'espansione Fist Alpha \u00e8 stata accolta anch'essa positivamente col voto di 8.0/10 su GameSpot\ne 7.5/10 su IGN\nIl sito italiano GameSurf ha dato al gioco il voto 8 definendolo sia il gioco che l'espansione\ncome un gioco che vale i soldi che costa e che si pone tranquillamente ai titoli pi\u00f9 o meno simili del 2003\nSu Metacritic il gioco ha avuto il voto 73/100 basato su 137 recensioni\nAlcune recensioni degli utenti su Spaziogames.it gli hanno dato anche il voto 10/10\nInoltre Vietcong ha venduto pi\u00f9 di un milione di copie, diventando un best seller su pc del 2003\nAccoglienza.\nQuesti sono i voti che i vari siti hanno dato a \"Vietcong\"."}
{"id": "1924652", "revid": "599013", "url": "https://it.wikipedia.org/wiki?curid=1924652", "title": "Bj\u00f6rn Runstr\u00f6m", "text": "Carriera.\nBj\u00f6rn \u00e8 cresciuto nella periferia sud di Stoccolma. Inizia a giocare all'et\u00e0 di 6 anni per le giovanili dell'Enskede, dove rimane fino all'et\u00e0 di 12 anni. Nel 1996 viene scoperto da una delle pi\u00f9 importanti squadre di Stoccolma, l'Hammarby.Qui Bj\u00f6rn cresce dal punto fisico e tecnico, quando nel 2000 viene scoperto da Oreste Cinquini il ds del Bologna che lo preleva e lo porta a giocare nelle giovanili rossoblu. Nel 2001 con gli allievi conquista il Campionato Allievi Nazionali 2000-2001, nella finale vinta contro i pari et\u00e0 della Roma.\nA 17 anni viene portato in prima squadra, senza riuscire ad esordire in partite ufficiali.\nCos\u00ec nel 2002 viene ceduto al Chievo Verona ma anche qui continua a giocare soltanto in primavera. Nel 2003 lo acquista la Fiorentina ma l'esperienza in viola non \u00e8 molto producente. Infatti la squadra viola avrebbe voluto vendere il giovane attaccante svedese alla squadra del Djurg\u00e5rdens IF Fotboll per avere in cambio il promettente Kim K\u00e4llstr\u00f6m, ma Runstr\u00f6m rifiut\u00f2.\nNel 2004 torna in Svezia nella squadra che l'ha fatto crescere, l'Hammarby, con la quale colleziona 57 incontri e 18 gol. Questo fa mettere l'interesse nei suoi confronti della squadra inglese del Fulham che lo acquista nel luglio del 2006 per 700000 sterline.\nAgli inizi del 2007 dopo solo poche apparizioni tra i titolari viene dato in prestito per un mese al Luton dove riusc\u00ec a segnare 2 gol. Ritornato dal prestito nell'estate del 2007 il Fulham lo cede in prestito alla squadra tedesca del , dove per la stagione 2007-2008, colleziona 28 incontri con 4 gol.\nIl 4 giugno 2008 viene ceduto in modo definitivo alla squadra danese del Odense.\nIl 23 febbraio 2010, il Molde ha ingaggiato il giocatore in prestito per tutta la stagione. Dopo aver militato nuovamente nelle file dell'Hammarby, \u00e8 passato agli statunitensi del New England Revolution."}
{"id": "1924654", "revid": "729019", "url": "https://it.wikipedia.org/wiki?curid=1924654", "title": "Vincenzo Tittoni", "text": "Fu senatore del Regno d'Italia nella XVI legislatura.\nBiografia.\nDeputato e Senatore, durante il periodo risorgimentale prese parte ad alcune azioni contro lo Stato Pontificio e nel marzo 1860 fu espulso, trasferendosi con il figlio Tommaso a Livorno, per andare poi a Napoli, dove era esule anche il fratello Angelo: nella Capitale torn\u00f2 dieci anni dopo, dove fece parte della \"Giunta provvisoria di governo di Roma e sua provincia\"."}
{"id": "1924655", "revid": "287204", "url": "https://it.wikipedia.org/wiki?curid=1924655", "title": "Koloriang", "text": " \nKoloriang \u00e8 un villaggio dell'India, capoluogo del distretto di Kurung Kumey, nello stato federato dell'Arunachal Pradesh. \nGeografia fisica.\nIl villaggio \u00e8 situato a 27\u00b0 54' 11 N e 93\u00b0 20' 59 E.\nSociet\u00e0.\nEvoluzione demografica.\nAl censimento del 2011 la popolazione di Koloriang assommava a 2 345 persone, delle quali 1.246 maschi e 1.099 femmine."}
{"id": "1924656", "revid": "56620", "url": "https://it.wikipedia.org/wiki?curid=1924656", "title": "Kaspar, il bravo soldato", "text": "Kaspar, il bravo soldato \u00e8 un romanzo di Guido Sgardoli pubblicato nel 2007.\nL'et\u00e0 di lettura consigliata \u00e8 di 12 anni, un libro adatto a tutti ma di grande significato.\nTrama.\nTrama. Il libro narra la storia di Kaspar, un soldato di una nazione immaginaria inviato a difendere un deposito di munizioni sopra una collina. L\u00ec passer\u00e0 10 anni della sua vita e, nonostante il conflitto sia finito molto tempo addietro, manterr\u00e0 la sua disciplina e rispetter\u00e0 le \"nove regole del bravo soldato\"."}
{"id": "1924660", "revid": "767487", "url": "https://it.wikipedia.org/wiki?curid=1924660", "title": "The Wacken Carnage", "text": "The Wacken Carnage \u00e8 i primo DVD live della band Death metal Bloodbath. La sessione di registrazione \u00e8 nella cittadina di Wacken, piccola cittadina della Germania, durante il festival denominato Wacken Open Air. La loro apparizione avvenne il 6 agosto.\nCollegamenti esterni.\n Sito ufficiale"}
{"id": "1924663", "revid": "76963", "url": "https://it.wikipedia.org/wiki?curid=1924663", "title": "Joe Jusko", "text": "Ha collaborato \"Marvel Masterpieces Trading Cards\" e \"125 Art of Edgar Rice Burroughs trading cards\".\nCarriera.\nJoe Jusko nacque a New York nel 1959 e sin da bambino dimostr\u00f2 una grande passione per i fumetti e il disegno, apprezzando in particolare le opere di John Buscema.\nProprio per mettere a frutto questa sua propensione all'illustrazione, frequent\u00f2 la High School of Art &amp; Design di New York City dove si diplom\u00f2 ottenendo anche il DC Comics Award of Excellence in Cartooning.\nInvece di proseguire gli studi, Joe prefer\u00ec entrare subito nel mondo del lavoro e riusc\u00ec ad aggiudicarsi un apprendistato di 5 mesi presso la \"Heavy Metal Magazine\", per la quale realizz\u00f2 la sua prima copertina nel 1977.\nIl lavoro alla Heavy Metal gli consent\u00ec anche di stabilire dei contatti con altri professionisti del settore: fu cos\u00ec che conobbe Rick Marshall, magazine editor alla Marvel Comics, che gli affid\u00f2 l'incarico di dipingere una copertina per, dando inizio a una lunga e proficua collaborazione.\nNei primi tempi, comunque, per potersi mantenere, Joe lavorava anche come agente di polizia nel Bronx.\nJoe collabor\u00f2 anche con altri editori (per esempio DC Comics, Innovation Comics, Harris Comics, Wildstorm Comics, Crusade Comics) e varie agenzie pubblicitarie.\nPer esempio, firm\u00f2 i disegni della campagna Royal Rumbles and Wrestlemania VII del 1991-1992 per la World Wrestling Federation, illustr\u00f2 una storia di Lara Croft, realizz\u00f2 diverse copertine per The Oz/Wondrland Chronicles, Vampirella e Sheena. Sono anche famose le trading cards da lui create, fra cui le Marvel Masterpieces Trading Cards, che nel 1992 vinsero numerosi premi, e le 125 Art of Edgar Rice Burroughs trading cards del 1995."}
{"id": "1924665", "revid": "115836627", "url": "https://it.wikipedia.org/wiki?curid=1924665", "title": "Siracusia", "text": "La Siracusia (\"Syracusia\") fu una nave progettata da Archimede e costruita nel 240 a.C. circa da Archia di Corinto su ordine di Gerone II di Siracusa; fu successivamente regalata al re Tolomeo III di Egitto e rinominata Alessandria. \u00c8 considerata tra le pi\u00f9 grandi imbarcazioni dell'antichit\u00e0.\nNelle fonti storiografiche.\nDi questa imbarcazione parla Moschione nei suoi scritti (citati da Ateneo ne \"I Deipnosofisti\") in cui descrive l'equipaggiamento impreziosito da decorazioni e armi di difesa, nonch\u00e9 dalla presenza di uno scafo inaffondabile perch\u00e9 rivestito di piombo, contro gli speronamenti di altre navi. Era capace di portare un peso massimo di 1.000 tonnellate, 400 soldati e 100 passeggeri ospitati in apposite cabine. La nave aveva al suo interno una biblioteca, dei bagni e persino un tempietto dedicato ad Afrodite. Era inoltre dotata di tre grandi alberi, e per svuotare l'acqua delle sentine si usava un'apposita vite di Archimede. Per la difesa, infine, montava 8 piccole torrette e aveva in dotazione una gigantesca balista capace di scagliare dardi lunghi 6 metri e massi dal peso di 90\u00a0kg."}
{"id": "1924666", "revid": "767487", "url": "https://it.wikipedia.org/wiki?curid=1924666", "title": "Vincenzo Tommasini (compositore)", "text": "Studi\u00f2 inizialmente a Roma con Ettore Pinelli (violino) e Stanislao Falchi (composizione), per poi perfezionarsi a Berlino con Max Bruch.\nPur formatosi nell'ambito del romanticismo tedesco, Tommasini si ispir\u00f2 inizialmente all'impressionismo francese (\"Poema erotico\" per orchestra, 1909; \"Quartetto in fa\" per archi, 1910). In seguito elabor\u00f2 uno stile personale, raffinato ed eclettico, particolarmente efficace nel campo della musica orchestrale, in cui echi di Debussy si fondono con elementi della tradizione musicale italiana del Settecento, come la grazia melodica e la solidit\u00e0 strutturale, uniti a un abile uso dei timbri: ci\u00f2 lo ha fatto ritenere uno dei primi compositori neoclassici italiani.\nSi trova pieno riscontro dello stile di Tommasini nella sua composizione pi\u00f9 celebre, il balletto \"Les femmes de bonne humeur\", del 1917, un arrangiamento su musiche di Domenico Scarlatti, poi messo in scena da Sergej Pavlovi\u010d Djagilev con la coreografia di L\u00e9onide Massine con Lydia Lopokova e Massine diretta da Ernest Ansermet al Teatro Costanzi di Roma: quest'opera viene ritenuta l'inizio del Neoclassicismo musicale, ed il suo successo spinse Djagilev a chiedere a Stravinskij di scrivere un balletto, Pulcinella (1920), su musiche di Pergolesi opportunamente arrangiate.\nCompose inoltre le opere \"Medea\" (1906), di cui scrisse anche il libretto, e \"Uguale fortuna\" (1913), commedia di ispirazione goldoniana. Alla scomparsa di Arrigo Boito complet\u00f2, insieme con Antonio Smareglia, il \"Nerone\", seguendo le indicazioni e le annotazioni che Boito aveva lasciato."}
{"id": "1924668", "revid": "15756", "url": "https://it.wikipedia.org/wiki?curid=1924668", "title": "SummerSlam 2008", "text": "SummerSlam 2008 \u00e8 stata la ventunesima edizione dell'omonimo evento in pay-per-view prodotto con cadenza annuale dalla World Wrestling Entertainment. Ha avuto luogo il 17 agosto presso il Conseco Fieldhouse di Indianapolis. L'evento ha registrato il tutto esaurito, con 15.977 biglietti venduti. L'evento ha coinvolto superstar di \"Raw\", \"SmackDown\" ed \"ECW\".\nL'evento ha avuto una card, formata da un main event per brand. Per \"Raw\" Batista vs. John Cena per \"SmackDown\", The Undertaker vs. Edge in un Hell in a Cell match.\nL'undercard \u00e8 stata caratterizzata da 3 match valevoli per un titolo. Nel primo l'ECW Champion Mark Henry vs. Matt Hardy, nel secondo CM Punk vs. JBL in un single match con in palio il World Heavyweight Championship e nel terzo, invece, Triple H vs. The Great Khali per il WWE Championship.\nLa tagline dell'evento \u00e8 stata \"The Biggest Blockbuster of the Summer\".\nStoryline.\nNella puntata di \"SmackDown\" del 18 luglio, mentre erano in procinto di celebrare il loro matrimonio (\"kayfabe\"), Edge e la General Manager dello show, Vickie Guerrero, furono interrotti dal WWE Champion Triple H, il quale rivel\u00f2 poi la relazione segreta tra lo stesso Edge e Alicia Fox attraverso la visione di alcuni filmati registrati ad insaputa dei due. Il 20 luglio, a The Great American Bash, Edge fu sconfitto da Triple H, fallendo la conquista del WWE Championship, a causa degli interventi di Alicia e Vickie. Nella puntata di \"SmackDown\" del 25 luglio, dopo che aveva rifiutato il suo perdono, Vickie inform\u00f2 Edge di aver reintegrato The Undertaker (il quale era stato costretto all'allontanamento dalla WWE a seguito della sconfitta patita proprio contro Edge a One Night Stand) nel roster di \"SmackDown\" per ripicca nei suoi confronti. Un Hell in a Cell match tra Edge e The Undertaker fu poi annunciato per SummerSlam dalla stessa Vickie.\nNella puntata di \"SmackDown\" del 25 luglio The Great Khali vinse un Battle Royal match che includeva anche Big Show, Jeff Hardy, Mr. Kennedy, Umaga e Montel Vontavious Porter, diventando cos\u00ec il contendente n\u00b01 al WWE Championship di Triple H. Un match tra i due con in palio il titolo fu quindi sancito per SummerSlam.\nNella puntata di \"Raw\" del 21 luglio Batista sconfisse il World Heavyweight Champion CM Punk per squalifica dopo che John Cena, intento ad attaccare il suo rivale John \"Bradshaw\" Layfield (il quale stava interferendo nel match), lo aveva colpito accidentalmente, facendogli s\u00ec vincere l'incontro ma non il titolo. Nella puntata di \"Raw\" del 28 luglio il nuovo General Manager dello show, Mike Adamle, annunci\u00f2 prontamente un match tra Cena e Batista per SummerSlam.\nNella puntata di \"Raw\" del 4 agosto John \"Bradshaw\" Layfield, in coppia con Chris Jericho, sconfisse il solo World Heavyweight Champion CM Punk in un Handicap match non titolato, schienandolo per diventare il contendente n\u00b01 al suo titolo. Un match tra Punk e JBL con in palio il World Heavyweight Championship fu dunque sancito per SummerSlam.\nNella puntata di \"ECW\" del 22 luglio Matt Hardy vinse un Fatal 4-Way match che includeva anche Finlay, John Morrison e The Miz, diventando il contendente n\u00b01 dell'ECW Champion Mark Henry. Un match per l'ECW Championship tra Hardy e Henry fu poi annunciato per SummerSlam.\nNella puntata di \"SmackDown\" del 25 luglio, durante la Battle Royal match valevole per la nomina di contendente n\u00b01 al WWE Championship di Triple H, Jeff Hardy elimin\u00f2 Montel Vontavious Porter dalla contesa (che fu poi vinta da The Great Khali). Dopo essersi attaccati a vicenda nel corso delle successive puntate, un match tra Hardy e MVP fu sancito per SummerSlam.\nNella puntata di \"Raw\" del 14 luglio Santino Marella indisse una \"Open Challenge\" alla quale rispose poi Beth Phoenix, che successivamente sconfisse lo stesso Marella. Nella puntata di \"Raw\" del 21 luglio Marella baci\u00f2 tuttavia Beth, iniziando a formare una coppia con lei. Nella puntata di \"Raw\" del 14 agosto Beth e Marella sfidarono rispettivamente la Women's Champion Mickie James e l'Intercontinental Champion Kofi Kingston ad un match per il titolo. Un Winners Take All Mixed Tag Team match tra Beth e Marella contro Mickie e Kingston con in palio sia l'Intercontinental Championship (di Kingston) che il Women's Championship (di Mickie) fu poi annunciato per SummerSlam.\nEvento.\nIn un Dark Match Big Show batte Bam Neely, nonostante questi fosse aiutato da Chavo Guerrero.\nMatch preliminari.\nNel primo match Jeff Hardy affronta MVP. Il match \u00e8 equilibrato con i contendenti che dominano il match \"a turno\". Quando Jeff Hardy mette a terra MVP con un Whisper in the Wind, cerca di chiudere il match con la Swanton Bomb, ma Shelton Benjamin interviene e Jeff lo mette fuori gioco con un salto dal paletto. Hardy ritenta la Swanton Bomb, ma fallisce. MVP ne approfitta, lo colpisce con un calcio in faccia e chiude il match.\nIl secondo Match della serata \u00e8 un \"Winners Take All\" tra la campionessa femminile Mickie James in coppia con il campione intercontinentale Kofi Kingston e il team \"Glamarella\" composto dalla Glamazon Beth Phoenix e Santino Marella. Il match inizia con le ragazze nel ring, ma poi vengono chiamati in causa i due uomini. Verso la fine del match Santino abbassando le corde, fa volare fuori Kofi Kingston, ma subisce un DDT da Mickie. Beth, per\u00f2, \u00e8 brava a capitalizare la situazione e ad eseguire la Glam Slam. Cos\u00ec sia Santino che Beth conquistano le cinture per la seconda volta nella loro carriera.\nIl PPV continua con l'annuncio di Shawn Michaels. Accompagnato dalla moglie Rebecca, rende pubblica la scelta di ritirarsi dal mondo del wrestling, ma il tutto viene bloccato da Chris Jericho. Dopo un diverbio tra i due, in cui Michaels urla a Chris che \"non sar\u00e0 mai Shawn Michaels\". Jericho cerca di colpire Shawn, ma il pugno arriva alla moglie di HBK. Jericho scappa e Michaels cercher\u00e0 sicuramente vendetta.\nNel terzo match il campione ECW Mark Henry difende il titolo da Matt Hardy. Poco dopo l'inizio dell'incontro, Matt esegue la Twist of Fate e cerca di chiudere il match, ma Tony Atlas lo trascina fuori e lo assale. Il titolo rimane a Henry visto che la cintura passa di mano solo per pinfall o sottomissione. Il fratello di Matt, Jeff, arriva in suo soccorso, attacca Tony Atlas e scacciano i due.\nMain Event.\nIl quarto match, pre-main event per Raw, \u00e8 un Single Match tra il campione dei pesi massimi CM Punk e John \"Bradshaw\" Layfield. Dopo aver dominato gran parte dell'incontro, JBL viene colpito con la GTS (Go to Sleep) di Punk che mantiene il titolo.\nIl match successivo, pre-main event per SmackDown!, vede il campione WWE, Triple H, difendere con successo il titolo contro Great Khali. Il campione viene colpito subito con una Chokeslam a due mani, mossa con cui il gigante \u00e8 solito chiudere l'incontro. Khali controlla il match basandosi sulla forza, ma HHH attacca alle gambe. L'indiano blocca due Pedigree del Hunter, ma il campione riesce a mettere a segno il terzo e chiudere il match.\nIl main event per Raw vede sfidarsi per la prima volta Batista e John Cena. I fan si dividono tra i due contendenti, i quali usano tutte le loro signature moves per mettere a segno il pin decisivo. Dopo aver reso omaggio al suo mentore, Ric Flair, con una chop block e una Figure Four leg lock, Batista cerca di chiudere l'incontro, ma viene chiuso nella STFU. Cena cerca di mettere fine a tutto ed esegue la FU. Batista riesce a rovesciare un top rope leg lock in una Batista Bomb. Dopo aver colpito Cena con un calcio in faccia, Batista esegue la seconda mossa finale e chiude l'incontro.\nLa serata si conclude con l'Hell in a Cell match tra il \"Deadman\" The Undertaker ed Edge. I due si affrontano in un violentissimo incontro, durante il quale, Edge spacca il muro della gabbia con una spear, ritrovandosi all'esterno. Lo scontro continua anche tra i commentatori, ed il vincitore sar\u00e0 Undertaker che si vendica di Edge colpendolo anche con la sua stessa mossa finale, la Spear e gettandolo attraverso quattro tavoli con un \"Chokeslam\". Dopo il match, Taker effettua una Chokeslam da una scala facendogli sfondare il tappeto del ring. Subito dopo, le fiamme hanno avvolto Edge, indicando che la Rated-R Superstar \u00e8 andata all'inferno. La serata si conclude con Undertaker che festeggia la vittoria tra le urla dei fan.\nDopo SummerSlam.\nCon Edge fuori dalla Familia, Vickie ed i suoi tentarono di scusarsi nell'edizione seguente di SmackDown, ma Taker rifiut\u00f2 le loro scuse, dicendo che, anzi, voleva le loro anime. Il feud continu\u00f2, e ad Unforgiven Big Show attacc\u00f2 Undertaker mentre questi tentava di attaccare il GM di Smackdown. I due si affrontarono a No Mercy, ma a vincere fu Big Show. Nell'edizione seguente di Smackdown Taker attacc\u00f2 Show durante un match contro Triple H, e cos\u00ec i due decisero di riaffrontarsi a Cyber Sunday, dove il Deadman trionf\u00f2.\nTriple H riusc\u00ec a difendere poi il titolo nella Championship Scramble di Unforgiven, battendo Jeff Hardy, Brian Kendrick, MVP e Shelton Benjamin.\nMark Henry e Matt Hardy continuarono la loro faida: Due giorni dopo, a ECW Hardy combatt\u00e9 contro Mark Henry, ma il match si concluse con la vittoria del World's strongest man. I due si riaffrontarono nella Championship Scramble di ECW ad Unforgiven, alla quale presero parte anche Finlay, Miz e Chavo Guerrero. Il vincitore fu Matt Hardy. Tuttavia, Henry chiese un rematch poich\u00e9 Hardy non lo aveva mai schienato nel match. A No Mercy, Matt difese con successo il titolo contro Mark Henry.\nJohn Cena avrebbe dovuto prendere parte alla Championship Scramble di RAW ad Unforgiven assieme a Batista, Kane, JBL e CM Punk, ma non ci riusc\u00ec, poich\u00e9 nel match contro Batista si era infortunato al collo. Il suo posto venne preso da Rey Mysterio. Nel match che vi fu, Chris Jericho sostitu\u00ec CM Punk, attaccato poco prima del match dal Team Priceless. Jericho vinse la Scramble e divenne campione.\nInfine, Santino e Beth continuarono ad aiutarsi, e nell'edizione speciale di Smackdown precedente a No Mercy, i due si aiutarono nei rispettivi Champion vs. Champion match, Santino contro Shelton Benjamin (U.S.Champion) e Beth contro Michelle McCool (Divas Champion)."}
{"id": "1924670", "revid": "287204", "url": "https://it.wikipedia.org/wiki?curid=1924670", "title": "I guerrieri dell'inferno (romanzo)", "text": "I guerrieri dell'inferno (\"Dog Soldiers\") \u00e8 un romanzo di Robert Stone.\nNe \u00e8 stato tratto il film \"I guerrieri dell'inferno\" (1978), diretto da Karel Reisz."}
{"id": "1924671", "revid": "767487", "url": "https://it.wikipedia.org/wiki?curid=1924671", "title": "I Robinson - Una famiglia spaziale (videogioco)", "text": "I Robinson - Una famiglia spaziale (\"Disney's Meet the Robinsons\") \u00e8 un videogioco per Wii, GameCube, Game Boy Advance, Nintendo DS, PlayStation 2, PlayStation Portable, Xbox 360 e Microsoft Windows basato sul film della Disney del 2007 \"I Robinson - Una famiglia spaziale\". Nel gioco, si pu\u00f2 giocare nei panni di Wilbur Robinson, avere un arsenale di gadget personale e interagire con personaggi del film.\nVersione console e PC.\nLa versione console e PC, disponibile su GameCube, PS2, Xbox, Wii, Xbox 360 e PC, permette di giocare nei panni di Wilbur Robinson in una trama che si potrebbe definire un prequel agli eventi del film.\nIl gioco inizia con le disavventure di Wilbur attraverso il tempo, dopo un ritorno da una gita nell'antico Egitto. Con l'intenzione di andare in ulteriori avventure attraverso il tempo, Wilbur non si accorge che la seconda macchina del tempo viene rubata dall'Uomo con la bombetta. Non appena si accorge della fuga dell'uomo, Wilbur corre a prendere l'originale macchina del tempo nel laboratorio di suo padre Cornelio.\nDopo aver provocato un incidente nel tentativo di fermare l'Uomo con la bombetta presso la Fiera della scienza, Wilbur ritorna in un futuro alternativo, senza le Industrie Robinson ed in mezzo ad una guerra tra le \"Industrie Magma\" gestite dall'Imperatore Stanley e gli eserciti di formiche robot della Regina Lizzy.\nIn mezzo a tutto questo, le formiche di Lizzy rubano la macchina del tempo, ma Wilbur, anche se riesce a fermare i piani di Lizzy, perde di nuovo la macchina del tempo poich\u00e9 gli viene rubata da alcune truppe di Stanley. Nell'infiltrazione nelle Industrie Magma, Wilbur ferma Prometeo (il custode dei robot), riesce a sconfiggere Stanley e si riprende la macchina del tempo.\nTuttavia, l'Uomo con la bombetta ha ancora la possibilit\u00e0 di cambiare il futuro e poco prima che Wilbur ritorni alla Fiera della scienza, il futuro viene di nuovo modificato da Doris. Il gioco si conclude con la distruzione di \"Mega Doris\" da parte di Wilbur e con il terzo ed ultimo viaggio nel tempo dove il ragazzo annulla il processo causato da Doris.\nIl gioco comprende anche un minigioco chiamato \"Pallascossa\" (\"Charge Ball\") simile a Pong, ma con pareti mobili e piastrelle da cancellare.\nVersione GBA.\nLa versione del Game Boy Advance consente di giocare come Wilbur o come Lewis in una trama che prosegue da dove il film finisce e comporta una vista del gioco \"top-down\" che si differenzia dagli altri titoli del franchising.\nVersione DS.\nLa versione del Nintendo DS \u00e8 una versione semplificata della storia della console (prima c'\u00e8 il livello delle formiche robot con Lizzy e dopo quello delle Industrie Magma con Stanley). In questa versione si possono sbloccare nuovi gadget attraverso le foto dei personaggi del film che sono sparse in alcuni punti strategici di ogni livello. A differenza della versione della console, la versione DS non comprende quasi alcun personaggio del film eccetto Wilbur, Carl, l'Uomo con la bombetta, Doris, Stanley, Lizzy e i robot.\nNemici.\nLa versione del Nintendo DS comprende vari robot nemici. Qui sotto viene riportato l'elenco completo.\nLa Regina delle Formiche: formica operaia, formica soldato, formica sentinella, formica guardiano.\nIndustrie Magma: Robosentinella, Frantumagma, Trasportamagma, Minitrivella, Trivellamagma.\nLa Vendetta delle Bombette: Mini-Doris, Biofrantumatore, Biotrasportatore, Biotrivellatore, Robosoldato, Roboguardiano.\nOltre ai nemici principali (Lizzy, Stanley e Mega Doris) nella modalit\u00e0 \"seleziona livello\" si pu\u00f2 anche scegliere di lottare contro il T-Rex del film o contro il \"Mega Rex\" (un gigantesco T-Rex metallico che si pu\u00f2 trovare solo a \"La Vendetta delle Bombette\").\nGadget.\nLe varie versioni comportano vari tipi di gadget. L'elenco qui sotto \u00e8 stato preso dalla versione del Nintendo DS ma la maggior parte sono presenti anche nelle altre due versioni\nGuanti: Guanto da pallascossa, Spaccaguanto, Diflettori di energia, Generatore di fulmini, Palla da Baseball (in realt\u00e0 \u00e8 un guanto da Baseball), Superguanti.Pistole e Bazooka: Dissemblatore, Fermatempo, Lievitaraggio, Pistola polpettosa, Scudo elettrico.Scarpe: Scarpe da Tennis Robinson, Saltascarpe, Scavascarpe.Gadget per agilit\u00e0: Medaglia d'attacco, Medaglia di difesa, Cerotto alla caffeina.Altro: Scanner, Generatore di gelatina e burro di arachidi (il dispositivo compare anche nel film con il nome \"Generatore di burro di arachidi e marmellata\"), Vestito invisibile, Rovesciacorpo, Trasporta Carl."}
{"id": "1924678", "revid": "83531", "url": "https://it.wikipedia.org/wiki?curid=1924678", "title": "Marco Saligari", "text": "Professionista dal 1987 al 1998, conta tre successi di tappa al Giro d'Italia e la vittoria del Tour de Suisse nel 1993.\nDal 2002 al 2013 \u00e8 stato direttore sportivo alla Landbouwkrediet/Crelan. Era ed \u00e8 ancora oggi soprannominato \u201cIl Commissario\u201d.\nCarriera.\nSaligari ha ottenuto quindici successi in carriera, tra i quali tre tappe al Giro d'Italia e il successo finale al Tour de Suisse 1993, pur avendo svolto negli anni principalmente il ruolo di gregario. Nel 1994 si mise in luce nel trittico delle Ardenne, giungendo terzo nell'Amstel Gold Race, unico suo piazzamento sul podio in una gara di Coppa del Mondo, e ottavo nella Liegi-Bastogne-Liegi.\nDopo il ritiro, dal 2002 al 2013 ha ricoperto il ruolo di direttore sportivo della Landbouwkrediet (nel 2013 nota come Crelan-Euphony), squadra professionistica belga.\nCon la Tirreno-Adriatico 2017 inizia la sua carriera in Rai, a bordo della moto per gli interventi in cronaca diretta. Nel luglio 2019 diviene il nuovo opinionista per la televisione nazionale durante il Tour de France al fianco di Francesco Pancani."}
{"id": "1924679", "revid": "767487", "url": "https://it.wikipedia.org/wiki?curid=1924679", "title": "Kundiawa", "text": "Kundiawa \u00e8 una cittadina della Papua Nuova Guinea e capoluogo della Provincia di Chimbu. Situata a 1.524 metri s.l.m conta 8.147 abitanti."}
{"id": "1924683", "revid": "729019", "url": "https://it.wikipedia.org/wiki?curid=1924683", "title": "Luigi Avogadro di Quaregna", "text": "Figlio del noto scienziato Amedeo Avogadro di Quaregna, fu senatore del Regno d'Italia nella XVI legislatura"}
{"id": "1924684", "revid": "1851848", "url": "https://it.wikipedia.org/wiki?curid=1924684", "title": "The X Factor (Regno Unito)", "text": "The X Factor UK \u00e8 stata la versione originale britannica del format televisivo ideato da Simon Cowell, andata in onda dal 2004 al 2018 sulla rete televisiva ITV.\nIl programma.\nIl programma consiste in una gara ad eliminazione tra talenti canori divisi in tre categorie: \"16-24\" (sono i concorrenti uomini e donne di et\u00e0 compresa tra i 16 e i 24 anni); \"25+\" (sono i concorrenti uomini e donne di et\u00e0 superiore ai 25 anni); \"Gruppi vocali\". A partire dalla quarta edizione le categorie diventano quattro: \"Ragazzi 16-24\"; \"Ragazze 16-24\"; \"25+\"; \"Gruppi vocali\". Ciascuna categoria viene guidata da una personalit\u00e0 della musica o dell'industria discografica che ricopre il ruolo di giudice.\nA differenza della versione italiana, il talent dalla quattordicesima stagione, viene mandato in onda due volte a settimana: il sabato e la domenica, in prima serata.\nConduzione.\nDal 2004 al 2006 il programma viene condotto da Kate Thornton, dal 2007 fino alla chiusura viene condotto da Dermot O'Leary, tranne per l'edizione del 2015, che \u00e8 stata condotta da Olly Murs e Caroline Flack.\nGiudici.\nNel corso degli anni ci sono stati vari cambiamenti di giudici. Nelle prime tre edizioni questo ruolo \u00e8 ricoperto da Simon Cowell, Louis Walsh e Sharon Osbourne. Dalla quarta edizione i giudici diventano quattro, cos\u00ec a Cowell, Walsh e Osbourne si aggiunge Dannii Minogue.\nIn seguito all'abbandono della Osbourne, nella quinta, sesta e settima edizione i giudici sono Cowell, Walsh, Minogue e Cheryl Cole. Nell'ottava edizione, Cowell, Minogue e Cole vengono sostituiti da Gary Barlow, Tulisa Contostavlos e Kelly Rowland che vanno a costituire la nuova giuria insieme al confermato Walsh. Nella nona edizione, con l'abbandono della Rowland, c'\u00e8 un nuovo cambio di giuria, infatti ai confermati Walsh, Barlow e Contostavlos si affianca Nicole Scherzinger.\nNella decima edizione c'\u00e8 il ritorno in giuria di Sharon Osbourne che sostituisce la Contostavlos ed affianca i confermati Walsh, Barlow e Scherzinger.\nNell'undicesima edizione rimane Walsh, arriva Mel B e tornano Cheryl Cole e Simon Cowell.\nNella dodicesima edizione rimangono Cowell e Cheryl, mentre arrivano Rita Ora e Nick Grimshaw.\nNell'ultima edizione Simon Cowell resta con Louis Tomlinson, Robbie Williams e la moglie.\nEdizioni.\nDal 2004 al 2018 sono state prodotte quindici edizioni (oltre ad un'edizione speciale per vip andata in onda nel 2006).\nI vincitori per edizione sono:\nEdizione vip:\nDistribuzione internazionale.\nTramite il programma, hanno ottenuto il successo a livello mondiale: Leona Lewis (vincitrice della terza edizione), Rebecca Ferguson (seconda classificata della settima edizione), le Little Mix (vincitrici dell'ottava edizione) e il gruppo degli One Direction (terzi classificati della settima edizione).\nAltri talenti che hanno ottenuto successo in patria e si sono fatti conoscere a livello internazionale sono Alexandra Burke (vincitrice della quinta edizione), JLS (secondi classificati della quinta edizione), Olly Murs (secondo classificato della sesta edizione), Ruth Lorenzo (quinta classificata della quinta edizione), Cher Lloyd (quarta classificata della settima edizione), Ella Henderson (sesta classificata della nona edizione) e Saara Aalto (seconda classificata della tredicesima edizione).\nHanno debuttato nel mondo della musica anche Blonde Electra (sedicesime classificate dell'undicesima edizione), Misha B (quarta classificata della ottava edizione), Janet Devlin (quinta classificata della ottava edizione), Amelia Lily (terza classificata della ottava edizione) e Lauren Platt (quarta classificata dell'undicesima edizione)."}
{"id": "1924685", "revid": "287204", "url": "https://it.wikipedia.org/wiki?curid=1924685", "title": "Yupia", "text": "Yupia (o Upia) \u00e8 un villaggio dell'India di 721 abitanti, capoluogo del distretto di Papum Pare, nello stato federato dell'Arunachal Pradesh.\nGeografia fisica.\nLa citt\u00e0 \u00e8 situata a 27\u00b0 10' 09 N e 93\u00b0 44' 35 E.\nSociet\u00e0.\nEvoluzione demografica.\nAl censimento del 2001 la popolazione di Yupia assommava a 721 persone, delle quali 394 maschi e 327 femmine."}
{"id": "1924689", "revid": "287204", "url": "https://it.wikipedia.org/wiki?curid=1924689", "title": "L'asso delle tigri volanti", "text": "L'asso delle tigri volanti, pubblicato in Italia anche con il titolo L'asso della bottiglia (\"Baa Baa Black Sheep\") \u00e8 un romanzo di \"Pappy\" Boyington, colonnello del corpo dei Marines che ha partecipato nel 1941 alla guerra contro i giapponesi nella Cina di Ciang."}
{"id": "1924694", "revid": "16758", "url": "https://it.wikipedia.org/wiki?curid=1924694", "title": "Mayabunder", "text": "Mayabunder \u00e8 un villaggio dell'India di 3.182 abitanti, capoluogo del distretto di Andaman Settentrionale e Centrale, nel territorio federato delle Andamane e Nicobare.\nGeografia fisica.\nMayabunder \u00e8 situata a 12\u00b0 55' 60 N e 92\u00b0 55' 60 E e si trova al livello del mare"}
{"id": "1924695", "revid": "842293", "url": "https://it.wikipedia.org/wiki?curid=1924695", "title": "Mario Revelli di Beaumont", "text": "Biografia.\nOriginario di una famiglia di antica nobilt\u00e0 piemontese, il conte Mario Revelli eredit\u00f2 l'interesse per la meccanica dal padre Abiel, ufficiale dell'esercito e progettista di armi automatiche.\nNel 1922 cominci\u00f2 a frequentare il Real Collegio Militare della Nunziatella di Napoli e, contemporaneamente, dedicarsi all'attivit\u00e0 di progettazione di telai motociclistici, spinto dal fratello maggiore Gino, che nel capoluogo piemontese gestiva un'avviata officina meccanica e concessionaria di motociclette Galloni.\nL'esordio nel motociclismo.\nDopo essersi cimentati in alcune gare motociclistiche amatoriali, nel 1924 i due fratelli realizzarono la GR 500, una moto da competizione dotata di motore inglese Jap di 499\u00a0cm\u00b3 monocilindrico, con la quale Mario si aggiudic\u00f2 il titolo di Campione italiano gentleman del 1924 e vinse il Gran Premio delle Nazioni del 1925, conquistando il titolo di Campione d'Europa e divenendo noto al grande pubblico con l'appellativo di \"Adolescente campione\", attribuitogli dalla stampa sportiva.\nNel 1926 Revelli partecip\u00f2 alla classe 500 del Campionato motociclistico italiano, arrivando secondo sul Circuito di Torino, il 2 maggio, dopo aver lungamente conteso la vittoria ad Achille Varzi. Il successivo 11 luglio, sul Circuito del Lario, perse la possibilit\u00e0 di salire sul podio per lo scoppio di uno pneumatico durante l'ultimo giro. La sua carriera motociclistica ebbe termine il 9 aprile 1927, quando nel percorrere Corso Vittorio un'automobile gli tagli\u00f2 la strada, distruggendo la moto e costringendolo a una lunga convalescenza.\nLe automobili.\nTerminati gli studi a Napoli, cominci\u00f2 a prestare collaborazione a Torino presso gli Stabilimenti Farina, dove diede un contributo rilevante alla realizzazione di carrozzerie per alcune fuoriserie su autotelai Isotta Fraschini e Fiat 525.\nLa sua collaborazione si estese ben presto anche ad altri nomi illustri dell'epoca, come Ghia, Garavini, Montescani e Casaro. A partire dal 1929 entr\u00f2 alla Fiat, presso la Sezione Carrozzerie Speciali. Anche qui si dedic\u00f2 prevalentemente al disegno di modelli di lusso e sportivi, ma non mancarono numerosi contributi a parecchi altri modelli di serie e di fascia sensibilmente inferiore. Addirittura collabor\u00f2 anche con la Fiat Aeronautica, dove si dedic\u00f2 anche al disegno di interni di velivoli Fiat. Durante la sua collaborazione alla Fiat cominci\u00f2 a lavorare ad alcuni progetti particolari, come il concetto di vettura monovolume, all'epoca praticamente inesistente. Tali progetti sarebbero rimasti sepolti alla Fiat per diversi anni, per poi concretizzarsi circa un ventennio dopo.\nNel 1930 venne fondata la carrozzeria Pininfarina e, contemporaneamente alla sua attivit\u00e0 presso la Fiat, Mario Revelli collabor\u00f2 anche presso il neonato \"atelier\" fondato da \"Pinin\".\nNel 1935 firm\u00f2 la linea, innovativa per l'epoca, della Fiat 6C 1500. Ci\u00f2 avvenne anche grazie allo stretto rapporto di fiducia instauratosi con il \"patron\" Giovanni Agnelli.\nSempre a met\u00e0 anni trenta disegn\u00f2 la carrozzeria di alcune sportive.\nDurante la seconda met\u00e0 degli anni trenta collabor\u00f2 in particolar modo con Pininfarina, Viotti e Bertone. In questo periodo gli orientamenti stilistici in tutta Europa erano verso le linee sinuose e particolarmente aerodinamiche, con particolare sfoggio di carenature. Tale stile, conosciuto con il termine francese \"flamboyant\", ebbe in Italia il suo maggior esponente proprio in Mario Revelli di Beaumont. Di particolare interesse tecnico fu la realizzazione di un autobus con funzione di stazione radio mobile, costruito dalla carrozzeria Viberti su telaio Alfa Romeo per conto dell'EIAR nel 1938. Nel 1940 realizz\u00f2 un progetto per un Taxi monovolume e l'anno successivo quello per una vettura urbana a 3 ruote (Elettropattino), entrambi a propulsione elettrica. In questo periodo il suo stile ebbe una grande influenza nella produzione degli Stabilimenti Farina, in particolare su tre disegnatori che di l\u00ec a poco si sarebbero messi in luce: Giovanni Michelotti, Felice Bianco e Franco Martinengo.\nCon lo scoppio della seconda guerra mondiale, la sua attivit\u00e0 si convert\u00ec a scopi inerenti all'evento in corso, progettando la conversione dei modelli civili in automezzi militari. Particolarmente importante fu la collaborazione con la carrozzeria torinese Viotti per il progetto di trasformazione del modello Fiat 1100 in autoambulanza, oltre ad autocarri militari e per radiocomunicazioni. Al termine del conflitto mondiale fu incarcerato dagli occupanti tedeschi in quanto sospettato, quale appartenente alla nobilt\u00e0, di essere fedele alla monarchia. Fu poi liberato dai partigiani.\nMario Revelli riprese la collaborazione con la Pininfarina, la Fiat, la Siata e la Viotti. \u00c8 con quest'ultima che, rispolverando le precedenti soluzioni per le autoambulanze, ide\u00f2 la celeberrima \"carrozzeria funzionale\", subito realizzata con il modello Fiat 1100 Viotti Giardinetta del 1946, vettura che segn\u00f2 la nascita in Italia della moderna \"station wagon\".\nNel 1952 si rec\u00f2 negli Stati Uniti dove collabor\u00f2 con il gruppo General Motors e realizz\u00f2 alcuni progetti di \"citycar\" e di \"compactcar\", modelli molto orientati al futuro specie per un mercato come quello statunitense.\nNel 1954 rientr\u00f2 in Italia, dove cominci\u00f2 a collaborare con la Simca, casa francese di origini italiane, presso la quale disegn\u00f2 alcune carrozzerie particolari per la Simca 8 e per la Aronde, ma soprattutto diede un apporto pi\u00f9 che notevole alla definizione della linea della Simca 1000, nata tra l'altro su base Fiat, dopodich\u00e9 contribu\u00ec alla linea della Simca 1300.Nota anche la collaborazione con la casa motociclistica Aermacchi per il progetto dell'avveniristico e sfortunato modello \"Chimera\", presentato ala Salone di Milano del 1956.\nNel 1963 torn\u00f2 a collaborare con Pininfarina, ma nello stesso tempo strinse ulteriormente i contatti e forn\u00ec consulenza ancora ad imprese d'oltreoceano.\nPi\u00f9 avanti, Mario Revelli di Beaumont, oramai anziano, collabor\u00f2 nel settore didattico, fornendo consulenza alla Scuola d'Arte e Design di Torino, nonch\u00e9 all'Art Center College of Design di Pasadena, in California. Nell'arco della sua carriera ha depositato pi\u00f9 di 50 brevetti industriali fra i quali vanno ricordati il deflettore (anteriore e posteriore), la chiusura centralizzata, il tetto apribile, la maniglia ad incasso, i fari a scomparsa, il paraurti elastico e il volante antivibrazioni.\nMario Revelli di Beaumont mor\u00ec il 29 maggio 1985."}
{"id": "1924696", "revid": "1543377", "url": "https://it.wikipedia.org/wiki?curid=1924696", "title": "Campionato del mondo di Para Ice Hockey", "text": "Il Campionato del mondo di Para Ice Hockey (o hockey su slittino, o ancora ice sledge hockey) viene organizzato dal Comitato Paralimpico Internazionale. Dal 2008 \u00e8 suddiviso in un gruppo A ed un gruppo B, cui dal 2016 si \u00e8 aggiunto il gruppo C.\nCadenza.\nLa prima edizione si \u00e8 svolta nel 1996 in Svezia, la seconda nel 2000 a Salt Lake City, localit\u00e0 che due anni pi\u00f9 tardi ospiter\u00e0 anche le paralimpiadi. Per le prime quattro edizioni si \u00e8 svolto con cadenza quadriennale.\nDal 2008, l'IPC ha ideato un calendario che prevedeva la disputa dei campionati continentali nell'anno successivo alla paralimpiade e quella del campionato del mondo nel secondo e nel terzo anno. Il torneo del terzo anno aveva valore anche come qualificazione per sei degli otto posti per le successive paralimpiadi (gli altri due andavano uno alla squadra della nazione organizzatrice delle paralimpiadi ed uno alla vincitrice di un torneo di qualificazione).\nNell'edizione del secondo anno dalla paralimpiade, al gruppo A erano iscritte le prime sette della precedente paralimpiade e la prima classificate dell'ultimo mondiale di gruppo B disputato; al termine, l'ultima classificata del gruppo A retrocedeva in gruppo B, mentre la prima del gruppo B veniva promossa nel gruppo A. Nell'edizione del terzo anno dalla paralimpiade, le prime sei classificate del gruppo A accedevano alla successiva paralimpiade, mentre le altre due sfidavano le prime due del gruppo B nel torneo di qualificazione olimpica.\nDopo due cicli, nel 2014 subito dopo le Paralimpiadi di Sochi 2014, il calendario fu cambiato: i mondiali di gruppo A e B si sarebbero tenuti nel primo e nel terzo anno dalle paralimpiadi, mentre il neonato gruppo C si sarebbe disputato nel secondo anno (ovvero nell'anno in cui si disputano i campionati continentali) e nell'anno delle paralimpiadi. Due le retrocessioni dal gruppo A al B (e altrettante le promozioni dal B all'A), una la retrocessione dal gruppo B al gruppo C (e altrettante le promozioni). La seconda edizione dei mondiali nel quadriennio varr\u00e0 come qualificazione paralimpica: le prime cinque classificate del gruppo A avranno accesso diretto alle paralimpiadi, mentre le ultime tre classificate si giocheranno con le prime tre classificate del Gruppo B i due o tre posti (a seconda del risultato della squadra ospitante i giochi paralimpici) ancora disponibili in un torneo di qualificazione.\nDal 30 novembre 2016 la denominazione ufficiale \u00e8 \"World Para Ice Hockey Championships\", ovvero da quando il comitato paralimpico internazionale ha deciso di rinominare le dieci attivit\u00e0 sportive poste sotto il suo ombrello, utilizzando per tutte il prefisso \"World Para\"."}
{"id": "1924697", "revid": "1060", "url": "https://it.wikipedia.org/wiki?curid=1924697", "title": "Canone Romano", "text": ""}
{"id": "1924703", "revid": "1858457", "url": "https://it.wikipedia.org/wiki?curid=1924703", "title": "SETI attivo", "text": "Il SETI attivo \u00e8 un progetto facente parte del pi\u00f9 ampio programma mondiale SETI, e si occupa attivamente di inviare messaggi, via radio o fisicamente attraverso sonde spaziali, oltre il nostro sistema solare, con il fine di destinarli ad eventuali forme di vita intelligenti extraterrestri.\nIl progetto \u00e8 noto anche come METI (Messaging to Extra-Terrestrial Intelligence), acronimo coniato negli anni ottanta dallo scienziato russo Alexander L. Zaitsev, per distinguerlo dal SETI \"passivo\", che si limita a ricercare segnali extraterrestri senza alcun tentativo di spedirli.\nNel 2008 il progetto METI punt\u00f2 le sue antenne in direzione di Gliese 581 c, pianeta su cui si suppone possano esistere condizioni favorevoli allo sviluppo della vita. Trovandosi tale pianeta ad una distanza di 20 anni luce dalla Terra, un'eventuale risposta arriverebbe dopo 40 anni.\nCostruzione dei messaggi.\nLa mancanza di un protocollo di comunicazioni prestabilito \u00e8 una sfida per il SETI attivo. In genere si \u00e8 cercato di creare messaggi basati sulla logica simbolica che esprimono nozioni matematiche (ritenute note a qualunque civilt\u00e0 in grado di costruire dei radiotelescopi), oppure si tenta di utilizzare un linguaggio pittorico.\nProgetti realizzati.\nInvio di messaggi via radio.\nGenericamente, i primi messaggi nello spazio sarebbero iniziati involontariamente, ovvero quando \u00e8 iniziata la prima radiopropagazione di segnali artificiali terrestri, nel periodi d'esordio della radio e della televisione della prima met\u00e0 del XX secolo (cos\u00ec come, ad esempio, viene descritto nel film \"Contact\"). Tuttavia, tali segnali erano di potenza modesta, dell'ordine di pochi kilowatt, e potrebbero aver raggiunto debolmente soltanto qualche stella vicina, purch\u00e9 debitamente direzionati con precisione, e soprattutto con frequenze relativamente alte, in grado di oltrepassare la ionosfera terrestre.\nI primi messaggi emessi intenzionalmente nello spazio furono quelli da Eupatoria, Penisola di Crimea, nell'allora Unione Sovietica, emessi nel novembre 1962, ma direzionati soltanto verso il pianeta Venere, e che rimbalzarono indietro verso la Terra (anche se parte di essi sono ancora in viaggio verso il pianeta Gliese 581, nella costellazione della Bilancia).\nCon la nascita e l'evoluzione dei primi radiotelescopi nella seconda met\u00e0 del XX secolo, il progetto per la trasmissione di segnali radio interstellari si perfezion\u00f2, cercando di aumentare la potenza di trasmissione (dell'ordine dei megawatt), la frequenza e soprattutto la direzione. I primi messaggi mirati, avevano come obiettivo stelle distanti tra i 32 e i 69 anni luce dalla Terra. Fa eccezione il primo messaggio trasmesso in ordine cronologico, ovvero quello del 1974 da Arecibo, inviato verso l'ammasso globulare M13, distante circa 24.000 anni luce.\nLe stelle verso le quali sono stati spediti dei messaggi, dal 1974 al 2003, sono state le seguenti:\nRischi.\nAlcuni, tra cui il fisico Stephen Hawking e il fisico e scrittore di fantascienza David Brin, hanno criticato pesantemente il SETI attivo in quanto, non potendo conoscere a priori le intenzioni e le conoscenze tecnologiche degli eventuali extraterrestri che riceveranno il messaggio, si rischia di mettere in pericolo il nostro pianeta, rivelandone la posizione e quindi un'eventuale colonizzazione."}
{"id": "1924704", "revid": "119805335", "url": "https://it.wikipedia.org/wiki?curid=1924704", "title": "Chiesa di San Giuseppe Operaio", "text": "La chiesa di San Giuseppe Operaio di Sansepolcro fu edificata tra 1962 e 1966 su iniziativa del vescovo di Sansepolcro, Domenico Bornigia (1954-1963) e su disegno dell'architetto Giovanni Cecconi (1924-2006), \u00e8 stata inaugurata il 24 dicembre 1966 e consacrata il 22 marzo 1969. \u00c8 chiesa parrocchiale del quartiere Le Forche, alla periferia ovest della citt\u00e0.\nStoria.\nLa scelta di costruire la nuova chiesa \u00e8 stata adottata dalla Diocesi di Sansepolcro quando il quartiere delle Forche, nella periferia ovest, lasciava presagire un forte sviluppo edilizio, per cui si previde una chiesa di ampie dimensioni.Il primo Parroco dal 1962 \u00e8 stato Don Piero Pilotti fino al 1997 anno della sua morte dopo una lunga malattia. Don Piero desiderava ardentemente una statua del Santo Patrono, desiderio esaudito nel 1996 da un suo parrocchiano.\nDal 1983 al 1984 vi ha svolto le funzioni di vicario parrocchiale don Marco Salvi, attuale vescovo ausiliare di Perugia-Citt\u00e0 della Pieve.\nDal 1997 al 2015 \u00e8 stata officiata dai padri della Pia Societ\u00e0 di San Gaetano.\nArchitettura.\nLa forma ad \u00abarca rovesciata\u00bb e lo slancio verticale fanno emergere l\u2019edificio dal tessuto urbano e lo rendono un punto di riferimento anche per i veicoli in transito sulla vicina superstrada E45 (allora in fase di costruzione) svolgendo quella funzione di invito alla preghiera per la quale era stata progettata da Giovanni Michelucci la chiesa di San Giovanni Battista al casello autostradale di Firenze nord lungo l\u2019Autostrada del Sole. Nell'uso del cemento armato e del mattone faccia a vista la chiesa si avvicina a quella della Beata Vergine Maria di Larderello, progettata da Michelucci e realizzata tra 1956 e 1958. Il profilo a tre navate vuole collegare idealmente la chiesa delle Forche alla Basilica Cattedrale: nel 1962, infatti, la Diocesi di Sansepolcro celebr\u00f2 i 950 anni dalla costruzione della cattedrale e a ricordo di questa celebrazione vennero istituire le due nuove parrocchie periferiche del Sacro Cuore e di San Giuseppe Operaio ed edificate le relative chiese. L\u2019impiego del cemento richiama la cultura tecnologica contemporanea, ma l\u2019interno dell\u2019edificio si ispira a uno spazio gotico-basilicale a tre navate e nella disposizione risponde alle funzionalit\u00e0 liturgiche espresse dal Concilio Vaticano II (ma alcuni elementi, come il fonte battesimale, sono stati modificati in seguito, mentre altri come la cantoria e il campanile, non sono stati mai realizzati). L\u2019altare, ridotto nelle dimensioni nel 2015, \u00e8 a forma di incudine e vuole richiamare il significato cristiano del lavoro e la dedicazione a san Giuseppe operaio.\nArte.\nNotevoli le vetrate policrome e i portali d'ingresso.\nAll'interno si conservano un busto in gesso del vescovo Bornigia (1964, opera di Maria Grazia Bornigia: \u00e8 il bozzetto del busto bronzeo realizzato per il Cenacolo di Montauto e conservato nel Palazzo Vescovile di Sansepolcro dal 2019). Nella Chiesa si trova una statua lignea a grandezza naturale dell'omonimo santo, scolpita e donata dal parrocchiano Alberto Brunellini , per esaudire un desiderio del Parroco Don Piero .Lo stesso parrocchiano \u00e8 l\u2019autore anche del bassorilievo in pietra serena del profilo del primo parroco Don Piero Pilotti, situato all'esterno della facciata."}
{"id": "1924706", "revid": "1573940", "url": "https://it.wikipedia.org/wiki?curid=1924706", "title": "Andry Laffita", "text": "Carriera pugilistica.\nLaffita ha vinto una medaglia d'argento ai campionati mondiali di Mianyang del 2005. In finale \u00e8 stato sconfitto dal coreano Lee Ok-Sung.\nAi Giochi Olimpici di Pechino del 2008 si \u00e8 qualificato per la finale, dove ha affrontato il thailandese Somjit Jongjohor, che aveva sconfitto durante i mondiali del 2005. Nella finale del 23 agosto 2008, per\u00f2, a vincere \u00e8 stato proprio Jongjohor, e Laffita \u00e8 stato premiato con la medaglia d'argento."}
{"id": "1924707", "revid": "51323", "url": "https://it.wikipedia.org/wiki?curid=1924707", "title": "Andry Laffita Fern\u00e1ndez", "text": ""}
{"id": "1924708", "revid": "287204", "url": "https://it.wikipedia.org/wiki?curid=1924708", "title": "Andry Laffita Fernandez", "text": ""}
{"id": "1924709", "revid": "51323", "url": "https://it.wikipedia.org/wiki?curid=1924709", "title": "Andry Laffita Hernandez", "text": ""}
{"id": "1924710", "revid": "287204", "url": "https://it.wikipedia.org/wiki?curid=1924710", "title": "Tocaia grande", "text": "Tocaia grande (titolo completo: \"Tocaia grande: la faccia oscura\", \"Tocaia Grande: a face obscura\") \u00e8 un romanzo dell'autore brasiliano Jorge Amado, pubblicato nel 1985..\nIl romanzo \u00e8 stato tradotto in spagnolo, catalano, francese, italiano, romeno, inglese, tedesco, danese, olandese, svedese, finlandese, russo, turco, arabo, ebraico, coreano e cinese. In Italia \u00e8 stato pubblicato nello stesso anno 1985, nella traduzione di \"Elena Grechi\".\nIl romanzo \u00e8 stato adattato a una telenovela nel 1995-1996 dallo stesso titolo.\nTrama.\nTocaia Grande narra la fondazione e lo sviluppo di una citt\u00e0, che inizia come un accampamento, una \u2018pousada\u2019 (pensione) di \u2018tropeiros\u2019 fino a che si costruiscono le prime case. Diventa villaggio sotto il comando del \u2018coronel\u2019 (proprietario terriero) Boaventura e della sua fedele guardia del corpo, Natario da Fonseca, che anni prima fecero un massacro nello stesso luogo dove sorge il villaggio e da cui prende il nome Tocaia Grande (grande imboscata).\nIl romanzo ha molti altri personaggi che gravitano attorno al villaggio, che cresce fino a diventare una cittadina.\nUno degli ultimi libri di Jorge Amado, 1988, che emerge con la forza caratteristica del mondo accademico, il potere del denaro e del\nla politica violenta all'interno dello stato di Bahia, che pu\u00f2 essere replicato in tutto il paese."}
{"id": "1924712", "revid": "51323", "url": "https://it.wikipedia.org/wiki?curid=1924712", "title": "Andris Laffita", "text": ""}
{"id": "1924716", "revid": "110157", "url": "https://it.wikipedia.org/wiki?curid=1924716", "title": "Chiesa del Sacro Cuore (Sansepolcro)", "text": "La chiesa del Sacro Cuore si trova a Sansepolcro.\nCostruita tra 1961 e il 1962, \u00e8 stata consacrata il 29 settembre 1962 dal vescovo di Sansepolcro, monsignor Domenico Bornigia (1954-1963) a completamento della struttura dell'oratorio Monsignor Pompeo Ghezzi, cominciata a costruire nel 1952. La chiesa ha dato il nome all'omonimo quartiere, sorto ex novo dalle urbanizzazioni degli anni cinquanta e sessanta del XX secolo, di cui \u00e8 parrocchiale. Dagli inizi fino al 1987 vi \u00e8 stato parroco mons. Tersilio Rossi, canonico della Basilica Cattedrale, vicario generale dei vescovi Domenico Bornigia e Abele Conigli, scrittore ed esponente della vita culturale cittadina.\nAll'interno dell'edificio sacro sono conservate opere antiche e moderne; tra queste, quattro tele raffiguranti \"Gli evangelisti\" (secolo XVII), provenienti dalla chiesa di San Cristoforo di Misciano, e due sculture bronzee e in ceramiche di Bino Bino (1984) e Amleto Bambi (1974). Alle finestre, vetrate policrome con figure di santi."}
{"id": "1924718", "revid": "122420793", "url": "https://it.wikipedia.org/wiki?curid=1924718", "title": "Jared Tallent", "text": "Biografia.\nTallent fa il suo esordio internazionale ai Mondiali di , dove ottiene un 18\u00ba posto nella marcia 20\u00a0km. L'anno seguente ottiene un bronzo, sempre nella 20\u00a0km, ai Giochi del Commonwealth, che sino al 2008 rimase il suo miglior piazzamento internazionale.\nAi Giochi olimpici di vince il bronzo nella 20\u00a0km e l'argento nella 50\u00a0km. Nella Coppa del mondo di marcia 2010 arriva terzo nella 50\u00a0km col tempo di 3h54'55\", mentre ai Mondiali di arriva terzo nella 50\u00a0km col tempo di 3h43'36\".\nNella Coppa del mondo di marcia 2012 arriva secondo nella 50\u00a0km col tempo di 3h40'32\" e ai Giochi olimpici di torna sul podio olimpico conquistando la medaglia d'argento (diventata poi d'oro, a seguito della squalifica per doping del primo classificato) nella 50\u00a0km facendo segnare il suo primato personale con 3h36'53\".\nAi Mondiali di arriva terzo nella 50\u00a0km col tempo di 3h40'03\". L'anno successivo, nella Coppa del mondo di marcia arriva terzo nella 50\u00a0km col tempo di 3h42'48\" e ai Mondiali di arriva secondo nella 50\u00a0km col tempo di 3h42'17\".\nIl 26 marzo 2021, dopo aver mancato la qualificazione ai Giochi olimpici di Tokyo 2020 a causa di un persistente infortunio ai muscoli ischiocrurali, annuncia il ritiro dall'attivit\u00e0 agonistica."}
{"id": "1924722", "revid": "1573940", "url": "https://it.wikipedia.org/wiki?curid=1924722", "title": "Chiesa di Santa Maria al Melello", "text": "La chiesa di Santa Maria al Melello si trova a Sansepolcro. Edificata per volont\u00e0 del vescovo di Sansepolcro, monsignor Abele Conigli (1963 - 1967), \u00e8 stata da questi consacrata il 7 maggio 1967. \u00c8 la chiesa parrocchiale dei quartieri Melello, Pieve Vecchia e Triglione, alla periferia nord della citt\u00e0.\nAl suo interno \u00e8 conservata una statua lignea della Madonna con il Bambino (secc. XIII-XIV) ed una \"Via Crucis\" in rame sbalzato e smaltato (1989). Nel 2003 \u00e8 stata collocata sulla facciata una scultura in marmo raffigurante la Madonna con il Bambino, opera dello scultore Franco Alessandrini."}
{"id": "1924727", "revid": "120287795", "url": "https://it.wikipedia.org/wiki?curid=1924727", "title": "Margaret Brown", "text": "Nata col nome di Margaret Tobin ebbe diversi soprannomi, come Maggie Brown o Molly Brown. Fu un personaggio piuttosto mondano, filantropo ed attivista che divenne uno tra i pi\u00f9 famosi superstiti del naufragio del Titanic. Dopo la morte, le fu attribuito il soprannome di \"l'inaffondabile Molly.\"\nBiografia.\nMargaret Brown nacque ad Hannibal, Missouri; fu sorella di altri tre bambini (tutti nati da genitori immigrati dall'Irlanda): i genitori erano John Tobin (1820-1899) e Johanna Collins (1825-1905); i fratelli erano Daniel (1863-), William (1869-) e Helen Tobin (1871-). In famiglia si aggiunsero anche due sorellastre di Margaret: Catherine Bridget Tobin, nata da un precedente matrimonio del padre; Mary Ann Collins, nata da un precedente matrimonio della madre. Sia la madre che il padre di Margaret divennero vedovi in giovane et\u00e0.\nAll'et\u00e0 di 18 anni, Margaret si trasfer\u00ec a Leadville, Colorado, con una delle sorelle, dove ottenne un lavoro in un grande magazzino. Qui Margaret conobbe e spos\u00f2 James Joseph Brown (1854 - 1922), semplicemente noto come J.J., un uomo intraprendente e autodidatta, nella Chiesa dell'Annunciazione di Leadville, il 1\u00ba settembre 1886. Essi ebbero insieme due figli:\nVerso la ricchezza.\nA Leadville, Margaret si dimostr\u00f2 essere una donna molto vivace, lavorando in cucine per assistere alle famiglie di minatori. La famiglia divent\u00f2 ricca quando J.J. divent\u00f2 padrone di una miniera e fond\u00f2 la Ibex Mining Company. Nel 1894 Margaret e la famiglia si spostarono a Denver, in Colorado. Qui Margaret divenne un membro del Denver Woman's Club, dove si occup\u00f2 nel migliorare la vita delle donne attraverso l'istruzione e la filantropia. Nel 1901 si iscrisse all'Istituto di Carnegie, a New York, dove si adatt\u00f2 facilmente alla societ\u00e0, conoscendo le varie arti francesi, tedesche e russe. Nel 1909 e 1914 corse, invano, per il Senato, mentre la sorella Helen si spos\u00f2 con un barone tedesco. Margaret assistette nella raccolta dei fondi per la Cattedrale di Denver, per l'Immacolata Concezione, completata nel 1912, e lavor\u00f2 anche con il Giudice Lindsey per aiutare bambini bisognosi e ad edificare, negli Stati Uniti, un tribunale per minorenni. Margaret e J.J. si separarono privatamente nel 1909, ma rimasero segretamente legati. Lui mor\u00ec il 5 settembre 1922.\nTitanic.\nDopo la separazione dal marito si trasfer\u00ec a New York, dove si iscrisse all\u2019Istituto Carnegie. Fino al 1912 la sua vita fu costellata di battaglie filantropiche, una candidatura al Senato fallita, abiti, feste, gioielli e viaggi a Parigi. Fu proprio in Francia che le arriv\u00f2 la notizia della malattia di un suo nipote. Molly sal\u00ec allora sulla prima nave disponibile, il Titanic, soggiornando nella cabina B2. Dopo l'impatto con l'iceberg sal\u00ec sulla scialuppa numero 6 con venti donne e due uomini (la vedetta Frederick Fleet e il timoniere Robert Hichens) e, dopo aver minacciato con un remo il timoniere troppo impaurito, ne prese il controllo, portandola fuori dal pericoloso vortice causato dall\u2019inabissamento della nave. Anche sulla nave inviata per il salvataggio, il Carpathia, Maggie si rivel\u00f2 fondamentale: parlava tre lingue e stil\u00f2 l\u2019elenco dei superstiti. Una volta a New York, dovette accontentarsi di qualche foto e un paio di dichiarazioni rilasciate ai cronisti che attendevano al porto i sopravvissuti, perch\u00e9 non pot\u00e9 testimoniare davanti alla Commissione d\u2019inchiesta, in quanto donna.\nUltimi anni.\nLa sua fama come superstite del Titanic la aiut\u00f2 a promuovere la consapevolezza riguardo a vari problemi comuni, come il diritto al lavoro delle donne, l'istruzione, l'alfabetizzazione dei bambini e la conservazione storica. Durante la prima guerra mondiale, in Francia, lavor\u00f2 col Comitato americano per la ricostruzione della Francia devastata, aiutando soldati francesi e statunitensi. Ricevette la Legion d'onore francese, poco prima della morte, esprimendo la sua buona \"cittadinanza complessiva\", incluso il lavoro assistenziale in Francia, i suoi sforzi per i superstiti del \"Titanic\" ed il suo attivismo negli Stati Uniti. Negli ultimi anni della sua vita si dedic\u00f2 al teatro come attrice.\nMorte.\nMargaret Tobin Brown mor\u00ec a causa di un tumore al cervello, il 26 ottobre 1932, all'et\u00e0 di 65 anni.\nOnori.\nMargaret fu onorata come cittadina missuriana, nella Walk of Fame del 2006. La nipote, Helen Benziger McKinney, accett\u00f2 la stella in sua memoria. Helen continua a viaggiare per il paese, continuando a parlare della nonna.\nNel 1965 la capsula lanciata nello spazio, la missione Gemini 3, fu chiamata col nome di \"Molly Brown\". Fu un ricordo dell'incidente di Gus Grissom nella Mercury-Redstone 4, una capsula Mercury che affond\u00f2 nell'Oceano Atlantico durante operazioni di recupero della sua precedente missione.\nFilmografia.\nMargaret Brown \u00e8 stata ritratta da diverse attrici nei diversi film dedicati al disastro del \"Titanic\".\nLa sua vita viene ricostruita in maniera romanzata in \"Voglio essere amata in un letto d'ottone (The Unsinkable Molly Brown)\" del 1964 di Charles Walters, dove il suo personaggio \u00e8 interpretato da Debbie Reynolds. Il film \u00e8 tratto da un lavoro teatrale di Richard Morris."}
{"id": "1924729", "revid": "889336", "url": "https://it.wikipedia.org/wiki?curid=1924729", "title": "Toni Kroos", "text": "Nel corso della sua carriera ha vinto tre campionati tedeschi (2007-2008, 2012-2013, 2013-2014), tre Coppe di Germania (2007-2008, 2012-2013, 2013-2014), una Coppa di Lega tedesca (2007), due Supercoppe tedesche (2010, 2012), due campionati spagnoli (2016-2017 e 2019-2020), due Supercoppa di Spagna (2017, 2019), quattro Champions League (2012-2013, 2015-2016, 2016-2017, 2017-2018), quattro Supercoppe UEFA (2013, 2014, 2016, 2017) e cinque Mondiali per club (2013, 2014, 2016, 2017, 2018), record assoluto.\nCon la nazionale tedesca, per la quale ha giocato dal 2010 al 2021, ha partecipato a tre Mondiali (2010, 2014, 2018), vincendo l'edizione del 2014, e a tre Europei (2012, 2016, 2020).\nBiografia.\nProveniente da una famiglia sportiva (il padre Roland era calciatore e la madre Birgit \u00e8 stata campionessa DDR nel badminton), Toni Kroos nasce il 4 gennaio 1990 a Greifswald nel Meclemburgo-Pomerania Anteriore nella Germania Est, 9 mesi prima della riunificazione.\nKroos cresce con i genitori e il fratello pi\u00f9 giovane, Felix (anch'egli un calciatore), nel quartiere Sch\u00f6nwalde ed entra all'et\u00e0 di sette anni nel Greifwalder SC, dove suo padre allena le giovanili. Nel 2002 si trasferisce con la famiglia a Rostock, dove il padre passa ad allenare le giovanili dell'Hansa Rostock, segnalando subito al suo nuovo club sia Toni che Felix Kroos. Le eccezionali prestazioni di Toni gli consentono di saltare diverse squadre giovanili, finch\u00e9, nel 2004, il Bayern Monaco esprime il suo interesse per il giocatore, che decide per\u00f2 di rimanere con il club di Rostock.\nCaratteristiche tecniche.\nConsiderato uno dei maggiori talenti del calcio tedesco oltrech\u00e9 tra i centrocampisti pi\u00f9 forti della sua generazione, \u00e8 un regista dall'eccellente visione di gioco, abile con entrambi i piedi. \u00c8 stato paragonato anche a Juan Rom\u00e0n Riquelme. Kroos pu\u00f2 ricoprire diversi ruoli: nasce trequartista ma ha finito per essere impiegato come centrocampista centrale, con risultati eccellenti. Con Pep Guardiola, \u00e8 stato utilizzato anche come mezzala, sia destra che sinistra. Nel suo bagaglio tecnico rientrano conclusioni dalla distanza, grazie ad un tiro potente, calci di punizione, lanci lunghi, cross e precisi passaggi smarcanti. Grazie alla sua visione di gioco \u00e8 anche un buon assist-man. Spesso viene incaricato di battere i calci piazzati per via delle sue qualit\u00e0 balistiche. Abile a giocare box-to-box, dispone anche di buona forza fisica. Eccelle anche nel gioco posizionale.\nNel 2010 \u00e8 stato inserito nella lista dei migliori calciatori nati dopo il 1989 stilata da Don Bal\u00f3n.\nCarriera.\nClub.\nBayern Monaco e prestito al Bayer Leverkusen.\nNel 2006, ormai sedicenne, Toni Kroos viene acquistato dalla squadra della capitale bavarese. Il 26 settembre 2007 debutta in prima squadra a 17 anni, 8 mesi e 2 giorni nella vittoria del Bayern Monaco 5-0 sull'Energie Cottbus, scendendo in campo per 18 minuti, diventando il pi\u00f9 giovane calciatore nella storia del club (record battuto successivamente). Il 25 ottobre 2007 marca anche la prima presenza in coppa UEFA in trasferta contro la Stella Rossa Belgrado, segnando un gol.\nIl 6 novembre 2008 arriva anche l'esordio in Champions League nella sfida esterna contro la Fiorentina finita 1-1.\nIl 1\u00ba febbraio 2009, per consentirgli di giocare con maggiore continuit\u00e0, viene ceduto in prestito al Bayer Leverkusen fino a giugno 2010. Il 28 febbraio 2009 debutta con la sua nuova squadra nella sconfitta in trasferta contro l'Hannover 96. Il 18 aprile 2009 arriva anche il primo gol in Bundesliga contro il Wolfsburg. Al termine della stagione scade il prestito con il Leverkusen e Kroos torna al Bayern Monaco.\nIl 29 ottobre 2010 segna il suo primo gol in campionato con la maglia del club bavarese nella gara interna giocata contro il Friburgo vinta per 4-2. Conclude la stagione con 27 presenze e una rete in campionato, con la squadra che si piazza al 3\u00ba posto.\nLa stagione successiva si rivela densa di soddisfazioni a livello di club, anche se a livello personale viene caratterizzata negativamente da uno strappo al polpaccio, avvenuto durante l'andata dei quarti di finale di Champions League contro la Juventus, che lo manterr\u00e0 bloccato per circa otto settimane. Il 6 aprile 2013 vince infatti la sua seconda Bundesliga (il ventitreesimo titolo dei bavaresi) con sei giornate di anticipo rispetto alla fine del campionato. Il 25 maggio 2013 vince la sua prima Champions League, grazie alla vittoria dei bavaresi nella finale contro il Borussia Dortmund. Il 1\u00ba giugno 2013 vince anche la Coppa di Germania, ottenendo il treble con la compagine bavarese. Tuttavia l'infortunio patito nei quarti di Champions gli far\u00e0 saltare l'ultima parte di campionato e le due finali di coppa.\nLa stagione 2013-2014 si apre con la vittoria il 30 agosto 2013 della Supercoppa UEFA, ottenuta sconfiggendo ai rigori in finale la compagine londinese del Chelsea, dopo che i tempi supplementari si erano conclusi sul 2-2. Nel corso dell'annata la squadra bavarese conquista altri tre titoli, la Coppa del mondo per club, la Bundesliga e la Coppa di Germania.\nReal Madrid.\nIl 17 luglio 2014 viene ufficializzato il suo passaggio al per circa 25 milioni di euro. Verr\u00e0 presentato il giorno stesso al Santiago Bernab\u00e9u e firmer\u00e0 un contratto di 6 anni. La stagione si apre con la conquista della Supercoppa europea, vinta il 12 agosto 2014 battendo 2-0 il , vincitore dell'Europa League. Il 20 dicembre conquista il Mondiale per club, battendo 2-0 in finale il San Lorenzo.\nIl 28 maggio 2016 vince la Champions League 2015-2016, la sua seconda in questa competizione, vincendo ai rigori la sfida di San Siro contro l'. L'anno successivo si aggiudica sia il campionato, che la Champions League. Inizia la nuova stagione vincendo la Supercoppa UEFA per 2-1 contro il . Nel corso dell'annata conquista nuovamente la Champions League, sconfiggendo in finale il .\nLa stagione seguente si apre con la sconfitta nella Supercoppa UEFA contro i rivali cittadini dell'Atletico Madrid. Il 22 dicembre 2018 si riconferma campione del mondo per club per la quinta volta (record assoluto) battendo per 4-1 la squadra ospitante dell'Al Ain.\nL'8 gennaio 2020 segna direttamente da calcio d'angolo contro il Valencia nella semifinale di Supercoppa di Spagna, sfruttando la distrazione del portiere avversario.\nNazionale.\nTitolare della nazionale tedesca Under-17, con cui colleziona 34 presenze con 17 gol, nel 2007 conquista il terzo posto al Campionato mondiale di calcio Under-17. Alla fine del torneo verr\u00e0 premiato con il Pallone d'oro e la Scarpa d'Argento della competizione. Il 5 settembre 2008 debutta con la Germania Under-21 nelle qualificazioni del campionato europeo U-21 contro l'Irlanda del Nord segnando il gol del vantaggio dopo soli 11 minuti.\nIl 3 marzo 2010 esordisce con la nazionale maggiore nella gara amichevole persa 1-0 contro l'Argentina. Selezionato per il Mondiale 2010 in Sudafrica dal CT L\u00f6w, mette a referto quattro presenze nella rassegna iridata. Il 6 settembre 2011 arriva anche il primo gol in nazionale durante una partita amichevole, terminata 2-2, contro la Polonia, mentre il 12 ottobre 2012 realizza una doppietta contro l'Irlanda partita vinta 6 a 1.\nConvocato per il Mondiale 2014 in Brasile, Kroos ha un posto da titolare nella formazione tedesca, con la quale gioca tutte le partite della manifestazione. Nella semifinale contro il Brasile, vinta 7-1 dai tedeschi, mette a segno una doppietta. Il 13 luglio 2014 si laurea campione del mondo dopo la vittoria in finale sull'Argentina per 1-0, ottenuta grazie al goal decisivo di G\u00f6tze durante i tempi supplementari. Al termine del torneo viene inserito nella squadra del torneo.\nConvocato per l'Europeo del 2016 in Francia, gioca tutte le sei partite della nazionale tedesca, che viene eliminata in semifinale dalla Francia. Viene poi inserito nella lista della squadra del torneo dalla UEFA.\nViene convocato per il Mondiale del 2018 in Russia e partecipa alla disfatta della sua nazionale, eliminata ai gironi. Suo \u00e8 il gol nel tempo di recupero contro la Svezia, rete che d\u00e0 l'unica vittoria della Germania nel torneo.\nIl 13 ottobre 2020 raggiunge quota 100 presenze in nazionale maggiore nel pareggio per 3-3 contro la . Un mese dopo entra nei primi dieci tedeschi pi\u00f9 presenti in nazionale, scendendo in campo nella partita persa per 6-0 in casa della .\nConvocato per Euro 2020, gioca tutte e 4 le partite della sua squadra che viene eliminata agli ottavi dall'. Il 2 luglio 2021, tre giorni dopo l'eliminazione agli ottavi di finale della Germania dagli Europei, Kroos annuncia il suo addio alla nazionale, chiudendo cos\u00ec la sua carriera con la \"Mannschaft\" con 106 presenze e 17 gol.\nStatistiche.\nPresenze e reti nei club.\n\"Statistiche aggiornate al 4 febbraio 2022\"."}
{"id": "1924736", "revid": "73843", "url": "https://it.wikipedia.org/wiki?curid=1924736", "title": "Release Therapy", "text": "Release Therapy \u00e8 il quinto studio album del rapper statunitense Ludacris, pubblicato il 26 settembre 2006, vincitore del premio \"Best Rap Album\" ai Grammy Awards del 2007. \nIl rapper ha rivelato di aver tagliato le sue treccine per differenziare questo album dagli altri 4, come ha fatto Busta Rhymes per \"The Big Bang\".\nConcepimento.\nDiversamente dagli altri album, \"Release Therapy\" ha un approccio sulla musica pi\u00f9 serio e maturo, \u00e8 diviso in due parti differenti:\nSingoli.\nIl primo singolo, \"Money Maker\", prodotto da Pharrell, il quale partecipa alla canzone, diventa un successo, arrivando alla prima posizione della classifica americana e vincendo un Grammy come Best Rap Song nel 2007.\nGli altri singoli sono \"Grew Up A Screw Up\", \"Runaway Love\" e \"Slap\".\n\"Runaway Love\", in collaborazione con Mary J. Blige, \u00e8 diventata un altro successo in America, arrivando alla seconda posizione in classifica, vendendo un milione di copie e vincendo un BET Award come \"Miglior Collaborazione del 2007\".\nCharts.\nL'album ha debuttato al #1 della Billboard 200 con copie nella prima settimana. \u00c8 il terzo album di Ludacris ad arrivare alla prima posizione in classifica. Complessivamente l'album ha venduto 2 milioni di copie."}
{"id": "1924738", "revid": "436907", "url": "https://it.wikipedia.org/wiki?curid=1924738", "title": "Visual Karma (Body, Mind and Soul)", "text": "Visual Karma (Body, Mind and Soul) \u00e8 un DVD dal vivo dei Lacuna Coil.\nIl disco.\nL'album contiene una grande quantit\u00e0 di materiale registrato durante i tre anni di promozione dell'album Karmacode, tra cui le performance complete dei concerti del 2007 al Loud Park in Giappone e al Wacken Open Air in Germania, mini-film dedicati ai vari membri del gruppo, i video musicali per i quattro singoli, dietro le quinte e un link che d\u00e0 la possibilit\u00e0 di ascoltare in esclusiva l'album che uscir\u00e0 nel 2009.\nLa versione limitata contiene l'album Karmacode in audio DVD con missaggio in 5.1 e un live cd registrato al Wacken Open Air 2007.\nIl disco \u00e8 uscito in Europa il 31 ottobre 2008 e negli Stati Uniti il 25 novembre 2008."}
{"id": "1924746", "revid": "228587", "url": "https://it.wikipedia.org/wiki?curid=1924746", "title": "Religiose di Maria Immacolata", "text": ""}
{"id": "1924747", "revid": "1494380", "url": "https://it.wikipedia.org/wiki?curid=1924747", "title": "In persona Christi", "text": "In persona Christi \u00e8 una locuzione latina che significa letteralmente \"\"nella persona di Cristo\" ovvero \"come se fosse Cristo\"\".\nSta ad indicare quelle azioni compiute come se fosse Ges\u00f9 stesso a compierle, in particolare si usa per indicare quel momento della Messa in cui il sacerdote pronuncia la preghiera eucaristica ed avviene la transustanziazione. Proprio il fatto di agire \"come se fosse Ges\u00f9\" e di ripetere gli stessi gesti e le stesse parole del Cristo durante la preghiera eucaristica \u00e8 uno dei motivi per cui non viene permesso alle donne di ricevere il sacramento dell'Ordine sacro: come tali infatti non possono personificare Ges\u00f9 che ha scelto di incarnarsi come uomo.\nAnche nel sacramento della penitenza il sacerdote agisce \"in persona Christi\", quando questo assolve i peccati del penitente.\nSecondo la teologia cattolica, l'efficacia del sacramento non dipende dalla persona, ma dalla funzione (il sacerdote \"in persona Christi\") e permane quindi anche se il sacerdote nel compimento delle sue mansioni consapevolmente si dichiara ateo o non in stato di grazia."}
{"id": "1924748", "revid": "767487", "url": "https://it.wikipedia.org/wiki?curid=1924748", "title": "Rockin' Every Night - Live in Japan", "text": "Rockin' Every Night - Live in Japan \u00e8 il terzo album live di Gary Moore."}
{"id": "1924762", "revid": "122752202", "url": "https://it.wikipedia.org/wiki?curid=1924762", "title": "Freccia Nera", "text": "Freccia Nera (\"Black Bolt\"), il cui vero nome \u00e8 Blackagar Boltagon, \u00e8 un personaggio dei fumetti creato da Stan Lee e Jack Kirby, pubblicato dalla Marvel Comics.\n\u00c8 il sovrano degli Inumani, nonch\u00e9 fratello di Maximus il Folle e marito di Medusa. A differenza degli altri inumani, che vengono esposti da bambini alle nebbie terrigene per catalizzare i loro poteri innati, Freccia Nera ha subito questa esposizione a livello fetale quando era ancora nel grembo materno. Ha ottenuto cos\u00ec delle capacit\u00e0 di gran lunga superiori rispetto alla media del suo popolo.\nHa pi\u00f9 volte collaborato con i Fantastici Quattro di cui \u00e8 divenuto un prezioso alleato.\nBiografia del personaggio.\nBlackagar Boltagon alias Freccia Nera \u00e8 il re degli Inumani, una civilt\u00e0 di esseri mutati che vive in Attilan, una piccola citt\u00e0 artificiale situata sulla Luna; originariamente la citt\u00e0 era situata tra le montagne dell'Himalaya, ma in seguito gli Inumani decisero di emigrare sulla Luna a causa dell'alto tasso di inquinamento della Terra.\nFreccia Nera \u00e8 sposato con Medusa, un'Inumana in grado di manovrare a suo piacimento i suoi lunghi capelli, con cui comunica grazie ad un particolare linguaggio dei segni che hanno ideato quando Boltagon fu rinchiuso dentro una stanza insonorizzata.\nFreccia Nera ha un fratello di nome Maximus che in pi\u00f9 occasioni ha cercato di ucciderlo per sottrargli il trono.\n\u00c8 onorato e rispettato da tutti i suoi sudditi e sulla Terra viene trattato con tutti gli onori riservati ad un monarca straniero, al pari di Namor il Sub-Mariner (sovrano di Atlantide) e T'Challa la Pantera Nera, re del Wakanda.\nFreccia Nera e gli Inumani sono stati per diverso tempo alleati dei Fantastici Quattro con cui hanno un rapporto di amicizia e fiducia.\nInsieme a Mister Fantastic, Iron Man, Namor, Charles Xavier e Dottor Strange fa parte del gruppo degli Illuminati, con cui ha preso la decisione di esiliare Hulk su un altro pianeta.\nWorld War Hulk.\nIn seguito agli avvenimenti di \"Planet Hulk\" questi sta per\u00f2 per tornare sulla Terra, per potersi vendicare scatenando la \"World War Hulk\". La prima tappa \u00e8 stata sulla Luna, proprio per affrontare Freccia Nera. Per evitare di causare troppa distruzione, Freccia Nera si limit\u00f2 a dire \"basta\" a tonalit\u00e0 normale e la potenza della sua voce stacc\u00f2 un pezzo di Luna grande quanto Rhode Island: ma nemmeno questo \u00e8 stato sufficiente a fermare l'avanzata del Golia verde nel suo cammino di vendetta contro gli Illuminati. Lord Boltagon fu brutalmente massacrato da Hulk e il suo corpo, sanguinante e privo di sensi, fu mostrato al mondo intero, tramite una grande proiezione olografica, come minaccia per tutti coloro che avessero provato ad opporsi.\nSecret Invasion.\nFreccia Nera viene convocato da Iron Man dopo che questi ha scoperto che Elektra era in realt\u00e0 una spia Skrull infiltrata. Durante la riunione per\u00f2 anche Lord Boltagon si rivela essere uno Skrull e comincia ad attaccare i suoi ex alleati.\nIl Dottor Strange ritiene che Freccia Nera sia stato sostituito dal giorno in cui gli Illuminati vennero catturati dagli Skrull e che il vero re degli Inumani sia ora prigioniero dei mutaforma, ipotesi che si rivela in seguito essere esatta. Freccia Nera \u00e8 stato catturato dopo \"Silent War\" ed \u00e8 tenuto prigioniero.\nMarvel Zombies.\nAppare una versione zombi di Freccia Nera con gli altri Inumani in questo universo zombi. Nel volume \"Fame insaziabile\" viene visto con gli altri zombie che tentano di mangiare Silver Surfer, che fu mangiato dall'Uomo Ragno, Hulk, Wolverine, Luke Cage, Colonnello America e Iron man, ottenendo poteri cosmici per uccidere gli altri zombie. In Carne e metallo riesce a salvarsi e divora i cloni creati dal Kingpin zombie. In questo racconto viene rivelato che Freccia Nera ha perso il potere di emettere la sua potente voce.\nPoteri e abilit\u00e0.\nFreccia Nera possiede poteri talmente smisurati da risultare una sorta di divinit\u00e0 tra gli stessi Inumani: il suo centro del linguaggio, in particolare, genera uno specifico tipo di particelle che, entrando a contatto con gli elettroni dell'ambiente esterno, provocano una destabilizzazione della materia, pertanto la sua voce pu\u00f2 provocare eventi disastrosi (appena nato il suo pianto era in grado di distruggere una citt\u00e0, mentre da adulto \u00e8 arrivato a danneggiare lo spazio-tempo semplicemente parlando). La condizione emotiva di Freccia Nera pu\u00f2 influenzare la potenza della sua voce: quando \u00e8 arrabbiato o sottoposto ad un forte stress la potenza della sua voce infatti aumenta di molto. A causa del pericolo rappresentato dalla sua voce, Freccia Nera si \u00e8 sottoposto per anni ad un rigido allenamento per evitare di emettere involontariamente anche il pi\u00f9 piccolo suono.\nLe particelle generate da Freccia Nera gli consentono di influenzare l'ambiente circostante per ottenere svariati effetti: controllando gli impulsi neurali dei suoi nemici, ad esempio, pu\u00f2 leggere nel loro pensiero e controllare le loro menti, mentre influenzando i gravitoni pu\u00f2 volare a velocit\u00e0 supersoniche. Sempre grazie a questo potere pu\u00f2 manipolare la materia a suo piacimento e ci\u00f2 gli consente di creare piccoli oggetti a partire dall'aria; pu\u00f2 anche sintetizzare l'ossigeno per poter sopravvivere in ambienti privi d'aria. Sempre manipolando le particelle pu\u00f2 generare potenti esplosioni di energia e creare campi di forza e pu\u00f2 anche usare le particelle generate dal suo cervello per aumentare la sua forza fino al punto di rivaleggiare con esseri come Hulk e Sentry."}
{"id": "1924766", "revid": "2056951", "url": "https://it.wikipedia.org/wiki?curid=1924766", "title": "Ford Crown Victoria Police Interceptor", "text": "La Ford Crown Victoria Police Interceptor (o P71) \u00e8 la versione fornita dalla Ford per il mercato delle autopattuglie negli Stati Uniti d'America. Bench\u00e9 la definizione definitiva di Crown Victoria P71 sia stata attribuita solo nel 1993, la Ford produsse lo stesso modello Full-Size dal 1979, allora denominata Ford LTD, rinominata Ford LTD Crown Victoria nel 1983 e prodotta fino al 1991 con lievi modifiche estetiche, e infine denominata Ford Crown Victoria nel 1992 con un moderno restyling che la distaccava completamente dalle versioni precedenti, dando cos\u00ec vita alla \"Crown Victoria\" come modello, rimasto in produzione fino al 2011.\nIl contesto.\nLa Crown Victoria P71 \u00e8 un modello non presente sul mercato civile americano, essendo riservata ai soli dipartimenti di Polizia. Il modello esce completo di Police Package dagli stabilimenti Ford di St. Thomas, nell'Ontario, dotata di motore 4.6 V8 potenziato da 250 cavalli (186 kw), sospensioni e ammortizzatori rinforzati per sopportare l'utilizzo in situazioni estreme, faretto di posizione sui montanti delle portiere anteriori e rostri oltre il paraurti anteriore.\nIl costo medio di produzione (a seconda degli optional richiesti) oscilla tra i 22.000 $ della versione base ai 29.000 $ di quella pi\u00f9 accessoriata. Bench\u00e9 il modello non sia disponibile per i privati, \u00e8 possibile comunque acquistare una Crown Victoria P71 usata o scartata all'acquisto (magari per un difetto che ne rende impossibile l'utilizzo per la Polizia) attraverso rivenditori di auto usate, aste della Polizia o siti di vendita online.\nOltre che per i dipartimenti di Polizia, la Crown Victoria \u00e8 disponibile anche per le compagnie di taxi americani.\nDesign.\nIl design pi\u00f9 noto della Crown Victoria \u00e8 certamente quello che \u00e8 rimasto pressoch\u00e9 immutato dopo il restyling del 1998, modello che \u00e8 tutt'oggi in produzione e che \u00e8 stato prodotto in numero molto consistente. Dopo l'uscita di scena della rivale Chevrolet Caprice 9C1 nel '96, nessuna casa automobilistica a parte la Ford, ha pi\u00f9 prodotto una \"full size\" di generose dimensioni come la Crown Victoria (escludendo le cugine Lincoln e Mercury, che sono per\u00f2 basate sullo stesso pianale e quindi direttamente imparentate) lasciando campo libero al monopolio della Vic nel mercato delle grosse berline americane.\nLa Caprice, inoltre, era l'unica rivale nel settore delle autopattuglie della polizia, dotata di un potente motore 5.7 V8 da circa 260 cavalli e ritenuta anche pi\u00f9 valida rispetto alla Crown Vic per un certo tempo. Con la fine delle rivali, i parco macchine della polizia statunitense sono stati riforniti quasi esclusivamente di Crown Victoria, con timidi interventi da parte della General Motors con la Chevrolet Lumina (a trazione anteriore e molto pi\u00f9 piccola) e con la sostanzialmente fortunata Chevrolet Impala 9C1 (dotata di motore 3,8 litri V6) che \u00e8 tutt'oggi l'unica plausibile rivale della Crown Vic.\nLa struttura del veicolo \u00e8 definita in inglese \"body-on-frame\", ossia con telaio che sorregge il motore anzich\u00e9 moderna scocca autoportante. Questa \u00e8 una caratteristica di enorme vantaggio per questo veicolo che, essendo usato nelle frequenti manovre di speronamento della polizia, \u00e8 molto pi\u00f9 duttile ed economico nelle riparazioni. Questa caratteristica \u00e8 sempre stata di primaria importanza per la Crown Vic, che \u00e8 una tra le pochissime auto ad avere ancora questa soluzione tecnica.\nIl motore \u00e8 un 4,6 litri V8 da 250 cavalli, abbinato ad un cambio automatico a 4 rapporti che le permette prestazioni di tutto rispetto. La velocit\u00e0 massima tarata dal tachimetro \u00e8 di circa 140 miglia orarie (225 chilometri orari) e ha un'accelerazione da 0 a 60 miglia orarie in circa 8,7 secondi. Nonostante il peso di oltre 1800 chilogrammi, una lunghezza di 5,38 metri e un interasse di 2,91, la Crown Victoria \u00e8 agile e scattante e permette alla Polizia degli inseguimenti ad alte prestazioni.\nCultura di massa.\nNegli Stati Uniti la parola Crown Victoria ha un valore molto profondo e radicato ormai nella cultura popolare. In primis, certamente citare il suo nome pu\u00f2 far venire in mente la polizia, ma anche taxi, che in una grande metropoli come New York sono prevalentemente Crown Victoria e vengono spesso riprese in foto o in film. Proprio in quest'ultimo settore, la Crown Victoria ha certamente ottenuto i risultati migliori. \u00c8 difatti uno dei veicoli pi\u00f9 usati in assoluto nei film di produzione hollywoodiana.\nLe rappresentazioni pi\u00f9 note fanno quasi sempre riferimento alla P71 della Polizia, ma anche i taxi si sono ritagliati qualche parte da protagonista nel corso della storia cinematografica. I modellini di questo veicolo sono tra i pi\u00f9 presenti su Ebay, nonch\u00e9 anche tra i pi\u00f9 prodotti, e sono disponibili nelle versioni taxi e con tutte le livree della polizia possibili, se non che vengono anche personalizzate partendo da modelli bianchi o senza scritte per realizzare la riproduzione del proprio dipartimento di polizia preferito. La livrea bianca e nera della California Highway Patrol \u00e8 certamente tra le pi\u00f9 note, e un numero molto rilevante di dipartimenti di polizia l'adotta fedelmente da molti anni, creando un'icona della cultura contemporanea che \u00e8 conosciuta in tutto il mondo come i colori della Polizia per eccellenza. La Crown Victoria \u00e8 inoltre utilizzata anche dal dipartimento di polizia di Mosca, che ne apprezza le doti di robustezza e di imponenza per mantenere l'ordine nella capitale russa, a conferma della fama della Crown Vic che ha conquistato anche un terreno solitamente poco incline ai prodotti statunitensi.\nFuturo.\nGli ordini per le Crown Victoria sono cessati alla prima met\u00e0 del 2011. Parecchi dipartimenti di polizia hanno dimostrato il loro malcontento nei confronti della scelta di ritirare dal mercato l'auto della polizia pi\u00f9 usata nella storia. A conferma di questo, alcuni dipartimenti di polizia hanno fatto scorta delle ultime Crown Victoria in vendita prima che non venissero pi\u00f9 accettati ordini. La Ford sostituir\u00e0 il modello con la nuova Ford Taurus Police Interceptor, basata sulla Ford Taurus 2012. La scelta non \u00e8 stata particolarmente apprezzata da alcuni dipartimenti, come quello di London (in Canada) che considera la Crown Vic pi\u00f9 vantaggiosa della Taurus perch\u00e9 facilmente convertibile a propano. Il comune ha per questo ordinato 50 Crown Victoria prima che fossero ritirati gli ordini per un totale di 1,75 milioni di dollari."}
{"id": "1924767", "revid": "767487", "url": "https://it.wikipedia.org/wiki?curid=1924767", "title": "Wabag", "text": "Wabag \u00e8 una cittadina della Papua Nuova Guinea e capoluogo della Provincia di Enga. Situata a 1.980 metri s.l.m conta 4.072 abitanti."}
{"id": "1924768", "revid": "339392", "url": "https://it.wikipedia.org/wiki?curid=1924768", "title": "Guerra d'indipendenza statunitense", "text": ""}
{"id": "1924769", "revid": "96858", "url": "https://it.wikipedia.org/wiki?curid=1924769", "title": "Night of the speed demons", "text": ""}
{"id": "1924771", "revid": "287204", "url": "https://it.wikipedia.org/wiki?curid=1924771", "title": "Hofkirchen (disambigua)", "text": ""}
{"id": "1924773", "revid": "24281", "url": "https://it.wikipedia.org/wiki?curid=1924773", "title": "Diluizione infinita", "text": "In termodinamica la condizione a diluizione infinita riferita ad un componente di una miscela corrisponde ad una concentrazione di soluto cos\u00ec bassa che ogni molecola del soluto stesso ha una probabilit\u00e0 nulla di interagire con altre molecole dello stesso tipo, ovvero interagisce solo con molecole di solvente.\nIl concetto di diluizione infinita \u00e8 una condizione fisica al limite e non va confusa con la condizione di concentrazione nulla, anche se spesso vengono indicate alla stessa maniera.\nAd esempio i diagrammi di fase per sistemi binari vengono tracciati in una scala di concentrazione (ad esempio frazione molare formula_1) da 0 a 1; indicando i due componenti del sistema binario con (1) e (2), verrebbe da pensare che i punti estremi del diagramma si riferiscono al componente (2) puro (per formula_2) e al componente (1) puro (per formula_3).\nIn realt\u00e0 il punto relativo a formula_2 si riferisce alla condizione \"a diluizione infinita\" del componente (1), mentre il punto relativo a formula_3 si riferisce alla condizione \"a diluizione infinita\" del componente (2)."}
{"id": "1924778", "revid": "132266", "url": "https://it.wikipedia.org/wiki?curid=1924778", "title": "De Delictis Gravioribus", "text": ""}
{"id": "1924780", "revid": "191310", "url": "https://it.wikipedia.org/wiki?curid=1924780", "title": "Amleto (Carmelo Bene)", "text": "Amleto \u00e8 un'opera teatrale di Carmelo Bene, andata in scena per la prima volta nel 1961 al Teatro Laboratorio di Roma. A questa prima edizione tutta \"shakespeariana\" seguiranno altre che saranno tutte rigorosamente \"pervertite in Laforgue\". \nPer questi motivi \u00e8 possibile associare al lavoro di Carmelo Bene su Amleto, le connotazioni di un vero e proprio progetto crossmediale, volto a creare un vero e proprio immaginario attraverso lo slittamento e la compenetrazione dei topoi di Amleto fra un medium e l'altro.\nIl primo Amleto.\nIn merito al primo Amleto del 1961, al Teatro Laboratorio, Giuliana racconta dei critici inglesi, che venuti a vederlo, giudicarono questa interpretazione di Bene migliore di quella di Laurence Olivier e di John Gielgud, aggiungendo inoltre che Carmelo Bene aveva una cura maniacale anche nelle traduzioni eseguite dai testi originali, ognuna diversa a seconda dei personaggi. Da una recensione positiva fatta da Giordano Falzoni, iniziarono ad affluire al Teatro Laboratorio nomi di intellettuali di una certa rinomanza tra cui Alberto Moravia, Pier Paolo Pasolini, Elsa Morante, Ennio Flaiano, Angelo Maria Ripellino, Cesare Zavattini, Gianni Rodari, attori come Paola Borboni, Franca Valeri, e una volta anche il regista Federico Fellini. Per quanto riguarda la critica italiana, eccetto Ennio Flaiano, Sandro De Feo, Giordano Falzoni e pochi altri, era unanimemente ostile, sarcastica e addirittura offensiva nei confronti di Carmelo Bene."}
{"id": "1924782", "revid": "1226", "url": "https://it.wikipedia.org/wiki?curid=1924782", "title": "Solaio laterocemento", "text": ""}
{"id": "1924783", "revid": "132266", "url": "https://it.wikipedia.org/wiki?curid=1924783", "title": "Union Internationale des Chemins de Fer", "text": ""}
{"id": "1924790", "revid": "56620", "url": "https://it.wikipedia.org/wiki?curid=1924790", "title": "Cristo '63", "text": "Cristo '63 \u00e8 un'opera teatrale di Carmelo Bene andata in scena un'unica volta nel 1963 al Teatro Laboratorio di Roma. Lo spettacolo venne filmato dal regista Alberto Grifi con due macchine da presa, il fotografo di scena fu Claudio Abate .\nTrama.\nLo spettacolo ripercorre gli ultimi momenti della vita di Ges\u00f9. Dopo l'Ultima Cena, egli viene tradito da Giuda Iscariota, che lo vende ai messi del Gran Sacerdote il quale, dopo averlo giudicato un bestemmiatore, lo consegna ai Romani. Il fedele Giovanni, il pi\u00f9 giovane tra gli apostoli, Maria e la Maddalena seguono Cristo nel suo processo, fino alla flagellazione e alla morte per crocifissione.\nHappening.\nCome \"Addio porco\" anche \"Cristo '63\" era uno spettacolo senza copione e molto improvvisato; \u00absi andava in scena alla prima\u00bb, salvo alcune idee pre-determinate che costituivano il \"soggetto\" o un accenno di trama raffazzonata. Quindi si pu\u00f2 parlare benissimo di un happening provocatorio tra il derisorio e il blasfemo. Da alcuni appunti tratti dal suo \"Grande Manifesto\", scritto a Piedralaves nel 1963, Alberto Greco forn\u00ec dei ragguagli circa alcune delle caratteristiche del \"Cristo '63\":\nLo scandalo.\nL'opera dette adito ad aspre polemiche per via della presenza di una rappresentazione non convenzionale della crocifissione, giudicata blasfema.\nInoltre l'esibizione fu contornata da episodi grotteschi, scandali e irruzioni della polizia. Gli attori furono accusati di essere saliti ubriachi sul palcoscenico, in particolare uno di essi, l'argentino Alberto Greco, che impersonava l'apostolo Giovanni, urin\u00f2 dal palco verso il pubblico, insozzando tra l'altro il connazionale ambasciatore argentino in Italia che stava assistendo allo spettacolo in compagnia della moglie\nCarmelo Bene, nei panni del \"Cristo\", onde evitare il peggio, tolse la luce, ma i fotografi, con flash a raffiche, scattarono una gran quantit\u00e0 di foto che, se da un lato svelavano quello sfacelo, dall'altro contribuirono all'assoluzione, che verr\u00e0 comunque un bel po' di tempo dopo.\nLa chiusura del Teatro Laboratorio.\nIn seguito a questi fatti Carmelo Bene, rendendosi irreperibile, fu condannato in contumacia a otto mesi con la condizionale, essendo stato messo in allerta da un amico avvocato, un \"habitu\u00e9\" del locale l\u00ec presente al fattaccio che gli consigli\u00f2 di non farsi vedere in giro per un po' di tempo, \u00abalmeno tre giorni e tre notti\u00bb, altrimenti gli sarebbe toccato il \u00abprocesso per direttissima per atti osceni in luogo pubblico, turpiloquio, vilipendio e oltraggio\u00bb; lo spettacolo venne cos\u00ec sospeso con l'accusa di violare la legge a tutela della pubblica moralit\u00e0; ma forse la cosa pi\u00f9 grave, e certamente non di minore importanza, era costituita dall'incidente diplomatico con l'Argentina.\nCarmelo Bene spar\u00ec dalla circolazione per circa un mese, cambiando domicilio ogni tre giorni, \u00abtravestito da arabo ammantato alla maniera berbera\u00bb, con indumenti ceduti da alcuni suoi amici nordafricani.\nAnche le registrazioni di Alberto Grifi furono sequestrate dalla polizia: probabilmente vennero distrutte e sono da considerarsi perdute. Alberto Greco, del quale nei giorni successivi vennero pubblicate delle foto, nudo dalla vita in gi\u00f9, venne costretto dalle autorit\u00e0 a lasciare l'Italia. Il Teatro Laboratorio, fondato dallo stesso Carmelo Bene due anni prima, fu definitivamente costretto alla chiusura. Bene di questo \"fattaccio\" racconta...\nGiuliana Rossi, allora moglie di Carmelo Bene, fornisce una versione diversa dell'accaduto, sebbene non fosse presente allo spettacolo: fu Carmelo che orin\u00f2 addosso al pubblico, facendo poi ricadere la colpa su Alberto Greco. Oltretutto, Giuliana racconta che il Cristo '63 venne escogitato \"ad hoc\" da Carmelo per far cos\u00ec chiudere il locale, dato che richiedeva troppe spese ormai non pi\u00f9 sostenibili.\nLa replica di \"Cristo '63\".\nLa stessa rappresentazione teatrale del \"Cristo '63\" ebbe una successiva replica in una villa sulla Cassia Antica messa appositamente a disposizione da una facoltosa gallerista, col solo scopo di far rivivere quel fatidico happening, comprensivo di tafferugli; e questa volta furono i Re Magi che si misero a orinare addosso alle signore impellicciate.\nL'assoluzione.\nIl processo and\u00f2 avanti per qualche anno. Alla fine venne esclusa ogni responsabilit\u00e0, sia nei confronti di Carmelo Bene, estraneo ai fatti, che dell'ormai deceduto Alberto Greco, morto suicida nel 1966. Nonostante le prove e la sentenza di assoluzione a formula piena, ci fu da parte di diversi giornalisti, bench\u00e9 diffidati, un'ostinata intenzione ad attribuire a Carmelo Bene quel fatidico \"piscio\".\nCuriosit\u00e0.\nNella locandina esterna, dipinta a mano, del \"Cristo '63\" in basso a sinistra, si poteva leggere \"riduzioni I.N.R.I.\" "}
{"id": "1924796", "revid": "1632387", "url": "https://it.wikipedia.org/wiki?curid=1924796", "title": "Fuck Me Jesus", "text": "Fuck Me Jesus \u00e8 il primo ed unico demo della black metal band svedese dei Marduk.\nIl disco.\nRegistrato e mixato ai Gorysound Studios, \u00e8 stato pubblicato per la prima volta nel giugno 1991. Il 21 aprile 1995 fu ripubblicato da Osmose Productions sotto forma di CD e di 45 giri limitati a 700 copie numerate a mano; nel 1999 fu nuovamente pubblicato come CD con tre tracce bonus, e ancora nel 2006 come 33 giri limitato a 500 copie. La vendita di \"Fuck Me Jesus\" fu, a seguito della pubblicazione come CD, vietata in sette nazioni a causa della copertina blasfema che ritrae una ragazza che si masturba con un crocifisso. Le tracce \"Departure from the Mortals\", \"The Black...\" e \"Within the Abyss\" furono ri-registrate e pubblicate sul debut album della band, \"Dark Endless\". \u00c8 stato missato da Dan Swan\u00f6."}
{"id": "1924800", "revid": "1305772", "url": "https://it.wikipedia.org/wiki?curid=1924800", "title": "Poppenhausen", "text": ""}
{"id": "1924803", "revid": "287204", "url": "https://it.wikipedia.org/wiki?curid=1924803", "title": "Isabel Sanchez", "text": ""}
{"id": "1924806", "revid": "439724", "url": "https://it.wikipedia.org/wiki?curid=1924806", "title": "Rocket Man", "text": "Rocket Man (I Think It's Going to Be a Long, Long Time) \u00e8 un singolo del cantante britannico Elton John, primo estratto dal suo quinto album in studio \"Honky Ch\u00e2teau\". Il testo \u00e8 scritto da Bernie Taupin.\nIl brano.\n\u00c8 una delle canzoni pi\u00f9 famose del cantautore britannico. Taupin ebbe l'ispirazione per il testo mentre stava facendo un giro in macchina: come dice il titolo stesso del brano, all'epoca imperversavano le missioni spaziali, ed \u00e8 questo il senso della canzone. Bernie pensa a un nuovo mondo iper-tecnologico in un immaginario lontano futuro. Nella stesura del testo, l'autore si \u00e8 ispirato all'omonimo racconto di Ray Bradbury inserito nella raccolta \"L'uomo illustrato\" Elton compose la melodia in pochi minuti, stando a quanto affermato da Ken Scott. \"Rocket Man\" \u00e8 contenuta nell'album \"Honky Ch\u00e2teau\", del 1972 e prodotto da Gus Dudgeon.\nDivenne subito un singolo, raggiungendo la seconda posizione nel Regno Unito e la sesta negli Stati Uniti. Con questo brano John passava a uno stile pi\u00f9 diverso da quello di prima. \"Rocket Man\" apr\u00ec questo nuovo periodo, spianando la strada che porter\u00e0 Elton a coprire, nel 1975, oltre il 2% delle vendite dei dischi mondiali.\nCover.\nDella canzone esistono numerose cover: tra le tante, si ricordano quella di Kate Bush (inserita nell'album tributo \"\"), Billy Blanco Jr., David Fonseca e Sylvain Cossette. Inoltre, anche Grace Gaustad, Slash (con Myles Kennedy), Mike Mass\u00e9 (con Jeff Hall).\nNe esistono anche numerose parodie, usate in cartoni animati statunitensi come \"I Griffin\" (a sua volta parodia dell'interpretazione in stile shakespeariano dell'attore canadese William Shatner, al Science Fiction Film Awards del 1978), nella serie canadese \"ReBoot\" e nel video di Beck \"Where It's At\". Il brano \u00e8 anche presente in una delle prime puntate della serie tv americana degli anni 80 \"Ralph supermaxieroe\". Il ritornello della canzone \u00e8 stato cantato da Dua Lipa nel singolo Cold Heart pubblicato nel 2021 con Elton John."}
{"id": "1924808", "revid": "1372005", "url": "https://it.wikipedia.org/wiki?curid=1924808", "title": "Waldrada di Wormsgau", "text": "Origine.\nNon si conosce con esattezza le sue origini familiari, si fanno due ipotesi: figlia o di\nComunque secondo lo storico \"Baron Ernouf\", Waldrada di Wormsgau era di nobile famiglia gallo-romana, il fratello, Thetgaud (Dietgold), era vescovo di Treviri e lo zio, Ghunter, era arcivescovo di Colonia, mentre, secondo gli \"Annales Novienses\", era la sorella di Ghunter. Secondo la \"Vita Sancti Deicoli\", Waldrada era imparentata con Eberardo II, conte di Nordgau (comprendeva Strasburgo) della famiglia degli Eticonidi.\nBiografia.\nConcubina.\nTra l'850 e l'855 Waldrada divenne la concubina del futuro re di Lotaringia, Lotario II, figlio secondogenito del re d'Italia (822-850), poi Imperatore d'Occidente e re di Lotaringia (840-855), Lotario I (795-\u2020 855) e di Ermengarda di Tours (?-\u2020 851), figlia di Ugo di Tours, membro della famiglia degli Eticonidi, che vantavano la loro discendenza dai re merovingi.\nNell'855, il suo amante, Lotario II, su pressione del padre, Lotario I, per stringere legami di parentela con una delle pi\u00f9 potenti famiglie del regno, secondo gli \"Annales Lobienses\", accett\u00f2 di sposarsi con Teutberga (o Teoberga \u2020 prima del 25 novembre 875), figlia del conte del Vallese Bosone il Vecchio, capostipite della dinastia Bosonide e sorella dell'abate Uberto (\u2020 864).\nSempre secondo \"Baron Ernouf\", poco tempo dopo il suo matrimonio, Lotario II si riaccost\u00f2 all'amante (Waldrada) e, per liberarsi della moglie, l'accus\u00f2 di incesto col proprio fratello, Uberto. Ma dopo che un campione della regina si era sottoposto al giudizio di Dio (l'ordalia dell'acqua bollente), Teoberga era stata dichiarata innocente e riammessa a corte.\nDato che Teoberga non riusciva a dargli degli eredi, allo scopo di poter sposare la sua concubina, Waldrada, e di legittimare Ugo, il figlio avuto da quest'ultima, Lotario cerc\u00f2 l'appoggio degli zii, Ludovico il Germanico, re dei Franchi Orientali e Carlo, re dei Franchi occidentali, che glielo negarono, non gradendo che l'erede che Waldrada, aveva dato a Lotario II venisse legittimato.\nAncora una volta, nell'858, Teoberga era stata allontanata dalla corte, ma il fratello, Uberto, l'abate di Saint Maurice-in-Valais, non grad\u00ec e, prese le armi, impose a Lotario di riprendersi la sorella.\nNel febbraio 860, Lotario convoc\u00f2 un concilio ad Aquisgrana (o Aix-la-Chapelle), dove di fronte ai vescovi di Lotaringia, la regina Teoberga confess\u00f2 le sue colpe e fu condannata, per cui fu chiusa in un monastero, ma il sinodo non si pronunci\u00f2 sulla possibilit\u00e0 di Lotario II di poter contrarre un secondo matrimonio.Teoberga, riusc\u00ec a fuggire dal monastero in cui era stata chiusa e raggiunse il fratello Uberto.Nel frattempo, il vescovo di Reims, Incmaro aveva composto un voluminoso trattato, il \"De divorcio Lotharii et Teulbergae\", in cui attacc\u00f2, da un punto di vista morale e legale, la condanna della regina pronunciata nel sinodo di Aix-la-Chapelle, che riusc\u00ec a coinvolgere nella contesa il re Carlo il Calvo, che diede rifugio a Teoberga ed a suo fratello, Uberto che aveva dovuto abbandonare il Vallese e la Lotaringia.\nIl ripudio di Teodeberga e il secondo matrimonio.\nNell'861, secondo la \"Chronica Albrici Monachi Trium Fontium\", Lotario aveva ripudiato Teoberga, con l'approvazione del conte Bosone, senza specificare se fosse il fratello, Bosone (820/5-874/8), conte del Vallese o il nipote, Bosone V di Vienne o di Arles (ca. 844-887).Nell'862, con l'appoggio del fratello Ludovico II e dello zio Ludovico il Germanico, Lotario II convoc\u00f2 un secondo concilio ad Aquisgrana, dove il sinodo dei vescovi annull\u00f2 il matrimonio con Teoberga, per cui Lotario fu finalmente libero di sposare Waldrada. Secondo l\"'Herimanni Augiensis Chronicon\", il matrimonio fu celebrato nello stesso anno (862), dopo che il legame con Teoberga era stato sciolto, col favore del vescovo di Treviri, Thetgaud (Dietgold), e dell'arcivescovo di Colonia, Ghunter, rispettivamente fratello, e zio di Waldrada.Teoberga, con l'appoggio di Carlo il Calvo e del vescovo di Reims, Incmaro, si appell\u00f2 al papa Nicola I, perch\u00e9 annullasse il matrimonio; nello stesso tempo anche Lotario si appellava al papa, perch\u00e9 lo riconoscesse valido. In quel periodo, Carlo il Calvo ebbe un incontro col fratello Ludovico il Germanico, nei pressi di Toul, ed ai vescovi di Lotaringia che rappresentavano Lotario, dichiar\u00f2 che non avrebbe pi\u00f9 avuto rapporti col nipote sino a quando non avesse ripreso con s\u00e9 Teoberga.\nNell'863, per volere del papa, fu convocato, a Metz, un sinodo di vescovi Franchi nel quale si conferm\u00f2 la validit\u00e0 del matrimonio tra Lotario e Waldrada, basandosi su un preteso matrimonio tra Lotario e Waldrada, precedente all'unione di Lotario con Teoberga.Ma l'abate Uberto, fratello di Teoberga, intervenne presso il papa Nicola I che, venuto a conoscenza di ci\u00f2 che era accaduto al sinodo, sconfess\u00f2 i suoi legati e annull\u00f2 le decisioni prese a Metz.Allora Lotario fu abbandonato sia dal fratello, l'imperatore Ludovico, che dallo zio Ludovico il Germanico, che si riavvicin\u00f2 al fratello Carlo il Calvo e i due, nell'865, si incontrarono a Tusey, nei pressi di Vaucouleurs, dove progettarono la spartizione del regno di Lotario, che spaventato si appell\u00f2 al papa dichiarandosi disposto ad accettare ogni sua decisione.Lotario, in cambio della garanzia che gli zii avrebbero rispettato l'integrit\u00e0 dei suoi domini, dovette richiamare nuovamente a corte Teoberga, che rientr\u00f2 in Lotaringia accompagnata dal legato papale, Arsenio, che il 15 agosto 865 offici\u00f2 una messa solenne di fronte alla coppia reale, che fu investita delle insegne della sovranit\u00e0.\nLe nozze annullate e la morte.\nWaldrada, essendo state dichiarate nulle le sue nozze, fu costretta a partire per Roma, con Arsenio, dove doveva discolparsi di fronte al papa, ma giunta a Pavia, elusa la sorveglianza del legato papale, rientr\u00f2 in Lotaringia, dove rimase nonostante la scomunica (865) del papa. Secondo il \"Folcuini Gesta Abbatum Lobiensium\", in quell'occasione fu scomunicato anche Lotario.\nIl papa Nicola I mor\u00ec il 13 novembre 867 ed il nuovo papa Adriano II, si mostr\u00f2 pi\u00f9 conciliante con Lotario e liber\u00f2 immediatamente dalla scomunica Waldrada, che nel frattempo si era ritirate nel convento di Remiremont. Allora Teoberga, stanca della situazione si disse disposta ad autoaccusarsi di fronte al papa, ma Adriano II rifiut\u00f2 di riceverla, convinto della sua innocenza.Alla luce di questa nuova situazione, il papa, nell'869, accett\u00f2 di ricevere Lotario che, sperando nella comprensione di Adriano II, dopo aver visitato il fratello Ludovico, a Benevento, che gli promise il suo sostegno, si rec\u00f2 a Roma. Waldrada non visse abbastanza per conoscere il responso del papa, mor\u00ec nell'aprile dell'869. Sembra che il papa a Lotario abbia dato una risposta positiva, ma sulla strada del ritorno, l'8 agosto 869, mor\u00ec, nei pressi di Piacenza.\nI figli di Lotario e Waldrada furono dichiarati bastardi e mentre gli zii Ludovico il Germanico e Carlo il Calvo, che avevano parecchi sostenitori tra la nobilt\u00e0 della Lotaringia, spodestando il legittimo erede, l'imperatore, Ludovico II, fratello di Lotario II, si impossessarono dei domini del nipote e, l'anno seguente, sancirono la spartizione col Trattato di Meerssen.\nFigli.\nWaldrada a Lotario diede quattro figli:"}
{"id": "1924811", "revid": "767487", "url": "https://it.wikipedia.org/wiki?curid=1924811", "title": "Whore (puttana)", "text": "Whore (puttana) (\"Whore\") \u00e8 un film del 1991 del regista britannico Ken Russell.\nTrama.\nLos Angeles. La prostituta Liz cerca di abbordare dei clienti su una strada trafficata. Si ferma un uomo su un furgone, ma lei lo manda via poich\u00e9 l'ultima volta che aveva accettato di salire in un furgone, all'interno c'erano diversi uomini che l'avevano stuprata e quasi uccisa; era stata soccorsa da un passante che l'aveva portata in ospedale, pagando addirittura le spese mediche. Lei gli aveva inviato poi un biglietto di ringraziamento e il loro rapporto era finito cos\u00ec. In realt\u00e0, Liz non sta solo cercando di procurarsi clienti, sta anche fuggendo dal protettore, Blake, uomo ben vestito ed estremamente autoritario, che alla fine riesce a raggiungerla in un drugstore e a farsi consegnare i soldi, cui Liz non pu\u00f2 sottrarsi. Mentre fa una pausa per bere qualcosa in uno strip club, spiega com'\u00e8 finita in quel modo: era una ragazza di una piccola citt\u00e0 di provincia, sposata a un uomo violento e alcolizzato. Malgrado avessero un figlio, a un certo punto non aveva pi\u00f9 potuto sopportare la situazione ed era scappata, portando con s\u00e9 il bambino. Aveva trovato lavoro come cameriera in una tavola calda per il turno di notte e quando un cliente le aveva offerto del denaro per un rapporto sessuale, pensando alla paga modesta, aveva accettato. Era riuscita a esercitare in modo indipendente per un certo periodo, finch\u00e9 aveva incontrato Blake che l'aveva portata a Los Angeles. Blake le riserva anche delle attenzioni, ma col tempo l'eccessivo controllo che vuole avere su Liz li porta ai ferri corti: cos\u00ec decide di fuggire da lui.\nRasta, un giovane senza fissa dimora e artista di strada, invita Liz a vedere un film. Sebbene Rasta sia inquietante, Liz accetta. Alla fine Liz riesce a procurarsi un cliente, ma durante la prestazione questi ha un attacco di cuore: Liz, in preda al panico, tenta di rianimarlo, ma inutilmente. Proprio in quel mentre passa per caso Blake e, oltre a prendere i soldi di Liz, vuole derubare il cliente morto. Liz allora tenta di fermarlo, ma lui la stringe alla gola e minaccia di fare del male a suo figlio. A questo punto Rasta interviene in aiuto e uccide Blake sgozzandolo con una piccola lastra di vetro affilata contro una mattonella, in previsione di un successivo uso."}
{"id": "1924814", "revid": "287204", "url": "https://it.wikipedia.org/wiki?curid=1924814", "title": "Edoardo II (Carmelo Bene)", "text": "Edoardo II \u00e8 un'opera teatrale di Carmelo Bene tratta dall'opera omonima di Christopher Marlowe, andata in scena per la prima volta nel 1963 al Teatro Arlecchino. Per la prima, le scene ed i costumi, oltre che la regia, furono curati dallo stesso Bene.\nL\"Edoardo II\" fu il primo spettacolo teatrale di Bene dopo la chiusura definitiva del Teatro Laboratorio. "}
{"id": "1924816", "revid": "1305772", "url": "https://it.wikipedia.org/wiki?curid=1924816", "title": "Bornstedt", "text": ""}
{"id": "1924817", "revid": "1516566", "url": "https://it.wikipedia.org/wiki?curid=1924817", "title": "Santa Maria Imbaro", "text": "Santa Maria Imbaro (\"Sanda Marm\u00e0re\" in dialetto locale) \u00e8 un comune italiano di abitanti della provincia di Chieti in Abruzzo.\nGeografia fisica.\nSanta Maria Imbaro sorge su uno sperone roccioso alla sinistra del fiume Sangro, a 225 metri sul livello del mare, in un'area di basse colline vicino al mare. Ha una superficie di 6,01\u00a0km\u00b2. \u00c8 un importante centro agricolo della Val di Sangro.\nOrigini del nome.\nIl nome del paese deriva dalla chiesa che si trovava sull'antichissimo ed importante tratturo L'Aquila-Foggia che conduceva in Puglia, cos\u00ec nacque il termine \"Sancta Maria in viam Bari\", poi \"Sancta Maria in Baro\" che divent\u00f2 infine Santa Maria Imbaro.\nStoria.\nNonostante siano state rinvenuti resti di insediamenti romani nell'area, la storia del paese \u00e8 legata alla chiesa di Santa Maria Imbaro del XI secolo, da cui prese il nome il borgo che vi si form\u00f2 attorno.\nNel 1383 Il paese venne menzionata in un documento rogato dal notaio Cacciaguerra di Niccol\u00f2 Cacciaguerra e in un altro documento del 1411 rogato dal notaio Masio si Matteo durante una fiera per la vendita di una vigna sita nella contrada Colli di Santa Maria Imbaro. A seguito delle pestilenze della met\u00e0 del XV secolo venne ripopolata dagli schiavoni, cos\u00ec detti per via della loro origine slava lo stesso avvenne in molte altre localit\u00e0 limitrofe: Mozzagrogna, Scorciosa, Stanazzo e Pietra Costantina.Nel catasto pre-onciario di Lanciano il paese viene chiamato Santa Maria a Mare, localit\u00e0 ove vi risiedono molti nuclei familiari. Nel 1807, durante il Regno di Gioacchino Murat, venne istituito il \"Comune delle Ville di Lanciano\" con la fusione di Pietra Costantina, Mozzagrogna, Santa Vittoria (Villa Romagnoli), Santa Maria Imbaro e Treglio.\nNel 1816, alla caduta di Murat i Comuni di Santa Maria Imbaro, Treglio e Mozzagrogna riacquistarono la loro autonomia. \nEconomia.\nSul territorio del comune sono presenti 42 attivit\u00e0 industriali con 309 addetti, pari al 48,43% della forza lavoro occupata, 37 attivit\u00e0 di servizio con 96 addetti, pari al 15,05% della forza lavoro occupata, altre 28 attivit\u00e0 di servizio con 89 addetti, pari al 13,95% della forza lavoro occupata e 5 attivit\u00e0 amministrative con 144 addetti, pari al 22,57% della forza lavoro occupata. Risultano occupati complessivamente 638 individui, pari al 36,77% del numero complessivo di abitanti del comune.\nDal 1988 al 2015 fu attivo in paese l'istituto di ricerche farmacologiche \"Mario Negri Sud\", un centro di ricerca, formazione e divulgazione scientifica gestito dall'omonima fondazione senza scopo di lucro."}
{"id": "1924820", "revid": "113916385", "url": "https://it.wikipedia.org/wiki?curid=1924820", "title": "Stra\u00dfberg", "text": "Stra\u00dfberg (pr.: ) \u00e8 un comune tedesco di abitanti, situato nel \"Land\" del Baden-W\u00fcrttemberg."}
{"id": "1924821", "revid": "113916308", "url": "https://it.wikipedia.org/wiki?curid=1924821", "title": "Strassberg", "text": ""}
{"id": "1924830", "revid": "287204", "url": "https://it.wikipedia.org/wiki?curid=1924830", "title": "Tamas Vasko", "text": ""}
{"id": "1924831", "revid": "287204", "url": "https://it.wikipedia.org/wiki?curid=1924831", "title": "Tam\u00e0s Vask\u00f2", "text": ""}
{"id": "1924833", "revid": "284225", "url": "https://it.wikipedia.org/wiki?curid=1924833", "title": "Coscienza causa del collasso", "text": ""}
{"id": "1924842", "revid": "725642", "url": "https://it.wikipedia.org/wiki?curid=1924842", "title": "Piero Rattalino", "text": "Biografia.\nSi \u00e8 diplomato in pianoforte al conservatorio di Parma nel 1948 sotto la guida di Carlo Vidusso e, nello stesso conservatorio, in composizione nel 1953 sotto la guida di Luigi Perrachio. Ha insegnato pianoforte nei licei musicali e conservatori di Cagliari (1953), Trieste (1955-62), Parma (1963-64). Dal 1965 al 1996 \u00e8 stato titolare della cattedra di pianoforte principale al conservatorio di Milano. Dal 1987 \u00e8 professore di pianoforte all'accademia \"Incontri col Maestro\" di Imola e dal 1993 dell'accademia di Portogruaro. Per alcuni anni ha tenuto un corso di drammaturgia musicale all'Universit\u00e0 di Trieste. Tiene inoltre corsi e masterclass di pianoforte alla Hamamatsu International Piano Academy.\nTra gli allievi, Simone Pedroni e Davide Franceschetti.\nDal 1967 al 1970 \u00e8 stato direttore artistico dell'Istituzione Universitaria dei Concerti (IUC) di Roma, del Teatro Comunale di Bologna (1971-77), del Carlo Felice di Genova (1978-80), del Regio di Torino (1981-91), del Massimo \"Bellini\" di Catania (1994-2006). Dal 1988 al 1990 \u00e8 stato consulente artistico del Festival Verdi di Parma e dal 1981 del Festival Internazionale Pianistico \"Arturo Benedetti Michelangeli\" di Brescia e Bergamo.\n\u00c8 stato membro delle commissioni giudicatrici dei concorsi pianistici di Bolzano, Salisburgo, Vercelli, Milano, Fort Worth, Hamamatsu e altri.\n\u00c8 il direttore della rivista \"Symphonia\" edita dalla casa discografica Ermitage.\n\u00c8 Presidente Onorario dell'Accademia Musicale Praeneste.\nAutorevole studioso del pianoforte, ha pubblicato numerosi libri sull'argomento, sia dal punto di vista della letteratura pianistica sia dal punto di vista della storia dell'interpretazione, incluse svariate monografie su importanti pianisti del passato; ha scritto su diverse riviste di carattere musicale, a cominciare da \"Piano Time.\" Attualmente collabora con la rivista \u00abMusica\u00bb. Ha curato voci per il \"New Grove Music Dictionary\" e per il \"Dizionario Enciclopedico Universale della Musica e dei Musicisti\" (DEUMM).\n\u00c8 sposato con la pianista coreana Ilia Kim."}
{"id": "1924843", "revid": "188116", "url": "https://it.wikipedia.org/wiki?curid=1924843", "title": "Giuseppe Cavaleri", "text": "Si rec\u00f2 a Napoli molto giovane per iscriversi al Reale Istituto delle Belle Arti dove si diplom\u00f2. Fervente patriota, partecip\u00f2 ai moti liberali del 1848, e fu incarcerato a Procida dove incontr\u00f2 Rocco Larussa di Villa San Giovanni, incontro che si trasform\u00f2 subito in una fraterna amicizia. Finiti gli studi ritorn\u00f2 a Grotteria ed apr\u00ec nel 1855 una bottega d'arte, frequentata da molti giovani artisti (compreso il La Russa), dando il via ad un'intensa attivit\u00e0 di ritrattista, per gli esponenti delle maggiori famiglia nobili della zona.\nLa sua attivit\u00e0 principale fu per\u00f2 indirizzata ai soggetti sacri, tanto che in molte chiese calabresi sono presenti opere del maestro.\nDi grande importanza artistica sono:\nMor\u00ec il 5 luglio 1880, lasciando incompiuta una statua lignea della Madonna."}
{"id": "1924845", "revid": "1543377", "url": "https://it.wikipedia.org/wiki?curid=1924845", "title": "Macaca sinica", "text": "Il macaco dal berretto (\"Macaca sinica\", Linnaeus, 1771) \u00e8 un primate della famiglia delle Cercopithecidae.\nDescrizione.\nCon la lunghezza del corpo compresa tra 40 e 55\u00a0cm ed un peso che raramente supera gli 8\u00a0kg, il macaco dal berretto \u00e8 il pi\u00f9 piccolo macaco vivente. Il nome comune della specie \u00e8 dovuto al pelo irsuto presente alla sommit\u00e0 del capo.\nIl pelo del corpo \u00e8 corto e di colore bruno sul lato dorsale e biancastro su quello ventrale. La coda \u00e8 lunga quanto il corpo o di pi\u00f9.\nDistribuzione e habitat.\nLa specie \u00e8 endemica dello Sri Lanka e vive in tutti i tipi di foresta presenti sull'isola, comprese quelle in zone montagnose, fino a 2200 m di altitudine.\nBiologia.\nL'attivit\u00e0 \u00e8 diurna e si svolge in parte considerevole al suolo, mentre per il riposo notturno scelgono gli alberi. \nVive in gruppi di 30-40 individui, costituiti da alcuni maschi, un numero circa doppio di femmine e giovani. Tra i maschi vige una rigida gerarchia. Mentre le femmine trascorrono tutta la vita nei gruppi in cui nascono, i maschi se ne allontanano al sopraggiungere della maturit\u00e0 sessuale.\nLa dieta \u00e8 costituita soprattutto di frutta, ma comprende anche altri alimenti vegetali e insetti.\nLa gestazione dura circa 165 giorni e si conclude con la nascita di un solo piccolo. L'aspettativa di vita in natura \u00e8 intorno ai 20 anni.\nSottospecie.\nSi conoscono due sottospecie di questo macaco:"}
{"id": "1924847", "revid": "149726", "url": "https://it.wikipedia.org/wiki?curid=1924847", "title": "Macaco dal berretto", "text": ""}
{"id": "1924858", "revid": "122246", "url": "https://it.wikipedia.org/wiki?curid=1924858", "title": "Morgia Sant'Angelo", "text": "La Morgia Sant'Angelo \u00e8 un imponente macigno di pietra sito nel comune di Cerreto Sannita, denominato anche \"leonessa\" per la curiosa somiglianza a tale felino. I suoi dintorni furono sede di un insediamento umano fin dalla Preistoria e, intorno al 700 d.C, i Longobardi adibirono la grotta alla base della formazione rocciosa a luogo per il culto di San Michele Arcangelo. Tale utilizzo prosegu\u00ec anche dopo la fine della dominazione longobarda e nel 1524 vi fu sepolto il vescovo di Telese mons. Biagio Caropipe. La grotta fu successivamente utilizzata anche a scopi profani, quale ricovero delle greggi, e si scelse di trasferire le spoglie del vescovo nella Cattedrale di Cerreto Sannita.\nStoria.\nIl territorio circostante la \"morgia\" fu abitato sin dalla preistoria come testimoniano i risultati di alcuni scavi archeologici realizzati alla fine del XIX secolo. In un primo scavo (1882) fu rinvenuto un sarcofago costituito da lastroni di tufo grigio al cui interno c'erano una lancia in bronzo, dei pezzi di legno bruciato, dei frammenti di ossa, un'ascia, delle punte di lance e un vaso cinerario posto ad un angolo del sarcofago. In un successivo scavo condotto dall'antropologo Abele de Blasio nel 1896 furono trovate: una punta di lancia silicea di colore chiaro; un raschiatoio; dei frammenti di ossa di \"Bos taurus\", di \"Ovis aries\" e di \"Sus scrofa\"; dei frammenti di cocci lavorati a mano ma scarsamente cotti. Furono scoperti anche i resti di un forno arcaico a conferma della tesi che l'uomo neolitico sapeva preparare, manipolare e cuocere l'argilla.\nL'importanza strategica del sito, l'ampio panorama che spazia nelle vallate sottostanti, la presenza di numerose fonti d'acqua e il ricovero offerto dalla grotta in caso di intemperie, furono i motivi che spinsero i sanniti ad utilizzare la \"leonessa\" come importante punto di avvistamento a difesa dei loro territori.\nIntorno al 700 d.C. i longobardi trasformarono la grotta in una cappella dedicata a San Michele Arcangelo. Secondo una tesi, la grotta della leonessa \u00abdovette all'origine costituire un polo di aggregazione rituale, incentrato sul culto micaelico dopo l'opera antidolatrica svolta dai vescovi di Benevento Barbato, e di Capua Decoro\u00bb.\nAltre cappelle-grotte dedicate all'Arcangelo furono fondate nei vicini centri di Guardia Sanframondi, Faicchio e Gioia Sannitica.\nCon la fine della dominazione longobarda il culto di San Michele continu\u00f2 ad essere vivo come testimonia un documento del 1493 nel quale si legge che la chiesa era servita da monaci e preti.\nNel 1524 vi fu sepolto il vescovo di Telese mons. Biagio Caropipe.\nLa grotta era custodita da un eremita che abitava in una casetta a lui destinata.\nNel 1783 il sepolcro di mons. Caropipe venne trasferito nel sacrario della Cattedrale di Cerreto Sannita \u00abper le enormit\u00e0 che si commettono ivi\u00bb essendo stata, la grotta, pi\u00f9 volte ricovero delle greggi a causa della vicinanza ad un tratturo.\nNel 2000 \u00e8 stata oggetto di un intervento di riqualificazione a cura della Comunit\u00e0 Montana del Titerno.\nDescrizione e misure.\nLa morgia \u00e8 impropriamente chiamata cos\u00ec perch\u00e9 non \u00e8 costituita da un solo strato di calcare ma da diversi banchi di sedimenti miocenici.\nLa somiglianza al felino, riscontrabile sin da lontano, \u00e8 dovuta all'erosione fisica, chimica e meccanica esercitata dagli elementi atmosferici nel corso dei millenni.\nLe misure della morgia sono le seguenti: \nLa grotta ha avuto origine grazie a un insieme di eventi naturali quali l'azione erosiva delle acque, il cedimento del terreno franoso e la fessurazione dello strato calcareo.\nNella contrada \"cese\", dove si trova la \"morgia\", sono molto frequenti strane forme di erosione delle pietre calcaree come testimonia anche il complesso roccioso delle \"Ripe del Corvo\" sito poco distante dalla \"leonessa\"."}
{"id": "1924859", "revid": "339392", "url": "https://it.wikipedia.org/wiki?curid=1924859", "title": "Beta2 stimolanti", "text": ""}
{"id": "1924861", "revid": "339392", "url": "https://it.wikipedia.org/wiki?curid=1924861", "title": "Beta 2 stimolanti", "text": ""}
{"id": "1924863", "revid": "124690792", "url": "https://it.wikipedia.org/wiki?curid=1924863", "title": "Security Operation Center", "text": "Un Security Operations Center (SOC) \u00e8 un centro da cui vengono forniti servizi finalizzati alla sicurezza dei sistemi informativi dell'azienda stessa (SOC interno) o di clienti esterni; in quest'ultimo caso il SOC \u00e8 utilizzato per l'erogazione di \"Managed Security Services\" (MSS) e l'azienda che li eroga \u00e8 definita \"Managed Security Service Provider\" (MSSP). Un SOC pu\u00f2 anche fornire servizi di \"Incident Response\", in questo caso svolge la funzione di CSIRT (\"Computer Security Incident Response Team\"), anche se le due funzioni sono logicamente e funzionalmente separate; alcune grandi aziende dispongono di un SOC e di un CERT separati.\nUn SOC fornisce tre tipologie di servizi:\nPossibili servizi offerti dal SOC.\nIn generale il SOC \u00e8 un servizio che si collega, a livello pi\u00f9 generale, ai processi di governo e gestione dell'infrastruttura IT aziendale.\nAnalisi proattiva e gestione dei sistemi e delle tecnologie di sicurezza informatica.\nIl servizio ha come obiettivo l'analisi proattiva h24 dei sistemi e delle tecnologie di sicurezza informatica (IDS, IPS, firewall, etc.). I sistemi anti-intrusione permettono la gestione centralizzata delle pratiche di sicurezza informatica consentendo di identificare potenziali attacchi informatici provenienti da internet e dalla intranet. In questo modo i potenziali attacchi possono essere analizzati e correlati dal personale qualificato; ad esempio gli analisti della sicurezza devono solo conoscere le funzioni degli strumenti di monitoraggio, piuttosto che la complessit\u00e0 di ogni dispositivo di sicurezza. Questo permette una forte specializzazione dell'intero centro di sicurezza. La scalabilit\u00e0 degli strumenti adoperati dal SOC \u00e8 un altro fattore di fondamentale importanza ovvero, ad esempio, non deve comportare un grosso impatto operativo aggiungere un nuovo IDS a quelli gi\u00e0 esistenti.\nSecurity Device Management.\nIl servizio di Security Device Management (SDM) si sviluppa attorno a due principali processi:\nFault Management - Gestione del guasto.\nObiettivo principale del Fault Management \u00e8 garantire il funzionamento continuo ed ottimale dell'infrastruttura di sicurezza del Cliente sia dal punto di vista sistemistico che dei presidi di sicurezza. L'attivit\u00e0 comprende:\nConfiguration Management - Gestione della configurazione.\nObiettivo principale del Configuration Management \u00e8 garantire il costante allineamento delle regole di firewalling alle esigenze del cliente e riguarda tutti gli apparati gestiti dal SOC. \nIl Configuration Management comprende le attivit\u00e0 di configurazione e modifica delle policy di filtraggio o autorizzazione al passaggio del traffico dati tra una sorgente esterna ed una fonte interna (o viceversa) definite in base a:\nReportistica.\nI log provenienti dalle console o dagli strumenti utilizzati vengono solitamente analizzati e rielaborati accuratamente in modo da renderli facilmente comprensibili ai clienti. Questa reportistica \u00e8 particolarmente importante perch\u00e9, oltre a fornire il dettaglio di eventuali tentativi di intrusione da parte di soggetti non autorizzati o di incidenti che si sono verificati per il periodo di tempo a cui il report si riferisce, pu\u00f2 permettere al cliente di intraprendere delle azioni preventive.\nSecurity alert - Avviso di sicurezza.\nIl servizio di security alert \u00e8 volto a notificare ai clienti, quanto prima possibile, la scoperta di nuove vulnerabilit\u00e0 in modo tale che possano essere prese per tempo le dovute contromisure atte a mitigare o annullare gli impatti delle nuove vulnerabilit\u00e0.\nMitigazione DDos.\nIl servizio di DDos mitigation ha come obiettivo il mitigare le conseguenze di un attacco di tipo \"Distributed Denial of Service\" indirizzato verso un servizio critico facente parte dell'infrastruttura di rete di un cliente. \nIl compito del servizio \u00e8 quindi garantire, a fronte di una segnalazione ricevuta da un cliente, la corretta attivazione delle procedure necessarie per risolvere l'incidente di sicurezza.\nVengono valutate le contromisure da adottare ed attivato il processo di \"pulitura\" e di re-instradamento del traffico. Segue notifica del termine dell'attacco.\nSecurity assessment - Valutazione della sicurezza.\nAlcuni elementi di servizio che solitamente fanno parte delle attivit\u00e0 di Security Assessment sono:\nVulnerability assessment - Valutazione della vulnerabilit\u00e0.\nIl vulnerability assessment \u00e8 volto ad individuare vulnerabilit\u00e0 note dei sistemi e dei servizi installati sugli stessi. Tale attivit\u00e0 \u00e8 svolta tramite tecnologie specifiche e che vengono configurate, perfezionate e personalizzate per ogni assessment.\nPenetration test.\nIl penetration test \u00e8 volto ad individuare e sfruttare vulnerabilit\u00e0 note o ancora sconosciute dei sistemi, dei servizi e degli applicativi web installati sugli stessi.\nIl processo di penetration test, sfruttando le vulnerabilit\u00e0, \u00e8 in grado di evidenziare in maniera pi\u00f9 efficace il livello di minaccia rappresentato da ognuna di esse e la relativa stima degli impatti. Tale attivit\u00e0 \u00e8 svolta sia tramite numerose tecnologie che vengono configurate, perfezionate e personalizzate per ogni assessment, sia tramite attivit\u00e0 manuali specifiche per ogni servizio, sistema ed applicativo analizzato.\nAssistenza tecnica.\nIn genere il SOC pu\u00f2 fornire ai clienti anche l'assistenza tecnica specialistica per tutte le problematiche legate a problemi di funzionalit\u00e0, violazioni di sistema, aggiornamento e configurazione di software e hardware per la sicurezza.\nL'assistenza tecnica per la risoluzione di queste problematiche pu\u00f2 essere fornita da remoto o on-site a seconda delle problematiche e del contratto stipulato tra le parti.\nProfessionalit\u00e0 collegate al SOC.\nLe professionalit\u00e0 che tipicamente partecipano ad un SOC sono le seguenti:\nNon bisogna tuttavia confondere il ruolo del CISO e del Security Manager che operano tipicamente ad un livello pi\u00f9 alto (di \"governance\") facendo parte del top management aziendale. Tuttavia questa non \u00e8 una regola rigida, in quanto la dimensione e la complessit\u00e0 aziendale vede talvolta alcune di queste figure operare ad un livello pi\u00f9 operativo."}
{"id": "1924865", "revid": "363629", "url": "https://it.wikipedia.org/wiki?curid=1924865", "title": "Respirazione assistita", "text": ""}
{"id": "1924866", "revid": "767487", "url": "https://it.wikipedia.org/wiki?curid=1924866", "title": "The 4-Skins", "text": "The 4-Skins \u00e8 un gruppo Skinhead Oi! nato nei tardi anni settanta.\nStoria del gruppo.\nMembri della road crew degli Sham 69, l'organico mutava in continuazione, soprattutto la voce. Sono stati incolpati dei disordini accaduti a Southall, ma oltre a loro suonavano anche The Business, Last Resort e altri. Diventati grandi intorno agli anni ottanta, hanno collaborato a incidere molti CD (di autori vari, per lo pi\u00f9 inglesi), facendo crescere sempre pi\u00f9 la loro musica. Hanno inoltre inventato il detto A.C.A.B. (All Cops Are Bastards) tratto da un loro brano, usato ancora oggi dagli skinheads, oltre che dalle frange violente sia di destra che di sinistra di tutti gli ultras europei.\nNel 2007 Gary Hodges rifond\u00f2 la band, anche se nessun altro della vecchia band ne \u00e8 entrato a far parte.\nTendenze ideologiche.\nIl gruppo si contraddistingue per i suoi testi che trattano temi come la violenza della polizia, la corruzione politica, la disoccupazione e la guerra. Ma tre membri militati nelle file del gruppo aderiscono ad ideologie politiche di destra:\nTuttavia, \u00e8 decisamente sbagliato affermare che i 4 Skins fossero una band fascista: "}
{"id": "1924869", "revid": "124771489", "url": "https://it.wikipedia.org/wiki?curid=1924869", "title": "Partenope Rugby", "text": "La Partenope Rugby \u00e8 la sezione rugbistica dell'Associazione Polisportiva Partenope, club sportivo con sede a Napoli, dal 2018 milita in Serie B.\nFondato nel 1951 dall'integrazione del \"Napoli Rugby\" nella Polisportiva, \u00e8 tra i club di rugby XV pi\u00f9 famosi d'Italia, la squadra vinse due volte il campionato nazionale, nel 1965 e 1966. La sua sezione giovanile ha vinto 6 volte il titolo italiano.\nDopo lo scioglimento del club nel 1969, esso fu rifondato nel 1978 da Sandro Gelormini come \"Amici Pro Partenope\" che poi venne reintegrata nella Polisportiva.\nStoria.\nGUF Napoli e Rugby Napoli.\nLe prime realt\u00e0 organizzate in citt\u00e0 comparvero a partire dagli anni \u201920. Alla Divisione Nazionale (massima serie del campionato italiano) partecip\u00f2 per la prima volta il GUF Napoli. La compagine del GUF, antenato del Centro Universitario Sportivo di Napoli, ha partecipato senza distinguersi a 9 edizioni del campionato di Divisione Nazionale. Il quindici del GUF giocava con una divisa a strisce verticali rossobl\u00f9.\nA partire dalla stagione 1938-39 fa la sua comparsa il Napoli Rugby con la divisa completamente azzurra, come le squadre di calcio e di basket. Per anni gioca nello storico Stadio Arturo Collana del quartiere Vomero. Fino al 1951 solo il Napoli Rugby continuer\u00e0 a rappresentare la citt\u00e0 ma i risultati altalenanti.\nPartenope Rugby.\nNel 1951 viene fondata l'Associazione Polisportiva Partenope e nel 1953 inglob\u00f2 il Rugby Napoli, appena retrocessa, acquisendo il diritto di partecipare al campionato di Serie B. Il ritorno in Serie A fu immediato, sotto la guida di Guido D\u2019Amato a cui gli successe prima Eros Cicognani e poi Pippo D\u2019Angelo.\nLo sport della palla ovale cresceva notevolmente tanto che ai campionati studenteschi, parteciparono squadre dei principali licei e istituti superiori napoletani e fornivano un serbatoio di giocatori per la prima squadra della citt\u00e0. Tra questi Ugo Silvestri, Sandro Gelormini, Michele Carlotto, Ugo Gargiulo ed Elio Fusco, mediano di mischia, anche della nazionale insieme a Ugo Silvestri, Vincenzo Trapanese, Franco Ascantini, i due fratelli Errico e Alfredo De Giovanni e Gaetano Vellecco, formavano il gruppo de \"I senzapaura\".\nDopo il quarto posto ottenuto in nella stagione 1960-61 la Partenope cambi\u00f2 guida tecnica, da Pippo D\u2019Angelo la panchina pass\u00f2 ad Elio Fusco. Fu un momento storico per il rugby napoletano: la squadra biancoceleste riusc\u00ec ad esprimere un rugby spettacolare e concreto. Tutto ci\u00f2 permise alla Partenope di ottenere nel campionato 1961-62 il quinto posto e in quello successivo un ottimo terzo posto.\nIl campionato 1963-64 la squadra termin\u00f2 al terzo posto sfiorando il successo. Tra i protagonisti c'erano Marcello Martone, Claudio Rod\u00e0, Vittorio Ambron, pi\u00f9 volte nazionale, Luigi Esposito, Erasmo Augeri e Raffaele D\u2019Orazio, Nello Raffin, Paolo Grandoni, Alfredo De Giovanni, Franco Tagle, Nino Perrino, Antonio Bellastella, Gennaro De Falco, Giuseppe Trignano, Eugenio Russo. I risultati non furono sempre di grande livello, eclatante fu la vittoria sull\u2019imbattuta Parma, sul Petrarca, travolto con il risultato di 20-3, e su L\u2019Aquila (6-0). All'ultima giornata al Tardini la Partenope perse contro il Parma per 9-3 e sfum\u00f2 il tricolore che and\u00f2 a Rovigo, vincitore a Padova contro Petrarca.\nGli scudetti.\nNella stagione successiva la squadra apparve pi\u00f9 matura ed il gioco pi\u00f9 concreto. Dopo i primi mesi la Partenope lasci\u00f2 lo stadio militare Generale Albricci per tornare sul campo vomerese dello stadio Collana.\nEra il 31 gennaio, la Partenope incontrava, nella seconda giornata di ritorno, l\u2019Italsider Genova (nelle file liguri giocava a terza linea Marco Bollesan) che batt\u00e9 per 38-8, conquistando il comando della classifica. Gli spalti del Collana fecero registrare circa 4000 spettatori paganti. La rosa dei giocatori si era ampliata con l\u2019inserimento del londinese Philip Lalic e Cane. Mentre la squadra otteneva risultati incoraggianti, la societ\u00e0 aveva problemi economici consistenti, tali da mettere a rischio la continuazione del campionato.\nIl giornale Roma lanci\u00f2 una sottoscrizione (fu raccolta la cifra di 1.200.500 lire) e il \u00abcaso\u00bb di questa squadra assurse alla notoriet\u00e0 nazionale non solo sportiva. La Domenica del Corriere le dedic\u00f2 la quarta di copertina con un disegno firmato da Walter Molino. Fusco e compagni furono ospitati in tv da Enzo Tortora alla Domenica Sportiva. Dopo tanta bagarre torn\u00f2 la calma e la serenit\u00e0 tra societ\u00e0 e giocatori.\nNell\u2019ultima di campionato, la Partenope dinanzi a circa 12.000 spettatori batt\u00e9 la Roma 14-3 e divenne campione d\u2019Italia (detto in seguito \"lo scudetto dei poveri\").\nDopo l\u2019euforia del tricolore riaffiorarono i problemi economici. L\u2019allora presidente della Polisportiva Partenope, Stefano Riccio, scrisse una lettera ad Achille Lauro per ottenere un aiuto economico.\nLa Serie A 65-66 comincia ma presto e alla nona giornata, a Napoli, fu scontro diretto tra Partenope e Petrarca. Vinsero i padroni di casa per 11-6 e tornarono al comando della classifica. Il girone di ritorno vide la Partenope sempre in testa, seguita, come sempre, dal CUS Roma. La rosa dei giocatori era la stessa dell\u2019anno precedente, arricchita da Marco Bollesan, dipendente dell\u2019Italsider di Genova-Cornigliano, poi trasferito nello stabilimento di Bagnoli. La partita decisiva fu con il CUS Roma, allo Stadio Flaminio dove 8.000 tifosi, di cui 3.000 napoletani, fecero da cornice all\u2019incontro. Vittoria della Partenope per 9-0 e secondo scudetto. Le cronache riportano un match molto combattuto tanto che divenne famosa una foto di Elio Fusco senza alcuni denti persi nella foga della partita.\nNel campionato 1966-67 la squadra che aveva conquistato il secondo scudetto viene riconfermata e si muoveva con autorevolezza sui campi d\u2019Italia. Dopo un girone d\u2019andata quasi sempre al comando della classifica, nella terza giornata di ritorno fu raggiunta dalle Fiamme Oro Padova, dopo un pareggio esterno (0-0) contro il Rovigo. La Partenope, tra mille polemiche, terminer\u00e0 il campionato al quinto posto. Nel campionato successivo and\u00f2 via Marcello Martone, con lui lasciarono la Partenope Carlotta, Augeri e Vellecco che approdarono al Cus Napoli, allenato da Pietro Bellastella. Nonostante i numerosi addii il campionato venne concluso a met\u00e0 classifica.\nCUS Napoli.\nIl 1967 fu l'anno della prima sponsorizzazione con la Ignis. Malgrado la squadra avesse cambiato volto nei due anni di abbinamento con l\u2019Ignis (67-68 e 68-69) la Partenope si classific\u00f2 in entrambe le occasioni al quarto posto. A conclusione di questi due campionati l\u2019intera sezione rugby pass\u00f2 al CUS Napoli che rilev\u00f2 anche il titolo di A e per questo motivo si iscrisse al campionato 1969-70 con il nome \"CUS Napoli-Partenope\". Da quel momento scomparve dalla Polisportiva di Parco del Castello lo sport della palla ovale e il nome Partenope nei campionati nazionali.\nRinasce la Partenope.\nCol campionato di C1 1979-80 riapparve il nome Partenope. La gloriosa Polisportiva riprese il cammino nello sport della palla ovale grazie soprattutto a Sandro Gelormini (nel tempo sar\u00e0 poi presidente della sezione rugby, segretario generale della Polisportiva ed infine Presidente), si affianc\u00f2 alla Partenope uno sponsor napoletano, la Clif, azienda di abbigliamento sportivo. La squadra era composta da: Gaetano Telese, Esposito, Guida, Minopoli, Spinosa, Sgueglia, Lanna, Capozzoli, Michele Salierno, Salvo D\u2019Orazio, Gargano, Cappuccio, Roberto Ferrante, Punzo, Ascione, Cuofano, Belardo, Marchetti e Franco Salierno. Il quindici biancoceleste nel secondo anno di C1 ottenne la promozione con una giornata di anticipo, battendo in trasferta il Colleferro per 3-0 grazie ad un calcio piazzato di Guida.\nAlla formazione poche righe prima trascritta si aggiunsero Amato, Di Lauro, Iorio, Murano, Messina, Perna e Giudiceandrea. Nel primo anno della serie B, la Partenope ebbe in panchina come tecnico Guido Guida. Quello fu l\u2019anno del derby cittadino tra Partenope e Forze Armate. Le Forze Armate avevano il loro quartier generale allo Stadio Albricci. Allenatore era Rodolfo Siano che aveva optato per la vita militare; al suo fianco operava Elio Fusco che in quel periodo era l\u2019allenatore della nazionale militare. Sia nella gara d\u2019andata (6-9) che in quella di ritorno (18-8) vinsero i militari. Nonostante queste sconfitte la Partenope sfior\u00f2 la promozione in serie A. La classifica del girone finale vide i biancocelesti terzi.\nNella stagione 1983-84 dopo 5 giornate di campionato la Clif Partenope era a 0 punti e fu deciso il cambio tecnico della panchina, sollevando dall\u2019incarico Guida e richiamando Elio Fusco. Era un momento di grande confusione, con giocatori che venivano da altre societ\u00e0 ed altri che preferivano abbandonare la Partenope. Tutto questo port\u00f2 la squadra di nuovo in C1, ma bast\u00f2 un solo anno di purgatorio e, a conclusione del campionato 1984-85, fu ancora promozione in serie B. Si lavor\u00f2 per far tornare nel giro delle grandi la Partenope, ma la mancanza d\u2019impianti per allenarsi e per giocare e assenza di sponsor complicarono il percorso.\nL\u2019anno dopo vi furono buone possibilit\u00e0 per ritornare in A2, ma alla penultima di campionato, a Padova, contro il CUS la Partenope fu sconfitta per 21-0. Sfum\u00f2 cos\u00ec la promozione.\nNel campionato 1986-87, allo stadio Collana, dopo quattro anni di assenza, torn\u00f2 il derby cittadino: Partenope-Interforze. Le due gare furono vinte dai biancocelesti: 13-12 all\u2019andata e 6-3 al ritorno.\nIl 7 maggio 1989: dopo 24 anni dal primo scudetto e 7 anni di assenza, la Partenope torn\u00f2 in A. Promozione conquistata con una giornata d\u2019anticipo. Nell\u2019ultima di campionato, a promozione gi\u00e0 matematica, al Collana i padroni di casa pareggiarono 9-9 con il Bologna, raggiungendo in classifica quota 34, seguiti dalla Lazio con 32 punti. Gli autori della promozione: Francesco Ascione, Marchetti, Amato, Salvo D\u2019Orazio, Gabriele e Mario Gargano, Di Grazia, Antonio Sorrentino, Sessa, Mele, Alfredo e Pasquale Giordano, Alessandro, Luigi, Annibale e Lorenzo Fusco, Nicola Giuliano, Antonio Ammendola, Michele Catania, Ciro Scopano, Franco Manna, Crasto, Valerio Molese, Giardina, Fiore, Viviani, Marigliano, Carlo Manselli, Andrea Caccuri, Sergio Fermariello, Lucia, Raffaele Contemi, Gennaro Bauduin, Scognamiglio, Marais Rayan.\nNel primo anno di A2 la Partenope conquist\u00f2 l\u2019accesso ai play-off per la promozione in A1 ma non super\u00f2 l\u2019Amatori Catania. Anche nel campionato 1990-91 la Partenope, abbinata con l\u2019Original Marines dei fratelli Cimmino, conquist\u00f2 i play-off e nello spareggio-promozione contro Parma, stesso copione dell'anno prima.\nNegli anni successivi il rendimento \u00e8 altalenante, si passa dai play-off per la promozione persi a due retrocessioni in Serie B, degno di nota \u00e8 il campionato 1999-2000 in cui grande contributo viene da Paul Griffen, che pi\u00f9 tardi diventer\u00e0 mediano di mischia della nazionale italiana, e Alessandro Fusco. La Partenope Rugby ritorna cos\u00ec in A2, ma l'esperienza dura giusto per due stagioni, cos\u00ec che nel 2002 la Partenope ritorna in serie B.\nLa Partenope si trasferisce al Campo di rugby Giuseppe Leone di Pomigliano d'Arco. La stagione 2002-03 non va bene. Alla guida della squadra c'\u00e8 Elio Fusco, ma una squadra troppo giovane e inesperta ma guidata da Fusco perde quasi tutte le partite fino al ricorrere ad un massiccio ingaggio di oriundi italo-argentini che riescono nel solo girone di ritorno a salvare la squadra. L'anno dopo il XV partenopeo passa dalle mani di Elio Fusco a quelle del figlio Annibale, il quale una squadra molto giovane e con l'aiuto di solo tre stranieri nella rosa, e riesce a riportare la Partenope in serie A. L'esperienza di Annibale Fusco alla guida della prima squadra terminer\u00e0 quando, nel 2006.07, finir\u00e0 ultima nel suo girone e retroceder\u00e0 in Serie B.\nLa stagione 2007-08 vede a Napoli l'arrivo del tecnico Guy Pardi\u00e8s, mediano di mischia francese, pi\u00f9 volte campione d'Italia sia come giocatore che come allenatore negli anni '70 con il Petrarca Padova. La Partenope chiude la stagione con un 8\u00ba posto. \nLa stagione 2008-09 comincia nel migliore dei modi con quattro vittorie consecutive, poi una serie interminabile di infortuni falcidiano la prima squadra che alla fine della stagione, grazie all'avvicendarsi di circa 50 atleti, riesce comunque a bissare il risultato dell'anno precedente. \nPer la stagione 2009-10 si trova in Michel Morlaas, proveniente dalla stessa citt\u00e0 di Pardies, Agen, un sostegno al tecnico che gi\u00e0 da tre anni segue i biancoazzurri, ma la permanenza a Napoli di Morlaas durer\u00e0 poco. Gi\u00e0 agli inizi di ottobre il tecnico transalpino rimetter\u00e0 la prima squadra nelle mani di Pardies e del suo staff.\nSettore Giovanile.\nLa squadra giovanile partecipa al Campionato Italiano giovanile e pu\u00f2 vantare sei vittorie nella categoria Under-19, la prima volta nel 1958 e poi ancora nel 1961 (allenava Italo Scodavolpe), 1963, 1964, 1968 e 1969.\nNelle categorie giovanili minori gli eventi pi\u00f9 importanti sono:"}
{"id": "1924872", "revid": "1833487", "url": "https://it.wikipedia.org/wiki?curid=1924872", "title": "Altolia", "text": "Altolia (\"Attul\u00eca\" in dialetto messinese) \u00e8 una frazione di Messina, situata 16\u00a0km a sud dal centro citt\u00e0, appartenente alla Circoscrizione I.\nIl paese \u00e8 situato al confine con il comune di Scaletta Zanclea, sulle alte colline che sovrastano la vallata del torrente Giampilieri.\nStoria.\nIl sito era probabilmente gi\u00e0 esistente in tempi remoti (et\u00e0 del bronzo), vista la presenza nel sottosuolo di minerali di piombo, stagno, rame e ferro.\nAl tempo delle incursioni saracene, che tra il IX secolo e il X secolo devastarono le coste italiane, le popolazioni rivierasche cercarono rifugio sulle alte colline, fondando villaggi o andando a ingrossare quelli gi\u00e0 esistenti, dando cos\u00ec vita a siti come quello di Altolia.\nLa dominazione araba port\u00f2 dei benefici, come l'impianto di nuove colture, come quella degli agrumi e soprattutto quella del gelso. Quest'ultima diede impulso alla manifattura artigianale della seta, che di ottima qualit\u00e0, fu esportata in Italia e in Europa, fino alla seconda guerra mondiale, quando sia l'avvento delle fibre sintetiche, molto pi\u00f9 economiche, prodotte industrialmente e sia l'eruzione vulcanica dello Stromboli, le cui ceneri portate dal vento coprirono le foglie di gelso, togliendo il nutrimento dei bachi e causando la morte degli stessi, determinarono la cessazione dell'attivit\u00e0 con gravissime conseguenze economiche e sociali per l'intera zona.\nAl tempo della dominazione normanna, Altolia divenne feudo dei Chiaromonte (XII secolo), il cui territorio si estendeva sino al mare, non esistendo ancora i casali di Giampilieri e Molino. \nDurante la rivolta antispagnola di Messina del 1674-78, Altolia parteggi\u00f2 per gli spagnoli, anche per la vicinanza del feudo di Scaletta, il cui principe Ruffo era alleato di questi ultimi.\nDurante i quattro anni di lotta, le case e le contrade della vallata vennero ripetutamente saccheggiate e incendiate, ora dagli spagnoli e ora dai francesi.\nNel 1678, alla fine della rivolta, nonostante l'appoggio dato dagli altoliesi agli spagnoli per il conseguimento della vittoria, le terre della vallata comprese tra Altolia, Molino a Giampilieri furono confiscate e poste in vendita.\nLe acquist\u00f2 tale Francesco Piccinini per conto di don Placido Ruffo, principe di Scaletta e della Floresta, che divenne cos\u00ec anche \"Barone di Artal\u00eca, Molino e Giampilieri\". \nNel 1727 i terreni vennero per\u00f2 espropriati e restituiti dal regio demanio.\nLa pestilenza che devast\u00f2 Messina nel 1743 non tocc\u00f2 il villaggio.\nI vari terremoti succedutisi a Messina nel 1783, 1854 e 1908 non danneggiarono particolarmente il paese, tranne il crollo del soffitto ligneo della chiesa Madre.\nNel 1940 fu costruita la strada provinciale che da Giampilieri Marina porta fino al villaggio, passando per Giampilieri Superiore e Molino, sostituendo la vecchia mulattiera che percorrendo il letto del torrente arrivava fino ad Altolia.\nIl 1\u00ba ottobre 2009 \u00e8 balzata tristemente agli onori della cronaca per l'alluvione e la frana, che \u00e8 costata 37 vittime assieme a Giampilieri Superiore, Giampilieri Marina, Molino, Briga Marina, Briga Superiore e Scaletta Zanclea.\nInfrastrutture e trasporti.\nIl villaggio di Altolia pu\u00f2 essere raggiunto attraverso la strada provinciale 33 di Altolia che partendo dal bivio di Giampilieri Marina attraversa Giampilieri Superiore e, passando per il bivio di Molino, giunge infine in paese. La viabilit\u00e0 minore \u00e8 rappresentata da vicoli e scalinate.\nAltolia \u00e8 collegato al centro cittadino da due linee di autobus dell'ATM: la linea n\u00ba 2 navetta (\"Altolia - Briga sup.- Terminal ZIR\") e la linea n\u00ba 1 Shuttle (\"Giampilieri sup. - Torre faro\").\nEscursionismo.\nOccasionalmente, si organizzano con guide esperte escursioni verso il Pizzo Pietralunga a 790 m sul livello del mare. Il tragitto \u00e8 caratterizzato da fitti boschi di castagno, terrazzamenti secolari e finestre panoramiche sullo stretto. \nFavoloso il panorama che abbraccia i borghi di Altolia, Scaletta e Itala. La cima infatti si trova esattamente sullo spartiacque di tre valli.\nIn discesa si incontrano numerosi \u201cdammusi\u201d, antichi palmenti con il tetto a forma di cupola o botte. In alcuni \u00e8 ancora visibile la vasca di pigiatura, quella di raccolta del mosto e l\u2019apertura dalla quale veniva versata l\u2019uva."}
{"id": "1924877", "revid": "709565", "url": "https://it.wikipedia.org/wiki?curid=1924877", "title": "Sopra i tetti di Venezia", "text": "Sopra i tetti di Venezia, nota anche come Le avventure di Marco e Gina \u00e8 una serie televisiva a cartoni animati prodotta nel 2001 da Lanterna Magica, France Animation, Unione europea di radiodiffusione, composta da ventisei episodi e trasmessa su Rai 2 dal 9 giugno all'11 luglio 2003 e poi riproposta su Rai Gulp dal 15 maggio 2009 e su Rai YoYo dal febbraio 2013.\nLa serie \u00e8 stata ideata e disegnata dal famoso disegnatore della \"Disney\" Romano Scarpa.\nTrama.\nVicino alla storica Venezia, \u00e8 situata un'altra citt\u00e0 altrettanto affascinante: \"Venezia di sopra\", una citt\u00e0 fantastica immersa nella laguna, con i suoi canali e le sue gondole, abitata per\u00f2 da piccioni e pennuti di ogni genere, e non da umani. La citt\u00e0 \u00e8 retta dal saggio governo dei dogi, ma \u00e8 dotata di moderne tecnologie, e non le mancano telefonini e televisori. Non manca per\u00f2 la perfidia, ed il conte Yagor far\u00e0 il possibile per rubare il \"Ku Wang\", il diamante nero dei dogi, e rovesciare il governo, ostacolato dalla coppia di innamorati piccioni Marco e Gina."}
{"id": "1924879", "revid": "1543377", "url": "https://it.wikipedia.org/wiki?curid=1924879", "title": "Arma dei Carabinieri", "text": "L'Arma dei Carabinieri (dapprima Corpo dei Carabinieri Reali e poi Arma dei Carabinieri Reali) \u00e8 una delle forze di polizia italiane, con competenza generale e in servizio permanente di pubblica sicurezza. Allo stesso tempo \u00e8 parte delle forze armate italiane (dal 2000 con il rango di forza armata), alle dipendenze del ministero della difesa, con dipendenza funzionale dal ministero dell'interno. Ha compiti di polizia militare sulle altre tre forze armate, in Patria ed all'estero, ed \u00e8 parte della Forza di gendarmeria europea. \nAl vertice vi \u00e8 un comandante generale con il grado di generale di corpo d'armata.\nStoria.\nLa creazione.\nDurante la Restaurazione, Vittorio Emanuele I di Savoia, al rientro a Torino, dopo un periodo passato in sostanziale esilio a Cagliari poich\u00e9 il territorio continentale del Regno di Sardegna era stato occupato dalle truppe di Napoleone Bonaparte, all'inizio del XIX secolo eman\u00f2 la legge reale del 13 luglio 1814 (\"Regie Patenti\") con la quale fu istituito il Corpo dei Carabinieri Reali, unit\u00e0 militare con compiti di polizia.\nDa un punto di vista militare, si trattava di un corpo di fanteria leggera (con una componente di cavalleria), e dunque pi\u00f9 elitario rispetto ad un corpo di fanteria di linea; il primo personale arruolato fu, infatti, selezionato nell'eccellenza dei reparti piemontesi, perci\u00f2 venne considerato un corpo d'\u00e9lite. Il loro primo generale fu Giuseppe Thaon di Revel, chiamato a ricoprire la pi\u00f9 alta carica del corpo il 13 agosto 1814. Il 25 giugno 1833 con decreto del re Carlo Alberto di Savoia vennero adottati i colori del pennacchio (lo scarlatto ed il turchino).\nL'unit\u00e0 d'Italia e la nascita dell'Arma.\nDurante il Risorgimento furono impegnati su diversi fronti e dopo il compimento dell'unit\u00e0 d'Italia i Carabinieri Reali diventarono \"Arma\" del Regio Esercito con regio decreto 24 gennaio 1861, al pari delle altre armi come fanteria, artiglieria, cavalleria, continuando a essere riconosciuti come primi (com'era nell'Armata Sarda) anche nel Regio Esercito dell'Italia unita.\nL'impiego nei conflitti e nella resistenza italiana.\nLe principali battaglie cui prese parte il corpo prima delle guerre mondiali, sono:\nNella prima guerra mondiale si distinsero nella battaglia del Podgora, 19 luglio 1915, e per il contributo nel primo conflitto mondiale la Bandiera dell'Arma fu insignita della prima medaglia d'oro al valor militare. Furono impegnati nelle varie fasi del colonialismo italiano e nella guerra d'Etiopia parteciparono alla seconda battaglia dell'Ogaden gli zapti\u00e9 (\u00e0scari carabinieri), a partire dalla primavera del 1936.\nNella seconda guerra mondiale i Carabinieri si distinsero nelle seguenti battaglie:\nDopo l'armistizio di Cassibile diversi reparti si unirono alla resistenza italiana e presero parte alla guerra di liberazione; particolarmente nota \u00e8 la figura del vicebrigadiere Salvo D'Acquisto, che mor\u00ec a Torre di Palidoro, vicino a Roma, durante la seconda guerra mondiale, precisamente il 23 settembre del 1943, ucciso dai tedeschi per rappresaglia dopo essersi autoaccusato per salvare 22 condannati a morte, bench\u00e9 innocente, per un presunto attentato avvenuto in quella localit\u00e0 nel quale erano morti due militari germanici. Circa carabinieri subirono la deportazione a vario titolo per essersi rifiutati di soggiacere alle disposizioni delle forze militari nazifasciste, soprattutto dopo l'8 settembre 1943. Dieci carabinieri figurano, inoltre, tra le vittime dell'eccidio delle Fosse Ardeatine.\nIl secondo dopoguerra ed il Piano Solo.\nNel 1962 il generale Giovanni De Lorenzo fu investito della carica di comandante generale dell'Arma, succedendo al generale Renato De Francesco; il nuovo comandante sarebbe stato, nel bene o nel male, uno dei pi\u00f9 conosciuti fra tutti i responsabili di questa istituzione ed avrebbe contrassegnato con la sua impronta un periodo della storia dell'Arma e di quella italiana per il supposto tentativo di \"golpe\" denominato Piano Solo, con cui - nelle presunte intenzioni dei \"golpisti\" - l'Arma dei Carabinieri avrebbe dovuto instaurare un regime militare in Italia nel 1964 (con l'arresto e la deportazione nel poligono militare di Capo Marrargiu, in Sardegna, di 731 persone ritenute \u00abpericolose per l'ordine pubblico\u00bb). Sono anche anni nei quali, in linea con altri settori dello stato, si opera un rinnovamento tecnologico. Ad esempio, si ha la nascita della moderna centrale operativa, che riceve le chiamate telefoniche dalla cittadinanza e le smista alle pattuglie sul territorio. Grazie a pi\u00f9 moderni apparati radio, sviluppati da aziende italiane quali Prod-El, Ducati, Ote, e altre, \u00e8 infatti possibile contattare le pattuglie disposte sul territorio.\nGli anni di piombo e i reparti speciali.\nPer la repressione del terrorismo politico il corpo rinnov\u00f2 la propria struttura organizzativa: nel 1974 nacque il nucleo speciale antiterrorismo, e nel 1978 il Gruppo di intervento speciale (GIS), primo reparto di forze speciali italiane. Nel 1990, per un pi\u00f9 adeguato contrasto alla criminalit\u00e0 organizzata, fu creato il Raggruppamento operativo speciale (ROS), che contribu\u00ec alla cattura di diversi boss mafiosi.\nL'elevamento al rango di forza armata autonoma nel 2000.\nFino all'anno 2000 l'Arma dei Carabinieri era parte integrante dell'Esercito Italiano con il rango di Arma (definita \u00abprima Arma dell'Esercito\u00bb); attraverso l'art. 1 della legge delega 31 marzo 2000, n. 78 i carabinieri vennero elevati a una \"collocazione autonoma nell'ambito del Ministero della difesa, con il rango di forza armata, e forza militare di polizia a competenza generale\", con l'emanazione del D. Lgs. 5 ottobre 2000, n. 297. Questo ne ha consentito la partecipazione alle missioni militari italiane all'estero, non pi\u00f9 esclusivamente con funzioni di polizia militare (art.5).\nCos\u00ec nel 2001 \u00e8 stata costituita la 2\u00aa Brigata mobile carabinieri, unit\u00e0 militare dell'Arma con \"propensione all'impiego estero\" e nel 2004 il reparto d'\u00e9lite Gruppo di intervento speciale entra a far parte delle forze speciali italiane.\nCi\u00f2 ebbe come conseguenza per il Corpo di avere come comandante generale un ufficiale generale proveniente dai propri ranghi. Il primo comandante generale, proveniente dalle sue stesse file, \u00e8 stato nel 2004 il generale di corpo d'armata Luciano Gottardo. In precedenza il comandante generale dell'Arma era scelto da ufficiali generali in possesso di particolari caratteristiche provenienti dall'Esercito.\nNonostante il nuovo rango, secondo i principi stabiliti dalla legge 18 febbraio 1997, n. 25 sui vertici militari, ancora in vigore, non \u00e8 concesso ad un ufficiale generale dei Carabinieri di ricoprire la carica di capo di stato maggiore della difesa che pu\u00f2 essere assunta solo da un ufficiale generale dell'Esercito, della Marina o dell'Aeronautica.\nL'assorbimento del Corpo forestale dello Stato.\nNell'ottobre 2016, con l'assorbimento del Corpo forestale dello Stato, avvenuto ufficialmente il 1\u00ba gennaio 2017 (sono stati esclusi i Corpi Forestali Regionali delle 5 Regioni a statuto speciale) nasce il Comando unit\u00e0 per la tutela forestale, ambientale e agroalimentare alle dipendenze del Ministero delle Politiche Agricole e Forestali.\nOrganizzazione.\nL'Arma \u00e8 articolata in organizzazione centrale, addestrativa, territoriale, mobile, speciale e foresto-ambientale, reparti per esigenze specifiche.\nOrganizzazione addestrativa.\nCon a capo il Comando delle Scuole dell'Arma, dipendono:\nOrganizzazione territoriale.\nOperano, inoltre, con dipendenza dai rispettivi vice comandanti di Legione:\nNel 2016 vengono istituite le \"aliquote di primo intervento\", dette API, inquadrate nei Nuclei Radiomobile delle grandi citt\u00e0, per fronteggiare eventuali episodi di terrorismo con modus operandi simile a quello degli Attentati di Parigi del 13 novembre 2015. Le \"API\", similarmente alle Squadre operative di supporto, hanno il compito di prevenire o contenere atti di terrorismo in attesa dell'intervento del Gruppo Intervento Speciale o reparti speciali di altre forze di polizia.\nOrganizzazione mobile e speciale.\nIl Comando unit\u00e0 mobili e specializzate \"Palidoro\" \u00e8 posto al vertice di questa organizzazione dalla quale dipendono:\nOrganizzazione forestale, ambientale e agroalimentare.\nIstituita il 1\u00ba gennaio 2017, al vertice vi \u00e8 posto il Comando unit\u00e0 forestali, ambientali e agroalimentari dal quale dipendono:\nReparti e unit\u00e0 per esigenze specifiche.\nSono operativi, altres\u00ec, comandi che svolgono compiti di polizia militare e di sicurezza in favore di:\nCompiti istituzionali.\nAi sensi del D. Lgs. 5 ottobre 2000, n. 297, l'Arma ha una duplice natura: di forza armata e di forza di polizia. Per le due funzioni dipende, rispettivamente, dal capo di stato maggiore della difesa e dal Ministero dell'interno. \u00c8 quindi un Corpo militare di polizia (gendarmeria) a competenza generale ed in servizio permanente di pubblica sicurezza, dipendente dal comandante generale e dal capo di stato maggiore della difesa. In ragione della sua peculiare connotazione di forza di polizia ad ordinamento militare e competenza generale, le sono affidati numerosi compiti. I compiti e le competenze, oltre che dal D.Lgs di riordino, sono affermati dal codice dell'ordinamento militare:\nContribuisce inoltre ai servizi di polizia stradale sulla viabilit\u00e0 ordinaria oltre che nel servizio di frontiera lungo i confini terrestri.\nMissioni all'estero dell'Arma.\nMissioni pi\u00f9 significative nelle quali l'Arma ha impiegato le sue truppe:\nPersonale.\nReclutamento.\nPrima del 2005 il reclutamento del personale per il ruolo di base (appuntati e carabinieri) avveniva tramite concorso pubblico aperto sia al personale civile sia ai militari del Corpo. Era anche possibile l'arruolamento previo superamento di concorso per allievo carabiniere ausiliario, quest'ultimo riservato ai cittadini di sesso maschile chiamati al servizio militare di leva in Italia. Dopo l'emanazione della legge 23 agosto 2004, n. 226, che ha sospeso l'operativit\u00e0 del servizio militare di leva in Italia a partire dal 2005 il reclutamento avviene con concorso pubblico riservato ai soggetti gi\u00e0 appartenenti ai ranghi delle forze armate italiane, o che abbiano comunque prestato un periodo di ferma presso le forze armate italiane, anche se in alcuni casi \u00e8 previsto l'arruolamento diretto di civili. Per i nati entro il 1985 (incluso), \u00e8 inoltre necessario essere in regola con gli obblighi di leva (il che presuppone aver svolto il servizio militare obbligatorio). Il Decreto del Ministero della difesa 22 aprile 1999 n. 188 prevede dei limiti di et\u00e0 particolari per l'arruolamento nell'Arma dei Carabinieri. In applicazione della legge 20 ottobre 1999 n. 380, dall'anno 2000 possono esser arruolate anche le donne, senza alcuna distinzione per gradi e ruoli. L'unica distinzione che viene fatta \u00e8 nella valutazione delle prove di efficienza fisica, con tabelle meno rigide e punteggi meno esigenti rispetto a quelli maschili. La disciplina \u00e8 oggi contenuta nel d.lgs. 15 marzo 2010, n. 66 che prevede anche delle riserve di posti nei casi tassativamente indicati dalla legge. Dal 1 gennaio 2016, i concorsi per le forze dell'ordine, tra cui l'Arma dei Carabinieri sono stati aperti ai civili, purch\u00e9 siano in possesso dei requisiti richiesti e di condotta incensurabile e rispettino i limiti di et\u00e0, rimane comunque una riserva di posti per i VFP1 e VFP4.\nLe prove concorsuali oggi sono tenute nel Centro nazionale di selezione e reclutamento sito nella caserma \"Salvo D'Acquisto\", a Roma. A seconda del ruolo, i vincitori vengono inviati nelle varie strutture dedicate all'addestramento; per quanto riguarda gli ispettori e gli ufficiali il reclutamento avviene attraverso concorsi pubblici aperti sia ai civili sia ai militari, oppure attraverso concorsi interni aperti esclusivamente ai militari in possesso di determinati requisiti.\nLimitazioni al matrimonio.\nFin dalla sua fondazione ai sottufficiali e carabinieri erano imposte delle limitazioni relative alla possibilit\u00e0 di contrarre matrimonio; ad esempio nell'immediato secondo dopoguerra il decreto legislativo luogotenenziale 29 marzo 1946, n. 155 limitava i sottufficiali a contrarre matrimonio solo dopo aver ultimato 9 anni di servizio ed aver compiuto il ventottesimo anno di et\u00e0. Per appuntati e carabinieri vi erano limitazioni pi\u00f9 strette e la condizione comune era quella di aver ultimato la terza rafferma triennale. La legge 6 aprile 1956, n. 185 prevedeva per i marescialli la possibilit\u00e0 di contrarre matrimonio senza limite di et\u00e0; per brigadieri, vice brigadieri, appuntati e carabinieri, al compimento dei trent'anni di et\u00e0. La legge 1\u00ba febbraio 1989, n. 53 disponeva che i carabinieri ed i brigadieri potessero contrarre matrimonio dopo aver compiuto quattro anni di servizio, avendo compiuto il venticinquesimo anno di et\u00e0. Le citate disposizioni sono state poi abolite nel marzo 2010 con l'emanazione del codice dell'ordinamento militare.\nRuoli e gradi.\nI ruoli sono 4 mentre i gradi sono 21:\nNel 2011 l'Arma contava una forza organica di 114.778 unit\u00e0 cos\u00ec ripartite: 3.797 ufficiali; 29.531 ispettori; sovrintendenti; 61.450 appuntati e carabinieri. A dette unit\u00e0 sono da aggiungere 2.896 unit\u00e0 in forza extra-organica ripartiti nei vari ruoli e 1.042 allievi per un totale di 118.716 carabinieri. Nel 2012 \u00e8 stato possibile arruolare e sostituire solo il 20% del personale cessato dal servizio per pensionamento. Nel 2013 il comandante generale dell'Arma, Generale Leonardo Gallitelli, ha affermato che, a fronte di circa 118.000 operatori previsti, l'Arma contava soltanto 105.472 unit\u00e0, con un ammanco di circa 12.000 uomini: 4.000 appuntati e carabinieri, 6.000 brigadieri, 2.000 marescialli e 200 ufficiali. Nel 2015 l'Arma dei Carabinieri contava un totale di 103.659 unit\u00e0. Dal 1\u00ba gennaio 2017 si aggiunge il personale transitato dal disciolto Corpo Forestale dello Stato.\nUniformi.\nL'uniforme ordinaria \u00e8 di colore nero sia nella versione invernale sia estiva (esse si differenziano solo per la qualit\u00e0 del tessuto): si compone di una giacca a un petto con quattro bottoni argentati sormontati dalla fiamma indossata sopra una camicia bianca con cravatta nera. Gli ufficiali hanno alamari a foglie d'acanto composti da palma, branca e nappo sui baveri (il rimanente personale ha gli alamari tradizionali dell'Arma in metallo fissati con clip o in filo d'argento). Gli ufficiali, i luogotenenti e i marescialli maggiori non portano la banda rossa verticale sul lato dei pantaloni.\nIl colore adottato dall'uniforme \u00e8 variato sul nero solo verso la fine degli anni novanta. Sino a settembre 1987, il colore dell'uniforme estiva era il cachi (familiarmente noto come \"coloniale\") e prevedeva la cravatta, anch'essa cachi. La cravatta fu abolita nell'Uniforme Ordinaria Estiva dall'estate 1984 consentendo la camicia aperta al primo bottone. Per un breve periodo, dal 1990 sino al 1998-1999, l'uniforme estiva \u00e8 stata di colore blu turchino (il modello blu e quello nero hanno convissuto per qualche tempo, nell'attesa che fosse completata l'acquisizione delle uniformi nere che costituiscono la dotazione vigente).\nL'uniforme di servizio estiva si compone di una camicia di colore celeste, sulla quale vengono applicati i gradi tubolari e pantaloni neri; anch'essa sino alla fine degli anni ottanta era di color cachi. Tra il 1990 e 1999, per le ragioni prima ricordate, i calzoni furono blu turchino.\nI marescialli, con l'eccezione dei luogotenenti, e i brigadieri capo nei servizi armati indossano il \"Sam Browne\" chiamato anche cinturone con spallaccio (ove viene appesa una fondina chiusa in cuoio per la pistola), mentre il restante personale indossa la tradizionale bandoliera e porta la pistola in una specifica fondina da fianco. Gli ufficiali e gli ispettori (non in servizio armato) portano l'arma d'ordinanza sotto la falda della giacca, se invece sono in servizio armato portano anch'essi il Sam Browne.\nSin dalla fondazione del Corpo, i carabinieri portano sul bavero della giubba gli alamari anzich\u00e9 l'ordinaria mostrina di tutti gli altri militari italiani (con l'unica altra eccezione per i Granatieri di Sardegna): si tratta di una delle differenze che nel tempo questa uniforme ha sempre avuto rispetto alle altre (fra le prime, il colore celeste del colletto e dei paramani, la fodera rossa della giubba, i bottoni in argento bombati).\nIl copricapo (il berretto) \u00e8 rigido con fregio dell'Arma (metallico per appuntati, carabinieri e allievi, ricamato in tessuto argentato per i brigadieri, dorato per gli ispettori e gli ufficiali mentre per i generali il fregio \u00e8 l'aquila dello stato maggiore con monogramma R.I. al centro, argento per i generali di brigata e di divisione, oro per i generali di corpo d'armata). Gli ufficiali comandanti di reparto portano il fregio ricamato in oro bordato di rosso. Ogni berretto \u00e8 nero e riporta un soggolo fermato da due bottoni bombati, il soggolo \u00e8 nero per carabinieri, appuntati, brigadieri e allievi; per i brigadieri capo il soggolo \u00e8 anch'esso nero ma con l'aggiunta di un galloncino argento screziato di nero. Il soggolo diventa argentato screziato di nero al centro dal grado di maresciallo a quello di maresciallo capo con il numero di galloncini che aumenta con l'aumentare del grado. Per i marescialli maggiori il soggolo \u00e8 argento bordato di rosso con tre galloncini argento screziati di nero; per il grado apicale dei sottufficiali, ovvero il luogotenente, il soggolo \u00e8 argento bordato di rosso con quattro galloncini anch'essi argento bordati di rosso. Per gli ufficiali inferiori il soggolo e i galloncini sono interamente in argento senza screziature, per gli ufficiali superiori il soggolo diventa in doppio cordoncino intrecciato sempre argentato con galloncini argentati. Per gli ufficiali generali infine il soggolo diventa una treccia argentata con galloncini argentati. Per i generali con incarichi speciali (vice-comandante e comandante generale dell'Arma, che portano stellette bordate in rosso sulla spalline) i galloncini sono argentati bordati in rosso.\nIl fregio dei carabinieri \u00e8 una granata sormontata da una fiamma con tredici punte, piegata dal vento con monogramma R.I., anch'essa un segno di vicinanza con i granatieri (che hanno uguale granata ma con la fiamma ritta).\nLa grande uniforme speciale (GUS) \u00e8 costituita dal tradizionale copricapo dell'Arma dei Carabinieri, una marsina (con code) con spalline metalliche con frange, cordelline ed eventuali decorazioni, sciarpa blu e sciabola per gli ufficiali, solo sciabola (o fucile da assalto AR 70/90) per il rimanente personale, bandoliera con giberna, pantaloni con bande; pantalone corto con doppia banda e stivali per i reparti ippomontati, camicia bianca con colletto diritto inamidato, guanti in filo bianco, stivaletti neri (con fascette metalliche di sperone per i soli ufficiali) e, se necessario, mantello di panno nero.\nIl copricapo della grande uniforme speciale, detto \"lucerna\", si distingue per il notissimo pennacchio rosso e blu (gli ufficiali indossano invece la feluca detto anche \"cento piume\" rosso-blu). I militari appartenenti alla Banda musicale dell'Arma dei Carabinieri e alle fanfare dei battaglioni indossano, invece, un pennacchio bianco e rosso.\nL'uniforme operativa (o da ordine pubblico) \u00e8 di colore blu: si compone di basco, giubba e pantaloni, fazzoletto da collo blu con profilatura rossa, guanti in pelle nera, stivaletti anfibi neri operativi. Per i seguenti reparti operativi \u00e8 previsto un completo mimetico:\nLe uniformi femminili si distinguono da quelle maschili per le abbottonature, la foggia delle giacche, la gonna (utilizzata raramente e per lo pi\u00f9 nei c.d. servizi di carattere interno) e per il berretto di particolare foggia.\nArmamento.\nL'armamento in dotazione viene suddiviso in individuale (in dotazione singola, ad ogni militare) e di reparto (in dotazione all'unit\u00e0 ed utilizzato durante i servizi d'istituto).\nL'armamento di reparto viene a sua volta diviso in armamento ordinario (in dotazione a tutti i reparti) e armamento speciale (in dotazione solo a quelli specializzati).\nL'armamento individuale \u00e8 composto da: \nL'armamento ordinario \u00e8 composto da:\nL'armamento speciale comprende:\nL'armamento in sperimentazione comprende:\nAutomezzi.\nCon l'accorpamento del Corpo Forestale dello Stato all'Arma dei Carabinieri, avvenuto il 1\u00ba gennaio 2017, il parco auto ha visto aggiungersi anche gli automezzi del disciolto corpo che, in ottica di spending review, hanno mantenuto la stessa tradizionale colorazione verde, pur modificando la dicitura \"Corpo Forestale dello Stato\" in \"Carabinieri\". Gli automezzi di nuova immatricolazione avranno invece regolarmente la livrea dei Carabinieri.\nTarghe automobilistiche.\nFino al 2000 le targhe utilizzate erano le stesse utilizzate dall'Esercito Italiano, poich\u00e9 l'Arma era parte integrante dell'Esercito quindi era EI AA 000. Nel 2000 l'Arma ottenne una targa propria a seguito dell'elevazione al rango di forza armata simile a quella utilizzata in precedenza senza \"EI\" sostituita da \"CC\" (\"Carabinieri\") CC AA 000.\nGli automezzi acquisiti dall'accorpamento di buona parte del disciolto Corpo Forestale dello Stato sono stati reimmatricolati con la classica targa con la sigla CC dell'Arma.\nMezzi navali.\nLe unit\u00e0 navali in dotazione all'arma erano assegnate ai comandi provinciali ed ai comandi di compagnia e venivano classificate, sulla base delle loro caratteristiche tecniche, in:\nAccanto a queste unit\u00e0 vi sono le motovedette Classe S che operano a supporto dei reparti subacquei.\nSimboli.\nL'Arma \u00e8 rappresentata da:\nAraldica.\nQuella attualmente in uso venne concessa, e in parte modificata, il 21 maggio 2002 con l'elevazione dei carabinieri a rango di forza armata.\n\u00c8 uno scudo italiano di forma mistilinea rosso inquartato da una croce diminuita d'argento con al capo sfondo azzurro. Il rosso a significare l'ardire e il coraggio e il sacrificio; l'azzurro simboleggia il valore, la fedelt\u00e0 e la patria, nonch\u00e9 il colore simbolo di Casa Savoia. Nel I e IV quadrante inquartato una mano destra recisa d'argento, impugnante un serpente verde, con la testa e la coda rivolta a sinistra, allumato e linguato di nero. Il serpente simboleggia la cautela e il buon governo. Nel II e III quadrante inquartato invece una granata d'oro infiammata. La granata \u00e8 anche l'unico simbolo presente sulle divise (sul cappello e sul braccio) ed \u00e8 da sempre simbolo di ordini militari moderni; infatti, venne applicata per la prima volta come simbolo dai nobili Brugioni che avevano, ottenendo per questo il titolo, comandato l'artiglieria nella vittoria di Alfonso I d'Este contro le truppe papali. Al capo \u00e8 presente un leone illeopardito, passante, d'oro, allumato, linguato di rosso, armato d'oro e sostenuto dalla linea di partizione. Il leone indica la determinazione del buon governo. Sullo sfondo del leone il tronco di rovere d'argento con i rami doppiamente decussati con otto ghiande color oro. Il rovere significa glorie militari, decorazioni conseguite, antichit\u00e0, costante rinverdimento, merito riconosciuto e animo forte e spirito guerriero. Sotto lo scudo su lista svolazzante color azzurro scuro il motto, creato dal capitano Cenisio Fusi, a caratteri maiuscolo in lettere lapidarie romane colore oro spento: \"\". L'intero scudo \u00e8 timbrato da una corona color oro. La corona \u00e8 turrita merlata alla guelfa, murata di nero, formata da cerchio rosso interno, con due cordoni di muro sostenenti otto torri di cui cinque visibili.\nBandiera di Guerra.\nNell'ufficio del generale comandante della \"legione allievi carabinieri\" \u00e8 custodita la Bandiera di guerra dell'Arma, e sono esposti tutti i brevetti delle onorificenze e decorazioni concesse al suo pi\u00f9 importante vessillo.\nLa Bandiera di guerra dell'Arma dei Carabinieri fu consegnata, nel corso di una storica cerimonia alla presenza delle pi\u00f9 alte cariche dello Stato, il 14 marzo del 1894, dal Re Umberto I all'allora comandante della legione, colonnello Eugenio Romando Scotti. E da allora il vessillo continua a essere custodito nell'ufficio del comandante della legione.\nMarcia militare.\nLa marcia di ordinanza dell'Arma dei Carabinieri \u00e8 intitolata \"La Fedelissima\" e fu composta nel 1929 dal direttore della Banda dell'Arma, il maestro Luigi Cirenei. L'esecuzione avviene generalmente in occasione della Festa dell'Arma dei Carabinieri, del concerto in onore del santo patrono (la \"Virgo Fidelis\", il 21 novembre), della parata militare del 2 giugno (Festa della Repubblica), e dei giuramenti. L'esecuzione avviene anche quando ufficiali generali dell'Arma passano in rassegna reparti schierati. Cos\u00ec come tutte le marce d'ordinanza (e l'inno nazionale) anche \"La Fedelissima\" \u00e8 spesso il brano conclusivo dei concerti della Banda musicale del Corpo. Prima della sua adozione il Corpo veniva rappresentato da un'altra marcia d'ordinanza scritta dal maestro Luigi Cajoli che fu il direttore della disciolta Banda della Legione allievi carabinieri.\nMotto.\nIl motto dell'Arma dei Carabinieri \u00e8 \"Nei secoli fedele\". Venne creato nel 1914, per il primo centenario dell'Arma, e concesso come motto araldico ai carabinieri da Vittorio Emanuele III il 10 novembre 1933, in applicazione della legge 24 marzo 1932, n. 293, che riguarda i motti araldici per l'Esercito Italiano. Contrariamente a quanto si crede, non fu Gabriele d'Annunzio a coniarlo, ma il capitano Cenisio Fusi. Il motto sostitu\u00ec il precedente, \"Usi obbedir tacendo e tacendo morir\" (versi tratti dal poema \"La Rassegna di Novara\" di Costantino Nigra), sebbene si sia dovuto attendere molto tempo dopo la fine della seconda guerra mondiale perch\u00e9 il nuovo motto riscuotesse sufficiente diffusione.\nMuseo Storico.\nIl Museo storico dell'Arma dei Carabinieri \u00e8 situato in piazza del Risorgimento 46 a Roma, nel quartiere Prati, a pochi passi dal Vaticano.\nIstituito il 3 dicembre 1925, con Regio Decreto n. 2495, quale \u00ab[\u2026] depositario privilegiato dei cimeli, documenti e ricordi che testimoniano l'azione svolta dall'Arma in pace e in guerra [..]\u00bb, il Museo venne inaugurato ufficialmente il 6 giugno 1937 nella palazzina di piazza del Risorgimento che fino ad allora aveva ospitato la Scuola allievi ufficiali dei Carabinieri. La visita al Museo si sviluppa attraverso un percorso in ordine cronologico e tematico che, iniziando dalla fondazione nel 1814 dell'antico Corpo dei Carabinieri Reali, e protraendosi sino alla guerra di Resistenza e di Liberazione, abbraccia nella storia d\u2019Italia due secoli di vita.\nIl Museo storico dell'Arma dei Carabinieri \u00e8 aperto tutti i giorni della settimana dalle ore 09:00 alle ore 13:00, ad esclusione del luned\u00ec e delle seguenti festivit\u00e0: 1\u00ba gennaio, 6 gennaio, Pasqua e Luned\u00ec dell'Angelo, 1\u00ba maggio, 29 giugno (SS. Pietro e Paolo), 15 agosto, 1\u00ba novembre, 8 dicembre, 25 e 26 dicembre. L'ingresso \u00e8 gratuito\nAnnuale di fondazione.\nLa data del 5 giugno \u00e8 stata assunta come festa dell'Arma dei Carabinieri, in celebrazione del 5 giugno 1920, data in cui la Bandiera dell'Arma fu insignita della prima Medaglia d'oro al Valor Militare per la partecipazione dei Carabinieri alla prima guerra mondiale. La motivazione che ha accompagnato la medaglia \u00e8 la seguente: \"\"Rinnovell\u00f2 le sue pi\u00f9 fiere tradizioni con innumerevoli prove di tenace attaccamento al dovere e di fulgido eroismo, dando validissimo contributo alla radiosa vittoria delle armi d'Italia\".\" La festa viene celebrata a Roma con il carosello storico, rievocazione delle battaglie pi\u00f9 importanti a cui l'Arma ha partecipato.\nVirgo Fidelis Patrona.\nLa patrona dell'Arma dei Carabinieri \u00e8 la Virgo Fidelis, appellativo cattolico di Maria, madre di Ges\u00f9, scelta come patrona dell'Arma dei Carabinieri l'11 novembre 1949, data della promulgazione di un apposito Breve apostolico da parte di papa Pio XII. La ricorrenza della Patrona \u00e8 stata fissata dallo stesso papa Pio XII per il 21 novembre, giorno in cui cade la Presentazione della Beata Vergine Maria e la ricorrenza della battaglia di Culqualber. Dall'ottobre del 2015 vi \u00e8 dedicato un Santuario diocesano nella Chiesa di San Giovanni Battista a Incisa Scapaccino (Asti), nella frazione storica di Borgo Villa, il primo in Italia dedicato alla patrona dei carabinieri, destinato a diventare meta di pellegrinaggio per tutti i devoti e i militari della penisola.\nPreghiera alla Virgo Fidelis, o \"preghiera del carabiniere\", viene recitata nelle cerimonie militari solenni che riguardano l'Arma o i suoi appartenenti. Fu scritta dallo stesso arcivescovo, Carlo Alberto Ferrero di Cavallerleone, che nel 1949, come ordinario militare, sollecit\u00f2 la scelta della Virgo Fidelis come patrona.\nTesto: \"\"Dolcissima e gloriosissima Madre di Dio e nostra, noi Carabinieri d'Italia, a Te eleviamo reverente il pensiero, fiduciosa la preghiera e fervido il cuore! Tu che le nostre Legioni invocano confortatrice e protettrice con il titolo di \"Virgo Fidelis\". Tu accogli ogni nostro proposito di bene e fanne vigore e luce per la Patria nostra. Tu accompagna la nostra vigilanza, Tu consiglia il nostro dire, Tu anima la nostra azione, Tu sostenta il nostro sacrificio, Tu infiamma la devozione nostra! E da un capo all'altro d'Italia suscita in ognuno di noi l'entusiasmo di testimoniare, con la fedelt\u00e0 fino alla morte l'amore a Dio e ai fratelli italiani. E cos\u00ec sia!\"\nInno alla Virgo Fidelis, fu composto dal professor Mario Scotti per quanto attiene al testo mentre la musica e lo spartito sono del maestro Domenico Fantini.\nTesto: \"In una luce fulgida di fiamma, com'ali bianche nell'azzurro ciel, al tuo trono corrusco, o dolce Mamma, sale il palpito del figlio tuo fedel, che in silenzio prepar\u00f2 il suo cuore ed in silenzio veglia l'avvenir su lui rivolgi gli occhi tuoi d'amore rendi nobile e lieve il suo soffrir. (ritornello): Tu sei Regina dell'eterna corte perch\u00e9 salisti il monte del dolor: il cuore mio non fermer\u00e0 la morte perch\u00e9 ha giurato fede al tricolor. (2^ strofa): Se di baleni il simbolo d'argento sulla mia fronte ai raggi guizzer\u00e0, e la Bandiera a raffiche di vento nel tripudio di luci ondegger\u00e0, allor pi\u00f9 ardente delle tue legioni un grido solo a Te si lever\u00e0, o nostra stella, che nel ciel risuoni giuramento d'amore e fedelt\u00e0. (Ritornello)\"\nOnorificenze.\nOnorificenze dell'Arma.\nL'Arma dal 2000 ha delle proprie onorificenze (decreto legislativo 5 ottobre 2000, n. 297):\nAlla Bandiera di guerra dell'Arma.\nMedaglie concesse alla Bandiera dell'Arma dei Carabinieri dal 1814 al 2020:\n 7 Croci di Cavaliere dell'Ordine militare d'Italia (di cui 1 gi\u00e0 dell'Ordine militare di Savoia)\n 3 Medaglie d'oro al valor militare\n 5 Medaglie d'argento al valor militare\n 4 Medaglie di bronzo al valor militare\n 2 Croci di guerra al valor militare\n 3 Medaglie d'oro al valore dell'Esercito\n 11 Medaglie d'oro al valor civile\n 1 Medaglia d'argento al valor civile\n 5 Medaglie d'oro al merito civile\n 1 Attestato con medaglia di bronzo dorata di eccellenza di I classe di pubblica benemerenza del Dipartimento della Protezione civile\n 6 Medaglie d'oro al merito della sanit\u00e0 pubblica\n 5 Diplomi di medaglia d'oro ai benemeriti della scuola, della cultura e dell'arte\n 2 \"Diplomi di benemerenza ambientale con medaglia d'oro\"\n 1 Medaglia d'oro di benemerenza per il terremoto calabro-siculo (1908)\nIndividuali.\nNella storia dell'Arma dei Carabinieri numerosi militari sono stati insigniti di medaglie, decorazioni e ordini cavallereschi italiani per le loro azioni, tra cui: Salvo D'Acquisto, morto a 23 anni per salvare la vita a 22 persone durante un rastrellamento delle truppe tedesche nel corso della seconda guerra mondiale e decorato con medaglia d'oro al valor militare; Giovanni Frignani, Manfredi Talamo, Ugo De Carolis, Raffaele Aversa, Genserico Fontana, Romeo Rodriguez Pereira, Francesco Pepicelli, Candido Manca, Gerardo Sergi, Augusto Renzini, Gaetano Forte e Calcedonio Giordano, vittime dell'eccidio delle Fosse Ardeatine e decorati con medaglia d'oro al valor militare; Alberto La Rocca, Vittorio Marandola e Fulvio Sbarretti (detti i martiri di Fiesole), uccisi dai tedeschi in cambio della vita di 10 persone e decorati con medaglia d'oro al valor militare; Carlo Alberto dalla Chiesa, vittima della strage di via Carini ad opera della mafia e decorato con medaglia d'oro al valor civile.\nSport nell'Arma.\nL'Arma promuove tra i militari l'attivit\u00e0 sportiva a ogni livello, il mantenimento dell'efficienza fisica e partecipa alle principali competizioni italiane e internazionali con i propri atleti. Gli sport sono coordinati dal Centro Sportivo Carabinieri costituito dalle Sezioni sportive di:\nDal 1964 al 2018 gli atleti dell'Arma hanno raggiunto, nelle varie competizioni sportive, importanti risultati agonistici:\nI carabinieri nella cultura di massa.\nPer tradizione i carabinieri costituiscono storicamente un importante modello comportamentale all'interno della cultura italiana e godono di un grande rispetto e affetto largamente diffusi tra la popolazione. Ne \u00e8 prova l'annuale \"Rapporto Italia\" dell'Eurispes che vede l'Arma come l'istituzione pi\u00f9 amata dagli italiani.\nNegli ultimi decenni, i carabinieri sono coinvolti come protagonisti di numerose barzellette, mentre un secolo fa, la prima apparizione dei carabinieri in un romanzo, nel \"Pinocchio\" di Carlo Collodi, aveva rappresentato uno scandalo (essendo la prima opera letteraria \"leggera\" in cui venissero rappresentati).\nRadio.\nRai Radio e la Banda dell\u2019Arma dei Carabinieri hanno inaugurato il 17 dicembre 2021 una collaborazione musicale partendo con un concerto evento in onda in diretta su Rai Radio Tutta Italiana e Rai GrParlamento e in seguito saranno disponibili una serie di contenuti podcast direttamente su Rai Play Sound.\nStampa e pubblicazioni.\nL'Arma, in buona parte tramite l'Ente editoriale per l'Arma dei carabinieri costituito nel 1975, cura la redazione e la pubblicazione di riviste e libri (oltre sessanta volumi) legati all'Istituzione nei suoi vari aspetti e nel corso degli anni ha pubblicato cartoline, francobolli, schede telefoniche, monete e cofanetti musicali. Pubblicazioni:\nServizi al Cittadino.\nIn caso di emergenza, per contattare i Carabinieri \u00e8 sufficiente comporre su qualsiasi apparecchio telefonico il numero 112 (senza alcun costo), tranne nelle regioni in cui \u00e8 attivo il Numero unico di Emergenza.\nNuove tecnologie.\nNel 2010 l'Arma ha pubblicato su iTunes una propria applicazione per iOS, iCarabinieri, con cui \u00e8 possibile localizzare le stazioni carabinieri pi\u00f9 vicine alla propria posizione GPS, avere informazioni sugli indirizzi e i numeri telefonici, trovare l'itinerario pi\u00f9 breve per una stazione selezionata. L'applicazione si avvale delle mappe di Google Maps. Nel 2012 \u00e8 seguita la versione per Android..\nDenominazione nelle lingue minoritarie d'Italia.\nNelle regioni italiane a statuto speciale che beneficiano di un regime di bilinguismo, la denominazione \"Carabinieri\" \u00e8 stata resa:\nIl Principato di Monaco \u00e8 dotato di un proprio corpo di carabinieri, la Compagnia dei carabinieri del principe, mutuato dallo Stato sabaudo di cui quello monegasco era un tempo un'enclave."}
{"id": "1924886", "revid": "1305772", "url": "https://it.wikipedia.org/wiki?curid=1924886", "title": "Chamicuro", "text": ""}
{"id": "1924890", "revid": "538762", "url": "https://it.wikipedia.org/wiki?curid=1924890", "title": "Elbrus", "text": ""}
{"id": "1924892", "revid": "17654", "url": "https://it.wikipedia.org/wiki?curid=1924892", "title": "Washington Times", "text": ""}
{"id": "1924903", "revid": "172126", "url": "https://it.wikipedia.org/wiki?curid=1924903", "title": "Gemelli monocoriali", "text": ""}
{"id": "1924904", "revid": "172126", "url": "https://it.wikipedia.org/wiki?curid=1924904", "title": "Gemelli identici", "text": ""}
{"id": "1924909", "revid": "281652", "url": "https://it.wikipedia.org/wiki?curid=1924909", "title": "Whore - puttana", "text": ""}
{"id": "1924915", "revid": "287204", "url": "https://it.wikipedia.org/wiki?curid=1924915", "title": "Scandix", "text": "Scandix \u00e8 un genere di piante della famiglia delle Apiacee, diffuso nella regione del bacino del Mediterraneo e del Medio Oriente.\nTassonomia.\nIl genere comprende le seguenti specie e sottospecie:\nLe specie \"S. australis\" e \"S. pecten-veneris\" sono presenti nella flora italiana.\nAlcune specie in passato attribuite a questo genere sono oggi attribuite a generi affini: p.es. \"Anthriscus\", \"Chaerophyllum\".\nCollegamenti esterni.\nInformazioni e foto sul genere \"Scandix\" nella flora italiana"}
{"id": "1924916", "revid": "1543377", "url": "https://it.wikipedia.org/wiki?curid=1924916", "title": "Aleksandr Petrovi\u010d Sumarokov", "text": "Fu uno degli esponenti russi del neoclassicismo e fra i padre del teatro classico in Russia. Scrisse fra l'altro liriche d'amore, elegie, romanze, odi, favole ed epigrammi.\nBiografia.\nNacque a San Pietroburgo nel 1717 da una famiglia benestante di Mosca.\nConclusi gli studi intorno al 1740, ricopr\u00ec incarichi di prestigio nelle alte sfere amministrative, al servizio di tre diversi capi russi: infatti, lavor\u00f2 dapprima sotto la zarina Anna I di Russia, per un breve periodo fu nelle mani di Ivan VI; quindi, si adoper\u00f2 per pi\u00f9 di un decennio al seguito dell'imperatrice Elisabetta di Russia, nelle vesti del direttore del primo teatro stabile russo (dal 1756 al 1761), prima di essere allontanato per via delle sue tendenze antitiranniche da Caterina II, trascorrendo gli ultimi anni in totale miseria e dimenticato da tutti.\nFu l'editore della rivista \u00ab Trudoljubimaja p\u010dela \u00bb (\"L'ape laboriosa\", 1759): tra i redattori spicca il nome di Aleksandr Onisimovi\u010d Ablesimov.\n\u00c8 citato come massone nei registri del 1756. \nLa poetica.\nNella sua carriera di poeta-scrittore Sumarokov non trascur\u00f2 alcuno stile poetico. Fu autore di nove tragedie: tutte improntate al pi\u00f9 rigido classicismo, poich\u00e9 furono scritte in esapodia giambica (solitamente caratteristica metrica del poema epico russo) a rima baciata, attenendosi alla teoria dei tre stili letterari (alto, medio e basso) di Michail Vasil'evi\u010d Lomonosov. Inoltre, le sue tragedie ebbero tutte un numero ridotto di personaggi ma \u2013 fatto da non sottovalutare \u2013 ogni figura rappresentata da Sumarokov era portatrice di un'idea salda o di un principio morale. Perch\u00e9 il raggiungimento del bene attraverso la morale a livello privato e la politica a livello pubblico fu fondamentale nella poetica di Sumarokov.\nNell'estetica delle sue opere elabora le norme del classicismo: il dominio della ragione, il concetto di bene sociale e privato e le passioni come generatrici di caos.\nLe sue nove tragedie, su temi della storia e della leggenda russa, furono composte secondo i modelli francesi di Racine e Corneille, oltre che a ispirarsi a Metastasio e a Voltaire. Generalmente, nelle sue opere prevalse la figura del sovrano malvagio che ostacola la felicit\u00e0 di una coppia di innamorati, trasformando il suo legittimo potere in pura tirannia. Pertanto, non fu affatto casuale che i suoi personaggi spesso sono tratti dalla storia russa, evidentemente a sottolineare la situazione oppressiva imposta dallo Zar.\nNel 1744 la sua notoriet\u00e0 fu all'apice, tanto da potergli consentire di sfidare Lomonosov e Vasilij Kirillovi\u010d Tredjakovskij in una tenzone letteraria: i tre poeti pubblicarono anonimamente la propria traduzione del Salmo 143 dove spett\u00f2 ai lettori la scelta del migliore (sfida vinta da Lomonosov).\nNota era la sua divergenza di idee con il maestro Lomonosov: egli prediligeva la stilistica e la forma del linguaggio al contrario di Sumarokov che violava le norme del classicismo, soprattutto per quanto riguarda lo stile, preferendo la trasmissione del linguaggio. Infatti, ricercava una lingua priva di ambiguit\u00e0, semplice, piana e soprattutto unitaria e capace di esprimere qualunque cosa. Us\u00f2 spesso il verso \"alessandrino\". Nei suoi brani fu palese il diretto appello al sovrano per la richiesta dei diritti dei nobili piccoli e medi (i cosiddetti \"dvorjane\" erano i proprietari terrieri nobili dell'istituto delle \"pomest'e\"). Ovvero sollecitava la libert\u00e0 negli affari di questi ultimi, la tutela dei loro averi, e pi\u00f9 attenzione e giustizia nell'apparato burocratico.\nA dimostrazione di ci\u00f2, ecco che Sumarokov rivolse a Caterina II-Astraea (1762) una lista di \"desiderata\" in forma apologica:\nAll'inizio del 1763, appena incoronata, Caterina II organizz\u00f2 un grandioso spettacolo teatralizzato come primo evento della sua politica culturale. Accanto alla mascherata in forma di processione \u2013 denominata la \"Minerva Trionfante\" (versi di Michail Matveevi\u010d Cheraskov, cori di Sumarokov e regia di F\u00ebdor Grigor'evi\u010d Volkov, in programma nel \"Teatro di Mosca\") \u2013, Sumarokov, se da un lato voleva rappresentare i vizi che la nuova corte della Zarina avrebbe soppresso (ovvero la confusione, lo sfruttamento, la pessima burocrazia, ecc..), dall'altro lato tentava di esprimere il senso del trionfo e dell'elogio verso la nuova Corte, introducendo appositamente nello spettacolo una sua ode dal titolo \"Coro al mondo rovesciato\" (; ingl. \"Chorus to the Perverted World\").\n\"Coro al mondo rovesciato\" in sostanza illustrava un mondo dove non vi era la corruzione o la falsit\u00e0; parlava di una corte estranea all'ipocrisia, di burocrati estranei alle ruberie, di un commercio trasparente, di una servit\u00f9 della gleba esercitata con moderazione, di libert\u00e0 di pensiero e di religione e di una societ\u00e0 istruita, dove tutti i figli dei nobili andavano regolarmente a scuola. Le speranze di Sumarokov vennero per\u00f2 subito sconfitte da Caterina II con la censura della sua opera, poich\u00e9 portatrice di ideali rivoluzionari.\nDelle dodici commedie, scritte da Sumarokov nell'arco di ventidue anni aspirando forse di diventare l'emulo russo di Moli\u00e8re, vanno ricordate almeno \"Il tutore\" (Opekun, 1765), \"La lite inutile\" (Pustaja ssora, 1769), \"Il cornuto immaginario\" (Rogonosec po voobra\u017eeniju, 1772)."}
{"id": "1924918", "revid": "149587", "url": "https://it.wikipedia.org/wiki?curid=1924918", "title": "Egitto alle Olimpiadi", "text": ""}
{"id": "1924920", "revid": "149587", "url": "https://it.wikipedia.org/wiki?curid=1924920", "title": "Argentina alle Olimpiadi", "text": ""}
{"id": "1924921", "revid": "149587", "url": "https://it.wikipedia.org/wiki?curid=1924921", "title": "Brasile alle Olimpiadi", "text": ""}
{"id": "1924922", "revid": "149587", "url": "https://it.wikipedia.org/wiki?curid=1924922", "title": "Colombia alle Olimpiadi", "text": ""}
{"id": "1924923", "revid": "339392", "url": "https://it.wikipedia.org/wiki?curid=1924923", "title": "Stati Uniti alle Olimpiadi", "text": ""}
{"id": "1924924", "revid": "196390", "url": "https://it.wikipedia.org/wiki?curid=1924924", "title": "Bosnia-Erzegovina alle Olimpiadi", "text": ""}
{"id": "1924925", "revid": "149587", "url": "https://it.wikipedia.org/wiki?curid=1924925", "title": "Croazia alle Olimpiadi", "text": ""}
{"id": "1924927", "revid": "149587", "url": "https://it.wikipedia.org/wiki?curid=1924927", "title": "Francia alle Olimpiadi", "text": ""}
{"id": "1924928", "revid": "149587", "url": "https://it.wikipedia.org/wiki?curid=1924928", "title": "Germania alle Olimpiadi", "text": ""}
{"id": "1924929", "revid": "149587", "url": "https://it.wikipedia.org/wiki?curid=1924929", "title": "Italia alle Olimpiadi", "text": ""}
{"id": "1924930", "revid": "149587", "url": "https://it.wikipedia.org/wiki?curid=1924930", "title": "Lettonia alle Olimpiadi", "text": ""}
{"id": "1924932", "revid": "149587", "url": "https://it.wikipedia.org/wiki?curid=1924932", "title": "Montenegro alle Olimpiadi", "text": ""}
{"id": "1924933", "revid": "149587", "url": "https://it.wikipedia.org/wiki?curid=1924933", "title": "Portogallo alle Olimpiadi", "text": ""}
{"id": "1924934", "revid": "149587", "url": "https://it.wikipedia.org/wiki?curid=1924934", "title": "Romania alle Olimpiadi", "text": ""}
{"id": "1924935", "revid": "149587", "url": "https://it.wikipedia.org/wiki?curid=1924935", "title": "Russia alle Olimpiadi", "text": ""}
{"id": "1924936", "revid": "149587", "url": "https://it.wikipedia.org/wiki?curid=1924936", "title": "Serbia alle Olimpiadi", "text": ""}
{"id": "1924937", "revid": "149587", "url": "https://it.wikipedia.org/wiki?curid=1924937", "title": "Germania Est alle Olimpiadi", "text": ""}
{"id": "1924938", "revid": "149587", "url": "https://it.wikipedia.org/wiki?curid=1924938", "title": "Jugoslavia alle Olimpiadi", "text": ""}
{"id": "1924939", "revid": "149587", "url": "https://it.wikipedia.org/wiki?curid=1924939", "title": "Serbia e Montenegro alle Olimpiadi", "text": ""}
{"id": "1924965", "revid": "124564920", "url": "https://it.wikipedia.org/wiki?curid=1924965", "title": "Evgenij Pa\u0161utin", "text": "\u00c8 il fratello maggiore di Zachar Pa\u0161utin.\nCarriera da allenatore.\nDopo quindici anni trascorsi in Russia ad allenare diversi club, per la stagione 2018/19 firma un contratto con la Pallacanestro Cant\u00f9. Esordisce in campionato il 6 ottobre 2018 con una sconfitta ad Avellino. Dopo tre vittorie consecutive, Pasutin incappa in una striscia di otto sconfitte consecutive. Chiude il girone d'andata con cinque vittorie e dieci sconfitte. Proprio mentre sembrava avere riportato la squadra sui binari giusti, vincendo le prime due gare del girone di ritorno, il coach russo abbandona senza apparente motivo il club. La stessa societ\u00e0 canturina, in un suo comunicato stampa, afferma testualmente che \"l\u2019allenatore Evgeny Pashutin si \u00e8 assentato da Cant\u00f9 senza alcuna autorizzazione\". Dopo questo suo spontaneo allontanamento, Pashutin torna ad allenare l'Avtodor Saratov."}
{"id": "1924967", "revid": "1776051", "url": "https://it.wikipedia.org/wiki?curid=1924967", "title": "Giuseppe Borgnini", "text": "Fu senatore del Regno d'Italia nella XVI legislatura."}
{"id": "1924969", "revid": "61051", "url": "https://it.wikipedia.org/wiki?curid=1924969", "title": "Elisa Bartoli", "text": "Carriera.\nClub.\nElisa Bartoli \u00e8 cresciuta calcisticamente nella Roma Calcio Femminile, tra le cui file ha disputato sei campionati, passando nel giro di tre anni dalla Serie B alla Serie A, passando dalla Serie A2. Nell'estate 2012 ha lasciato la capitale per trasferirsi in Sardegna per vestire la maglia della . Con la societ\u00e0 sarda ha vinto uno scudetto nella stagione 2012-2013 e due Supercoppe.\nNell'estate 2015, a seguito della mancata iscrizione della Torres alla Serie A, Elisa Bartoli ha trovato un accordo con la societ\u00e0 bergamasca del . Nel 2016 \u00e8 entrata a far parte della Fiorentina con cui ha vinto uno scudetto e ben due volte la Coppa Italia. Nel 2018 ritorna nella capitale con la maglia della Roma, divenendone anche il primo storico capitano. Con le giallorosse vince nuovamente la Coppa Italia, il 30 maggio del 2021.\nNazionale.\n\u00c8 stata convocata per rappresentare l'Italia nella nazionale Under-17 in occasione della prima fase di qualificazione all'edizione 2008 del campionato europeo di categoria, facendo il suo debutto in un torneo ufficiale UEFA il 5 novembre 2007, nella partita vinta per 6-2 sulle pari et\u00e0 della Bielorussia. Con la maglia delle Azzurrine U-17 ha totalizzato 3 presenze in competizioni ufficiali UEFA.\nGrazie alle sue prestazioni, il commissario tecnico Corrado Corradini l'ha convocata nella nazionale Under-19 e l'ha inserita nella rosa della squadra che ha partecipato alle fasi finali di Francia 2008, 11\u00aa edizione del Campionato europeo di calcio femminile Under-19, formazione con la quale \u00e8 riuscita a vincere il torneo e ad aggiudicare il primo titolo alla nazionale giovanile italiana. In competizioni ufficiali UEFA con la Maglia delle Azzurrine U-19, fino al 2010, Bartoli ha totalizzato 17 presenze siglando 2 reti.\nNel 2011 la sua prima convocazione nella nazionale maggiore, nel raduno di Abano Terme dove il ct Pietro Ghedin preparava la squadra per le impegnative partite contro gli Stati Uniti d'America per aggiudicarsi ai play-off un posto nella fase finale dei Mondiali 2011, impresa non riuscita per la doppia vittoria delle statunitensi per 1-0 sia nella partita di andata che per quella di ritorno.\nNel novembre 2016 viene inserita nella lista delle giocatrici convocate per il \"Torneo Internazionale Manaus 2016\", in programma dal 7 al 18 dicembre 2016. Nel 2019 viene inserita dalla ct Milena Bertolini nella lista delle convocate per la coppa del mondo, competizione dove l'Italia \u00e8 stata eliminata dall'Olanda ai quarti di finale. \nStatistiche.\nPresenze e reti nei club.\n\"Statistiche aggiornate all'11 settembre 2021.\""}
{"id": "1924970", "revid": "339392", "url": "https://it.wikipedia.org/wiki?curid=1924970", "title": "Evgeniy Pashutin", "text": ""}
{"id": "1924971", "revid": "110157", "url": "https://it.wikipedia.org/wiki?curid=1924971", "title": "Dortmunder Actien Brauerei", "text": "La DAB, Dortmunder Actien Brauerei, \u00e8 un birrificio tedesco della citt\u00e0 di Dortmund, fondato nel 1868 dagli imprenditori Laurenz Fischer, Heinrich Mauritz e Friedrich Mauritz, insieme al mastro birraio Heinrich Herberz. In origine la denominazione era \"Bierbrauerei Herberz &amp; Co.\".\nStoria.\nGrazie al costante miglioramento degli affari, la societ\u00e0 si ingrandi velocemente e nel 1872 cambi\u00f2 il suo nome in \"Dortmunder Actien Brauerei\". Nel 1879, la societ\u00e0 inizi\u00f2 ad esportare la sua birra a livello internazionale in Olanda, Belgio, Francia, India, Giappone e Australia.\nNel 1881 l'ingegnere Carl von Linde forn\u00ec al birrificio una delle sue macchine frigorifere, dando il via ad un boom della birra a bassa fermentazione. Nel 1893, il birrificio si dot\u00f2 di un laboratorio chimico. Nel 1917 nonostante il crollo della produzione di birra dovuto alla prima guerra mondiale, il birrificio ebbe un proprio collegamento ferroviario. Nel 1949, dopo la quasi totale distruzione di Dortmund nel corso della seconda guerra mondiale, la fabbrica di birra fu completamente ricostruita.\nDal 1959 al 1963, la DAB pass\u00f2 dalle vecchie botti di legno a quelle di alluminio. Nel 1971 acquist\u00f2 un concorrente locale, la fabbrica di birra Hansa. Sul suo terreno fu costruita una nuova moderna fabbrica di birra, terminata nel 1983, che all'epoca era la pi\u00f9 grande della regione della Ruhr. Tuttavia, il costo di acquisizione di Hansa fu notevole, e grav\u00f2 sul bilancio dell'azienda negli anni successivi. Decisioni discutibili prese da parte del management della societ\u00e0 nel 1990 aggravarono la situazione, portando ad un crollo dei marchi aziendali. Anche l'acquisizione dei marchi di un altro concorrente locale in difficolt\u00e0 economiche, il birrificio Kronen, non ha potuto invertire il trend al ribasso dell'azienda che rimane l'ultimo birrificio di Dortmund, una volta la maggiore citt\u00e0 tedesca produttrice di birra.\nIl maggior azionista della societ\u00e0 \u00e8 oggi il gruppo Radeberger, che fa parte della Holding Oetker, protagonista dell'industria alimentare tedesca.\nDAB produce le seguenti birre da gustare a temperatura 8-10\u00a0\u00b0C:\nDortmunder Hansa.\n Dortmunder Hansa \u00e8 il marchio delle birre prodotte dalla \"Dortmunder Hansa Brewery\", una divisione della \"Dortmunder Actien Brauerei\". La sua popolarit\u00e0 \u00e8 dovuta in parte al suo prezzo economico. \nHansa produce una grande variet\u00e0 di birre:\nData la sua economicit\u00e0 la Hansa Pils \u00e8 spesso utilizzata per preparare la Radler."}
{"id": "1924983", "revid": "1543377", "url": "https://it.wikipedia.org/wiki?curid=1924983", "title": "Luigi Pirotta", "text": "Biografia.\nFu sovrintendente dell'Archivio Storico Capitolino e della Biblioteca Romana, nonch\u00e9 vice segretario dell'Accademico di San Luca s socio onorario e membro corrispondente vari istituzioni fra le quali l'Enciclopedia Britannica. Il Sistema Bibliotecario Nazionale italiano lo indica come autore di una quarantina di opere.\nFu tra i Capi del CNGEI che, all'avvento del fascismo, rimasero in carica fino all'ultimo per diramare alle sezioni l'ordine di scioglimento (31 marzo 1927). All'epoca era \"Commissario Centrale\", mentre il \"Segretario Generale\" era Gino Massano e il \"Vice Capo Scout\" Carlo Ratti.\n\"Volpe Azzurra\", questo il suo totem, dal 1928 tent\u00f2 di riunire i \"Vecchi Lupi\" e i seniores in una nuova associazione clandestina, il Lupercale, prototipo delle molteplici forme che assunsero i vari gruppi di esploratori per poter continuare la loro attivit\u00e0 scout durante il periodo della Giungla Silente e di cui Luigi Pirrotta divenne il riferimento principale.\nNel 1929 le autorit\u00e0 di pubblica sicurezza, venute in sospetto, avevano dato il via ad un'inchiesta in tutta Italia. Furono schedati i nomi di tutti gli iscritti all'istituzione e su di loro furono raccolte notizie ed informazioni e gli aderenti furono convocati, interrogati e perquisiti. Tra il 1931 e il 1932 la polizia impose lo scioglimento del Lupercale. Nel 1933 Pirotta fu diffidato dalla polizia ed espulso dall'amministrazione del Governatorato di Roma, di cui dal 1928 era vice segretario, per reato contro il capo del governo. Dopo nove mesi di disoccupazione ed a seguito di una nuova inchiesta disposta dal Ministero dell'Interno veniva riammesso in servizio, ma perdeva ogni anzianit\u00e0 ed emolumento.\nIl 21 giugno 1944 gli scout si ritrovarono e fu costituito un \"Comitato centrale provvisorio\" del quale Pirotta fu presidente. Il 9 ottobre dello stesso anno Guido De Ruggiero, allora ministro della Pubblica Istruzione, accett\u00f2 di ricoprire la carica di presidente del CNGEI Il 4 novembre 1945 l'assemblea dei delegati al IV congresso del CNGEI nominava Luigi Pirotta \"Capo Scout nazionale\".\nPirotta nei primi anni del dopoguerra attu\u00f2 varie iniziative per le ripresa delle attivit\u00e0 di CNGEI, tra le quali la costituzione di una commissione per la preparazione di un nuovo regolamento, che approv\u00f2 e fece diffondere nel 1949. In questo contesto riscrisse anche la \"Legge\" e la \"Promessa scout\", che da allora sono rimaste invariate. Rappresent\u00f2 l'associazione in tutte le \"Conferenze Internazionali Scout\" e la guid\u00f2 al Jamboree della Pace di Moisson (1947) ed a quello di Bad Ischl (1951).\nLasciando l'incarico scrisse \"Dopo centodue mesi di cacciascendo dalla Rupe del Consiglio (\u2026) ho ubbidito al comandamento di Pap\u00e0 Akela, ho preso la guida dell'Istituzione nel baratro del 1944 e l'ho guidata fino alla celebrazione del suo quarantesimo anno di vita\", riferendosi a Roberto Villetti."}
{"id": "1924989", "revid": "767487", "url": "https://it.wikipedia.org/wiki?curid=1924989", "title": "Eva (film 1962)", "text": "Eva \u00e8 un film del 1962 diretto da Joseph Losey, basato sul romanzo \"Eve\" di James Hadley Chase.\nTrama.\nUno scrittore inglese raggiunge il successo grazie ad un'opera largamente plagiata. Francesca, prima fidanzata e poi moglie dello scrittore, sar\u00e0 spinta al suicidio dalla condotta ambigua e spietata del marito. Eva invece, una squillo d'alto bordo, far\u00e0 perdere la testa all'uomo sino a ridurlo ad uno stato di schiavit\u00f9."}
{"id": "1924990", "revid": "287204", "url": "https://it.wikipedia.org/wiki?curid=1924990", "title": "Hellingen", "text": "Hellingen \u00e8 una frazione della citt\u00e0 tedesca di Heldburg.\nStoria.\nIl 1\u00ba gennaio 2019 il comune di Hellingen venne aggregato alla citt\u00e0 di Heldburg."}
{"id": "1924991", "revid": "287204", "url": "https://it.wikipedia.org/wiki?curid=1924991", "title": "Vixia de Herbeira", "text": ""}
{"id": "1924994", "revid": "1428919", "url": "https://it.wikipedia.org/wiki?curid=1924994", "title": "\u00d3l\u00e1fr \u00de\u00f3r\u00f0arson", "text": "Era chiamato anche \u00d3l\u00e1fr hv\u00edtask\u00e1ld, cio\u00e8 \"\u00d3l\u00e1fr lo scaldo bianco\", in contrasto con uno scaldo suo contemporaneo chiamato \u00d3l\u00e1fr svartask\u00e1ld (\"\u00d3l\u00e1fr lo scaldo nero\"). \u00d3l\u00e1fr era il figlio del fratello di Snorri Sturluson e trascorse la sua giovinezza in casa di Snorri dove ebbe una parte importante della sua educazione di storico; particolarmente importante fu il suo \"Trattato sulla Grammatica\".\nDopo la morte di suo padre nel 1237, egli viaggi\u00f2 in Norvegia, dove risiedette alla corte di re Haakon IV e dello jarl Skule B\u00e5rdsson, prima di andare in Danimarca dal suo re Valdemaro I; probabilmente visit\u00f2 anche re Erik XI di Svezia. Nel 1240 serv\u00ec re Haakon come huscarl nella Battaglia di Oslo.\nTornato in Islanda, egli fu il l\u00f6gs\u00f6guma\u00f0ur dell'isola tra il 1252 e il 1256. Divenne uno scaldo famoso e compose poemi sui tre re scandinavi che furono parzialmente inclusi nella \"Kn\u00fdtlinga saga\", composta probabilmente con materiale che aveva raccolto in Danimarca."}
{"id": "1924996", "revid": "287204", "url": "https://it.wikipedia.org/wiki?curid=1924996", "title": "Olafr Thordarson", "text": ""}
{"id": "1924997", "revid": "114325", "url": "https://it.wikipedia.org/wiki?curid=1924997", "title": "\u00d3l\u00e1fr hv\u00edtask\u00e1ld", "text": ""}
{"id": "1924998", "revid": "287204", "url": "https://it.wikipedia.org/wiki?curid=1924998", "title": "Olafr hvitaskald", "text": ""}
{"id": "1924999", "revid": "114325", "url": "https://it.wikipedia.org/wiki?curid=1924999", "title": "\u00d3l\u00e1fr lo scaldo bianco", "text": ""}
{"id": "1925000", "revid": "287204", "url": "https://it.wikipedia.org/wiki?curid=1925000", "title": "Olafr lo scaldo bianco", "text": ""}
{"id": "1925006", "revid": "767487", "url": "https://it.wikipedia.org/wiki?curid=1925006", "title": "La voce senza volto", "text": "La voce senza volto \u00e8 un film del 1939 diretto da Gennaro Righelli."}
{"id": "1925007", "revid": "167951", "url": "https://it.wikipedia.org/wiki?curid=1925007", "title": "Voce senza volto", "text": ""}
{"id": "1925010", "revid": "2154638", "url": "https://it.wikipedia.org/wiki?curid=1925010", "title": "San Michele (Messina)", "text": "San Michele \u00e8 una frazione collinare della V circoscrizione del comune di Messina, distante circa 3\u00a0km dal centro cittadino, nella vallata del torrente omonimo, affluente del torrente Giostra.\nToponimo.\nIl paese deve il suo al culto di San Michele, a cui \u00e8 dedicata la chiesa del villaggio.\nStoria.\nLa localit\u00e0 di San Michele \u00e8 citata in un documento medievale del 31 gennaio 1270 (\"In Lomaria Sancti Michaelis Iuxta Vineam Eiusdem Ecclesiae\"- tabulario S. Maria di Malfin\u00f2), costituito dall'atto di divisione dei beni del giudice Ruggero Bonifacio in cui \u00e8 elencata, appunto, tra i beni, una vigna sita nella fiumara di San Michele.\nIl villaggio ha per\u00f2 origini molto pi\u00f9 antiche, in quanto essendo posto dopo il valico dei monti Peloritani, era luogo di sosta prima di arrivare a Messina.\nBisogna giungere all'anno 1518 per ritrovare altre tracce storiche del paese, allorch\u00e9 venne costruita dai Cavalieri di Malta la prima chiesa del villaggio dedicata a San Michele.\nPrima di questa data, gli abitanti si riunivano in una cappelletta dedicata a Santa Domenica.\nNell'archivio parrocchiale si conserva un registro dell'epoca, attestante il nome della santa.\nLa peste del 1743 non risparmi\u00f2 i coloni del torrente San Michele, che secondo il computo dello studioso Domenico Gallo, di 168 abitanti, ne perirono 20.\nI cadaveri furono sepolti attorno alla chiesetta di San Michele, all'esterno di essa, ed essendo giustamente terrorizzati gli animi, si viet\u00f2 ai contadini, sotto pena di scomunica \u201cipso facto\u201d, di scavare il terreno che recingeva il tempio sino a 8 palmi.\nNel 1744 la chiesa venne restaurata e ristrutturata; e nel 1814 ampliata secondo il progetto di Andrea Arena.\nNel 1863, un'alluvione fece gravissimi danni al villaggio e lo straripamento del torrente caus\u00f2 l'interramento delle case e della chiesa, che venne poi riedificata.\nUn quadro del secolo XVI, raffigurante la Madonna, posto sull'altare maggiore, fu distrutto da un incendio, il 2 luglio 1890; e il Comune don\u00f2 un quadro raffigurante \u201cSan Francesco di Paola\u201d del pittore Letterio Subba (Messina 1787-1868).\nDopo il disastroso terremoto del 1908 la parrocchia, gravemente danneggiata nelle parti alte, fu chiusa al culto. La chiesa nel 1933 rischi\u00f2 di essere demolita per far posto ad una nuova costruzione gi\u00e0 progettata, ma per opera dei Padri del collegio di Sant'Ignazio fu ricostruita e consacrata il 3 agosto 1940.\nChiesa.\nLa chiesa del villaggio \u00e8 dedicata a San Michele.\nRicostruita nel 1940 (vedi sopra), al suo interno si trovano, in due nicchie, una statuetta di San Luigi e di Santa Lucia, e un dipinto (olio su tela) del 1802 con, a tratto delicato, la Madonna del Rosario tra San Domenico e Sant'Antonio e le anime del Purgatorio.\nNella parte inferiore della tela, leggiamo che fu commissionata, in segno di devozione, da un certo Giuseppe Giacobello e che sub\u00ec un intervento di restauro nel 1976.\nLa statua del santo patrono (San Michele) \u00e8 un'opera del 1887 di Gaetano Pettinato.\nLa statua lignea della Madonna del Rosario, sostituisce l'originale in tela pesta del 1881.\nRecentemente la vecchia statua della Madonna \u00e8 stata riportata in chiesa e posta nel salone parrocchiale, in attesa di essere restaurata.\nCostruzioni di pregio storico.\nRisalendo il torrente, a sinistra, si erge su un poggio \u201cVilla Natoli\u201d una residenza neogotica di fine ottocento, appartenuta prima ai marchesi Cardillo e acquistata poi dai baroni Natoli; che si presenta, oggi in un precario stato di conservazione; nonostante sia un edificio di pregio architettonico, sottoposta al vincolo dei Beni Culturali.\nAttorno alla villa \u00e8 ancora possibile vedere delle fontane ottocentesche, la parete e la grotta; di pregio \u00e8 lo cosiddetta \u201cFontana ad onde\u201d caratterizzata da graziose onde risaltate."}
{"id": "1925015", "revid": "3115", "url": "https://it.wikipedia.org/wiki?curid=1925015", "title": "H\u00e1konar saga H\u00e1konarsonar", "text": "La H\u00e1konar saga H\u00e1konarsonar (\"Saga di Haakon Haakonsson\") \u00e8 una saga dei re norrena che narra la vita e il regno di re Haakon Haakonsson di Norvegia. La saga fu scritta dallo storico e condottiero islandese Sturla \u00de\u00f3r\u00f0arson negli anni Sessanta del Duecento; Sturla era alla corte del figlio di Haakon, Magnus, quando venne a sapere della sua morte, e si dice che Magnus commission\u00f2 immediatamente a Sturla una saga su suo padre. Questa saga \u00e8 la fonte principale della nostra conoscenza della storia della Norvegia tra il 1217 (ascesa di Haakon) e il 1263 (sua morte).\nBrevi parti della saga che concernevano la campagna di Haakon in Scozia nel 1263 furono tradotte in inglese da James Johnstone e stampate nel 1782, e ristampate nel 1882; l'intera saga fu tradotta in inglese da G. W. Dasent nel 1894 e ristampata nel 1964."}
{"id": "1925018", "revid": "287204", "url": "https://it.wikipedia.org/wiki?curid=1925018", "title": "Hakonar saga Hakonarsonar", "text": ""}
{"id": "1925020", "revid": "114325", "url": "https://it.wikipedia.org/wiki?curid=1925020", "title": "Saga di Haakon Haakonsson", "text": ""}
{"id": "1925022", "revid": "767487", "url": "https://it.wikipedia.org/wiki?curid=1925022", "title": "Ti amer\u00f2... fino ad ammazzarti", "text": "Ti amer\u00f2... fino ad ammazzarti (\"I Love You to Death\") \u00e8 un film del 1990 diretto da Lawrence Kasdan. La pellicola si ispira ad un reale fatto di cronaca accaduto ad Allentown (Pennsylvania) nel 1984.\nTrama.\nJoey Boca \u00e8 un pizzaiolo italo-americano, sposato con Rosalia, ha due figli e tradisce la moglie con una donna dopo l'altra.\nUn giorno, Rosalia coglie per caso in flagrante il marito con un'altra donna; disperata, decide di suicidarsi con numerose pillole ma non ci riesce. Decide perci\u00f2 di consultarsi con la madre Nadja ed entrambe decidono di uccidere Joey. Le due donne assoldano un aggressore ma quando questo tenta di colpirlo con una mazza da \"baseball\", Joey reagisce mettendolo in fuga; Nadja decide allora di sabotare l'auto di Joey con una bomba che dovrebbe attivarsi all'accensione ma quando Joey accende il motore la macchina miracolosamente non esplode. Da ultimo Rosalia e Nadja decidono di avvelenare Joey: cucinano degli spaghetti nella cui salsa svuotano interi flaconi di sonnifero ma Joey, anzich\u00e9 morire, finisce solo per addormentarsi profondamente. Rosalia e sua madre decidono di convocare Devo Nod, il ragazzo che lavora nella loro pizzeria, invaghito di Rosalia, e gli chiedono di sparare a Joey mentre dorme. Il ragazzo gli spara alla testa, ma il calibro \u00e8 troppo piccolo, tanto che Joey non se ne accorge nemmeno, e non sentendosela di colpirlo ancora, assolda Harlan e Marlon, due cugini tossicodipendenti per ucciderlo definitivamente. I due gli sparano maldestramente al petto e comunque, di nuovo a causa del piccolo calibro della pistola usata, Joey resta in vita e, addirittura, si alza venendo a salutare gli \"ospiti\", fino a che non viene convinto dalla moglie che la causa del suo malessere \u00e8 da attribuirsi a un virus e quindi portato a letto, nella speranza che dimentichi tutto. I due tossicodipendenti per\u00f2, una volta via, si vantano del gesto nel bar che frequentano e vengono uditi da un delinquente che, una volta arrestato, avverte la polizia in cambio di un accordo; il tenente Schooner e il sergente Wiley vanno a controllare a casa di Joey, che viene ricoverato in ospedale dopo avere trovato il minuscolo foro del proiettile alla testa mentre Rosalia, Nadja, Devo e i due tossicodipendenti vengono arrestati. Joey viene dimesso presto dall'ospedale e capisce che Rosalia sa dei suoi tradimenti; per questo, complice anche un severo rimprovero da parte della propria madre, fa rilasciare tutti e cerca di riconciliarsi con Rosalia, che per\u00f2 non \u00e8 affatto contenta della sua visita, tanto da comunicargli il divorzio; Joey le dichiara il suo amore dicendole di amarla pi\u00f9 di prima e cos\u00ec Rosalia decide di perdonarlo. Da quel momento, Joey sar\u00e0 un marito fedele.\nProduzione.\nIl film contiene camei di Sheryl Lee, Phoebe Cates e del regista stesso nel ruolo dell'avvocato.\nCuriosit\u00e0.\nNella scena iniziale del ristorante, durante i titoli di testa, ci sono tanti riferimenti alla cultura pop italiana ed italo-americana, tra cui il poster della nazionale italiana del Mondiale 1982, dei quadri raffiguranti Papa Giovanni Paolo II, Frank Sinatra, il presidente U.S.A. John Fitzgerald Kennedy, due rappresentazioni sacre e in sotto fondo prima la colonna sonora originale (con una citazione di \"Non Dimenticar di\" Gino Redi) e poi Futura di Lucio Dalla."}
{"id": "1925031", "revid": "1543377", "url": "https://it.wikipedia.org/wiki?curid=1925031", "title": "Shawn Johnson", "text": "Nel 2007 diventa campionessa nel concorso generale ai Mondiali. Nel 2008, durante i Giochi di Pechino, diventa vice campionessa olimpica. Inoltre, vince la medaglia d'oro alla trave e quella d'argento al corpo libero. \u00c8 anche la vincitrice dell'ottava edizione americana di Ballando con le stelle.\nBiografia.\nShawn Johnson nasce a Des Moines, Iowa, ed \u00e8 l'unica figlia di Doug e Teri Johnson. I suoi genitori la iscrivono ad un corso di ginnastica all'et\u00e0 di tre anni, dopo aver notato la vivacit\u00e0 della bambina. Inizialmente rifiutata in una vicina palestra perch\u00e9 giudicata dall'allenatore con poco potenziale, all'et\u00e0 di sei anni Shawn \u00e8 una delle prime iscritte alla scuola di Liang Chow. Fino al 2008 mantiene uno stile di vita molto pi\u00f9 equilibrato rispetto alle tipiche ginnaste d'\u00e9lite. I suoi allenamenti durano infatti solo venticinque ore settimanali, a differenza delle tipiche quaranta ore delle professioniste.\nAl contrario di molti suoi coetanei studia in una scuola pubblica, la \"Valley High School\". \u00c8 presente nell'albo d'oro, partecipa alle partite di calcio e ad altre attivit\u00e0 extracurriculari. Lascia la scuola pubblica nel semestre primaverile dell'anno scolastico 2008-2009 per trasferirsi a Los Angeles, California. Nel 2010 termina il liceo con un insegnante privato.\nCarriera.\nCarriera Junior.\nNel 2004 gareggia alle Olimpiadi Junior. Arriva quarta nel concorso generale, seconda al corpo libero e prima alla trave.\nEssendo troppo giovane non viene convocata nella nazionale statunitense e il suo allenatore, Liang Chow, non ha conoscenze tra lo staff nazionale per poterla aiutare. Nel 2005 il suo allenatore manda a M\u00e1rta K\u00e1rolyi, una coordinatrice del Team Nazionale, un video di Shawn con allegato il messaggio \"Credo che questa ragazza aiuter\u00e0 il team statunitense\". Presto viene invitata a partecipare agli allenamenti della Nazionale.\nInizia a farsi conoscere agli U.S. Classic del 2005, dove si piazza al terzo posto. Alla prima giornata dei Campionati Nazionali dello stesso anno la statunitense si mostra molto nervosa, tanto da cadere negli esercizi di trave e corpo libero, concludendo il concorso generale in decima posizione. Nel 2006 Shawn si presenta nuovamente ai campionati nazionali con nuovi esercizi (tra cui uno jaeger alle parallele asimmetriche e uno tsukahara avvitato al corpo libero) che la portano a conquistare il titolo, vantando un punteggio addirittura maggiore di quello delle senior, facenti parte della categoria superiore.\n2007: Carriera Senior e Mondiali.\nNel 2007 entra a far parte della categoria senior di ginnastica artistica, continuando ad aggiungere nuovi movimenti nei suoi esercizi. Nello stesso anno gareggia nei Tyson American Cup, vincendo la competizione generale individuale. Partecipa anche ai Giochi Panamericani del 2007, vincendo ben quattro medaglie d'oro (con la squadra, nella competizione generale, alla trave e alle parallele asimmetriche) e un argento al corpo libero.\nVince anche la competizione generale ai Visa Championship, battendo le favorite Nastia Liukin e Shayla Worley.\nRappresenta gli Stati Uniti ai Mondiali del 2007 insieme a Nastia Liukin, Shayla Worley, Alicia Sacramone, Ivana Hong e Samantha Peszek. Durante le qualificazioni, riceve un punteggio di 16.250 alla trave, 15.150 al corpo libero, 15.175 al volteggio e, dopo una caduta, 14.625 alle parallele asimmetriche. Gli Stati Uniti finiscono i preliminari alla prima posizione e la statunitense si qualifica al concorso generale individuale al terzo posto e arriva alla finale per la trave e corpo libero.\nPartecipa a tutti e quattro gli eventi finali ed \u00e8 l'unica atleta statunitense che \u00e8 riuscita a fare ci\u00f2. Riceve 15.375 alle parallele asimmetriche e al corpo libero, 15.150 al volteggio. Cade alla trave e finisce l'esercizio con 15.025 punti. La squadra statunitense vince l'oro con 184.400 punti, davanti di 0,950 punti dalla Cina. \u00c8 il secondo oro a squadre vinto dagli Stati Uniti in un Mondiale.\nNella finale del concorso generale, Shawn guadagna 15.175 punti al volteggio, 15,375 alle parallele asimmetriche, 15.900 alla trave e 15.425 al corpo libero. Il suo totale \u00e8 di 61.875 punti ed \u00e8 la quarta atleta americana ad aver vinto un oro al concorso individuale.\nDurante l'evento finale la statunitense gareggia sulla trave, qui cade due volte e finisce l'esercizio con 14.475 punti, ovvero all'ultimo posto. Nel corpo libero esce dalla pedana, ma vince l'oro con 15.250 punti.\n2008: Olimpiadi di Pechino.\nNel marzo del 2008 compete in Coppa America al Madison Square Garden. Al volteggio cade e ottiene 15.175 punti, 15.625 punti alle parallele asimmetriche, 16.325 alla trave e 15.975 al corpo libero. Arriva prima al volteggio, alla trave e al corpo libero, ma non vince l'oro nel concorso generale.\nUna settimana dopo rappresenta gli Stati Uniti a Jesolo contro Italia, Spagna e Polonia. Oltre lei, il team \u00e8 composto da Jana Bieger, Olivia Courtney, Chelsea Davis, Bridget Sloan e Samantha Peszek. Gli Stati Uniti vincono il concorso generale a squadre. Shawn vince inoltre il concorso generale individuale con 61,7 punti.\nIl 7 giugno 2008 compete ai Campionati Nazionali. Con un punteggio di 127,5 punti vince il concorso generale individuale, battendo Nastia Liukin.\nDue settimane dopo vince il concorso generale ai \"Trials Olimpici\" di Filadelfia e anche qui batte Nastia Liukin. Grazie ai loro elevati punteggi vengono immediatamente inserite nella lista delle convocate per le Olimpiadi. Tutte le altre atlete, invece, continuano a partecipare ai campi di selezione.\nAlle Olimpiadi del 2008 gareggia in tutti e quattro gli attrezzi. Gli Stati Uniti vincono la medaglia d'argento nel concorso generale a squadre. L'atleta statunitense vince anche la medaglia d'argento nel concorso generale individuale con 62.725 punti. La sua compagna di stanza Nastia Liukin vince la medaglia d'oro con 63.325 punti. \u00c8 la quarta volta in cui due atlete della stessa nazione si classificano ai primi due posti della classifica. Vince anche la medaglia d'argento al corpo libero e l'oro alla trave.\n2010-2011: Il ritorno.\nNel gennaio 2010, sciando, si rompe il legamento crociato anteriore. Per questo motivo il mese dopo si opera al ginocchio.\nNel maggio dello stesso anno l'atleta annuncia il suo ritorno alla ginnastica artistica, il suo obiettivo \u00e8 quello di entrare nella squadra olimpica statunitense del 2012. Nel mese di agosto viene comunicato che il ginocchio della Johnson ha recuperato bene e che ha imparato nuove abilit\u00e0 per gli attrezzi. Queste abilit\u00e0 vengono poi mostrate tramite un video uscito a settembre 2010.\nTorna a competere nel Covergirl Classic del 2011 e ai Visa Championships.\nNel 2011 diventa un membro ufficiale della nazionale statunitense, in modo da poter competere in gare internazionali.\n2012: Il ritiro dalle competizioni.\nIl 3 giugno, a meno di due mesi dalle Olimpiadi di Londra, annuncia il suo ritiro dalle competizioni professioniste a causa di perduranti problemi ad un ginocchio. \"Ho sempre avuto il desiderio di competere e aiutare la squadra statunitense a queste Olimpiadi. Sfortunatamente \u00e8 diventato ovvio che il mio ginocchio sinistro non \u00e8 in grado di sopportare gli sforzi che la ginnastica gli impone. Tutto ci\u00f2 che posso fare \u00e8 ritirarmi a testa alta e ringraziare chi ha creduto in me.\""}
{"id": "1925032", "revid": "124790962", "url": "https://it.wikipedia.org/wiki?curid=1925032", "title": "Bormio", "text": "Bormio (\"Bormi\" in dialetto bormino, \"Worms im Veltlin\" in tedesco, pronuncia B\u00f3rmio) \u00e8 un comune italiano di abitanti della provincia di Sondrio in Lombardia, situato in alta Valtellina. Situata in posizione strategica per i commerci sin dal Medioevo, \u00e8 ricca di importanti testimonianze architettoniche, artistiche e culturali; ubicata nel Parco Nazionale dello Stelvio, \u00e8 una rinomata localit\u00e0 turistica estiva e invernale che ha ospitato i campionati mondiali di sci alpino nel 1985 e nel 2005. Ospita la sede della Comunit\u00e0 montana Alta Valtellina.\nGeografia fisica.\nTerritorio.\nLa conca di Bormio \u00e8 ampia e luminosa; scavata nei secoli dai ghiacciai e dai corsi d'acqua e in parte colmata dalle alluvioni, \u00e8 circondata da monti che verso nord formano una barriera di calcare e dolomia la cui cima principale \u00e8 la \"Reit\" (3.075\u00a0m). Essa protegge dai venti del Nord. Questa conca caratterizza la zona essendo interamente circondata da valli fluviali.\nVi confluiscono quattro valli: la Valdidentro che la collega al Passo del Foscagno, percorsa dal torrente Viola, la Valfurva che la collega al Passo Gavia, percorsa dal Frodolfo, la Valle del Braulio che la collega al Passo dello Stelvio, e la Valdisotto, nella quale scorre il fiume Adda verso il capoluogo Sondrio.\nDista circa 65\u00a0km da Sondrio, in direzione nord-est.\nBotanica.\nLa presenza degli scarichi delle acque termali (Bagni Vecchi di Bormio) ha fatto s\u00ec che lungo la parete rocciosa sottostante si sia insediata una stazione di Capelvenere (\"Adiantum capillus-veneris\") che \u00e8 la pi\u00f9 alta d'Europa.\nNel parco del Grand Hotel Bagni Vecchi \u00e8 presente una piccola colonia di Pini dell'Engadina (\"Pinus engadiniensis\"), unica all'esterno della valle svizzera. A Bormio il botanico Martino Anzi ha condotto i propri studi sulle piante cryptogamae. Bormio dispone inoltre di un orto botanico tra i maggiori e pi\u00f9 ricchi delle Alpi italiane e non. Ospita moltissime specie e molte sono le iniziative che propone per tutte le et\u00e0.\nStoria.\nIl Bormiese costituisce una regione unitaria le cui caratteristiche fisiche hanno contribuito a determinare un'unica storia, una comune impronta etnografica e condizioni di vita simili.\nLa prima citazione di Bormio nei documenti antichi si ha in una lettera di Cassiodoro.\nDurante il Medioevo Bormio fu sede dell'omonimo Contado, comprendente i territori che corrispondono ai comuni di Valfurva, Valdidentro e Livigno.\nIl Contado, nonostante i tentativi di acquisire il potere dei vescovi di Como e del vescovato di Coira, mantenne la propria indipendenza per circa tre secoli dal X al XIII, allorch\u00e9 fin\u00ec sotto il controllo di Como. Nel 1377, attraverso l'emanazione dell'\"magna charta delle libert\u00e0 bormiensi\", il comune riprese autonomia e ottenne importanti privilegi. Il potere venne affidato al \"Podest\u00e0 di Bormio\". Egli rappresentava l'autorit\u00e0 superiore e godeva di un potere direttivo e costrittivo. Senza di lui gli organi comunali non potevano agire.\nDa allora e per tutti i due secoli successivi, il Contado fu al centro della rotta commerciale che collegava Venezia con il nord Europa. Grazie a posizione strategica e alla possibilit\u00e0 di imporre dazi in via esclusiva sulle merci di l\u00ec in transito, pot\u00e9 svilupparsi economicamente. Nel 1400 la popolazione era di 5.000 abitanti e sul territorio si potevano contare 32 torri.\nLa prosperit\u00e0 dur\u00f2 sino al 1487 quando la localit\u00e0 cadde sotto l'assedio dei Grigioni, divenuti pi\u00f9 potenti in seguito all'accordo delle Tre Leghe. Da quel momento gli Sforza concessero anche alla Repubblica delle Tre Leghe la possibilit\u00e0 di imporre dazi al pari di Bormio. Il Contado, a causa della peste e dell'instabilit\u00e0 politica e militare della zona volse verso il declino e nel 1512 divenne un protettorato sottoposto al dominio delle Tre Leghe.\nDegno di nota fu Gian Giacomo Vismara, podest\u00e0 dal 1495 al 1499, Cavaliere Aulico e Consigliere Segreto del Duca di Milano.\nLa stessa denominazione di \"Magnifica Terra\" o \"Magna Terra di Bormio et honorate valli\", assegnata in passato a tutta la zona, al di l\u00e0 degli aspetti naturali, definisce un territorio circoscritto nella sua autonomia, orgoglioso, sin dai tempi pi\u00f9 lontani, della sua vita sociale.\nCon l'arrivo di Napoleone e la campagna d'Italia termin\u00f2 anche l'indipendenza del Contado di Bormio. Nel 1797, con la Valtellina, venne riunita alla Lombardia e annessa alla Repubblica Cisalpina. Da allora segu\u00ec la stessa sorte della Lombardia, dapprima sotto gli Asburgo poi nel Regno d'Italia.\nEtimologia.\nIl nome Bormio deriva con ogni probabilit\u00e0 dal termine gallico \"bormo\" = \"sorgente calda\" o dal tedesco \"warm\" = caldo, come le acque termali. Infatti, oltre che per lo sci, Bormio \u00e8 nota per le sue terme, citate da Plinio il Vecchio, vissuto nel I secolo d.C. Gli stabilimenti termali sono tre: le Terme di Bormio, che si trovano sul territorio di Bormio, e due stabilimenti, i Bagni Nuovi e i Bagni Vecchi, che si trovano sul territorio della frazione di Premadio del limitrofo comune di Valdidentro.\nGeografia antropica.\nIl comune \u00e8 suddiviso in cinque \"reparti\" (contrade):\nNon comprende frazioni.\nSociet\u00e0.\nLingue e dialetti.\nLa lingua parlata in loco \u00e8 l'italiano.\nNel comune \u00e8 relativamente diffuso anche il dialetto bormino. Quest'ultimo appartiene ai dialetti lombardi alpini ed \u00e8 caratterizzato da tratti arcaici e da una certa somiglianza con la lingua romancia, idioma diffuso nelle vicine valli grigionesi.\nTradizioni e folclore.\nGabin\u00e1t.\nIl Gabin\u00e1t \u00e8 un'antica tradizione in uso nella giornata del 6 di gennaio. Dai vespri della vigilia sino a quelli del giorno dell'Epifania si scatena fra la popolazione locale una vera e propria gara nel prevenire quanti si incontrano col motto \"Gabinat!\". L'obiettivo \u00e8 cogliere di sorpresa qualcuno e dire \"Gabinat!\" prima dell'altro. Colui che \u00e8 stato prevenuto deve \"pagare\" il Gabinat entro il 17 gennaio, giorno di Sant'Antonio, offrendo semplici dolci o una bicchierata. La medesima tradizione \u00e8 presente in Val Camonica.\nGabinat \u00e8 una parola dialettale che deriva dal tedesco \"geben-nacht\" ovvero \"notte dei doni\" e indica il giorno dell'Epifania.\nGeneiron.\nIl Geneiron, \u00e8 un rito di origine precristiana. La tradizione prevede che la sera del 31 gennaio i ragazzi di Bormio transitino per le vie del paese trascinando delle \"tolle\" (contenitori di latta, come ad esempio barattoli, parti di lamiera, etc.) con l'intento di fare baccano per risvegliare la primavera. Adesso i bambini passano nei negozi a ricevere dolciumi, piccoli doni vestendosi \"a la veglia\" (alla vecchia).\nL'\u00e8 fora l'ors de la tana.\nLa tradizione dell'ors de la tana, prevista per il 2 di febbraio, \u00e8 un antico uso della popolazione locale che consiste nel fare uscire qualcuno dalla propria abitazione mediante un pretesto ironico. Il malcapitato viene poi accolto da quanti gli hanno giocato lo scherzo col saluto \"L'\u00e8 fora l'ors de la tana\" (\u00e8 uscito l'orso dalla tana).\nAnche in questo caso, l'uscita dell'\"orso\" dal letargo invernale, vuole significare la fine dell'inverno e annunciare la primavera che \u00e8 alle porte.\nCarneval di Mat.\nIl Carneval di Mat \u00e8 un'antichissima tradizione risalente al Quattrocento. Dal giorno di Sant'Antonio abate e per una settimana intera i \"mat\" (giovani del paese) prendono il potere in paese e sotto il Kuerc incoronano il \"Podest\u00e0 dei Mat\". Il \"bormino\" prescelto non poteva rifiutare l'incarico divenendo il Monarca dei Matti, in tal modo veniva condotto a Palazzo spodestando il vero Podest\u00e0 del Contado. Per sette giorni egli deteneva il potere che gli permetteva di avere \"illimitata giurisdizione\".\nE passava a raccogliere \"denari\" per le vie e le abitazioni dei privati che loro malgrado finanziavano le gozzoviglie dei \"mat\" del carnevale. Il Podest\u00e0 dei Mat in questa settimana attraverso un discorso \"metteva in Piazza\" tutti gli scomodi segreti e gli avvenimenti accaduti durante l'anno. La goliardica settimana terminava ai piedi del Kuerc, ove veniva allestita dagli arlecchini, aiutanti e difensori del Podest\u00e0, una grossa polentata a cui partecipavano i poveri del paese.\nAl termine di questa settimana il Podest\u00e0 dei Mat perdeva i propri poteri e quasi sempre si riduceva in miseria.\nQuesta tradizione venne dapprima abolita nel 1755 da un decreto delle Tre Leghe in quanto il Governo grigionese non tollerava influenze sul potere. Tuttavia la protesta dei bormini, legati a questa secolare tradizione, indusse il governo grigionese nel 1766 a revocare e sostituire il decreto con un altro in cui si diceva che non era intenzione delle Tre Leghe abolire quei divertimenti, purch\u00e9 non si commettessero violenze e soprattutto si rispettasse il Palazzo del Podest\u00e0.\nQuesta tradizione rest\u00f2 quindi sospesa per anni, poi \u00e8 stata per\u00f2 ripresa, e si celebra all'insegna del proverbio \"A Sant'Antoni Abat, al salta fora tucc' i mat\". Cos\u00ec ogni anno il Podest\u00e0 dei mat simbolicamente prende il posto del Sindaco di Bormio per un giorno e l'arlecchino capo, al centro della piazza, legge le lamentele che i cittadini depositano durante l'anno nella \"cassetta dei Mat\", posizionata in un angolo della piazza del Kuerc.\nPalio delle Contrade.\nCome in molti altri paesi, Bormio ha la sua versione del Palio delle Contrade. Si disputa sugli sci, tradizionalmente di fondo, durante il mese di febbraio. Prima della sera, le vie del paese vengono riempite di neve e la sera i concorrenti, divisi per categorie di et\u00e0, gareggiano per simboleggiare e portare punti al proprio reparto. Punti che possono venire anche dall'abbigliamento: chi si veste \"alla vecchia\" porta pi\u00f9 punti al reparto e chi normalmente porta comunque punti per la sua iscrizione. La classifica quindi non porta pi\u00f9 punti a ogni reparto. Il Palio nato nel 1963, \u00e8 diventato una tradizione del paese e ultimamente sono state fatte delle varianti di sci discesa e delle staffette. Rimane una delle tradizioni pi\u00f9 sentite anche per la sana competizione tra i Reparti che spingono ogni anno ad iscriversi dai piccolissimi fino agli ultraottantenni, i veterani della competizione che da quando \u00e8 nata vi hanno sempre partecipato.\nPasquali.\nI Pasquali sono delle portantine allegoriche (carri) a tema religioso. Esse vengono realizzate dai cittadini di Bormio, che divisi in cinque reparti (\"Maggiore\", \"Dossorovina\", \"Buglio\", \"Combo\", \"Dossiglio\"), si sfidano nella sfilata che si svolge il giorno di Pasqua. I carri sono rappresentazioni di valore simbolico religioso, sono composti da portantine in legno, dette \"barelle\", sulle quali vengono poste delle preziose opere artigianali.\nLa lavorazione dei Pasquali ha inizio, gi\u00e0 dopo il Natale, coinvolgono sia grandi sia piccini, e avvengono in assoluta segretezza, per evitare le 'spiate'. La vittoria \u00e8 concessa al Pasquale che ottiene la valutazione migliore sulla base di vari criteri: aspetto estetico, significato religioso e qualit\u00e0 della lavorazione. Ogni Pasquale \u00e8 mirato a trasmettere un messaggio che spazia dalla religione e l'amore di Dio per gli uomini, alla tolleranza nei confronti delle diversit\u00e0, e cos\u00ec via.\nLa tradizione dei Pasquali trae origine dalla vecchia usanza del sacrificio dell'agnello ed \u00e8 presente solo a Bormio e a Roma e da nessun'altra parte. In origine, infatti, il pasquale fu una costruzione sulla quale cittadini dei vari reparti ponevano l'agnello sacrificale da offrire a Dio. La volont\u00e0 di abbellire, addobbando il proprio carro pasquale, trasform\u00f2 questo primordiale uso in una vera e propria competizione che sopravvive sino ai nostri giorni nostri.\nSanta Luzia.\nLa tradizione lombarda di Santa Lucia (in dialetto Santa Luzia) si pratica da tempo anche nel Bormiese: la Santa viene accolta a bordo del suo asinello lungo le vie del paese fino alla Piazza Cavour dove di ferma a distribuire la cupeta, tipico dolce valtellinese a base di miele, ostia e noci insieme a sacchettini di frutta secca. Questo evento si svolge nel tardo pomeriggio del 12 dicembre. Durante la notte tra il 12 e il 13 invece, secondo la tradizione, la Santa porta nelle case dei bambini dei regali sempre molto attesi.\nMedia.\nRadio\nCultura.\nScuole.\nNel territorio comunale sono presenti una scuola primaria, una secondaria di primo grado e un istituto d'istruzione superiore in cui sono presenti liceo scientifico, liceo linguistico, liceo delle scienze umane, Istituto Tecnico Economico e istituto Professionale di Stato Servizi per l'Enogastronomia e l'Ospitalit\u00e0 Alberghiera.\nInfrastrutture e trasporti.\nIl territorio di Bormio \u00e8 attraversato dalla Strada Statale 38 dello Stelvio che, attraverso il Passo dello Stelvio, congiunge Piantedo con Bolzano; nel centro del paese si dirama dalla statale 38 la Strada statale 300 del Passo di Gavia (ex Strada Provinciale 29) che, attraverso l'omonimo passo, conduce a Ponte di Legno.\nLe stazioni ferroviarie pi\u00f9 vicine si trovano a Tirano, poste sulle linee per Sondrio e per Sankt Moritz, negli anni 20 era stata progettata la Ferrovia dello Stelvio che avrebbe raggiunto Bormio e, da qui, la Val Venosta, senza per\u00f2 essere mai realizzata. Nel 2015 \u00e8 stato annunciato che \u00e8 in fase di ideazione un progetto per prolungare la linea ferroviaria dell'Alta Valtellina fino a Bormio nonch\u00e9 la realizzazione di uno studio di fattibilit\u00e0 per un collegamento tra Val Venosta e Valtellina aperto tutto l'anno tramite traforo.\nNel 2016 \u00e8 stato confermato lo studio di fattibilit\u00e0 per il traforo dello Stelvio che si prevede essere solo ferroviario secondo la Deliberazione della Giunta Provinciale n. 849 del 21.07.2015.\nAmministrazione.\nGemellaggi.\nBormio \u00e8 gemellata con:\nSport.\nSci.\nStazione sciistica specializzata nello sci alpino col nome di \"Bormio Ski\", Bormio ogni anno il 29 dicembre ospita sulla Pista Stelvio una gara di discesa libera valevole per la Coppa del Mondo di sci alpino, competizione organizzata dalla FIS, dal 2014 per tre stagioni la discesa libera \u00e8 stata spostata a Santa Caterina Valfurva. Nel dicembre 2017 la pista Stelvio \u00e8 tornata nel circuito di Coppa. Bormio \u00e8 stata anche sede di vari recuperi di gare di Coppa annullate altrove. \u00c8 stata sede dei Campionati mondiali di sci alpino nel 1985 e nel 2005; dal 12 al 16 marzo 2008 ha ospitato le finali della Coppa del Mondo di sci alpino 2008.\nLa localit\u00e0 ha ospitato anche alcune tappe della Coppa del Mondo di sci di fondo.\nCon 50\u00a0km di piste da sci e 1.800 metri di dislivello, Bormio Ski rappresenta uno degli impianti di maggiori dimensioni per estensione e soprattutto per dislivello in Lombardia. Bormio Ski si \u00e8 inoltre distinta lanciando la prima APP in Italia che permette di pagare l'accesso alle piste da sci senza passare dalla casse (tecnologia Skifast).\nShort track.\nBormio \u00e8 centro federale nazionale dello sport dello short track.\n\u00c8 stata scelta come la sede dei campionati europei di short track del 2000. Le gare si sono disputate nell'impianto Palaghiaccio Braulio.\nNel gennaio 2020, ha ospitato i compionati mondiali junior 2020, prestigiosa competizione che riguarda tutti gli atleti junior.\nLa squadra cittadina di short track \u00e8 l'ASD Bormio Ghiaccio, uno dei principali vivai della nazionale. In questo club hanno mosso i primi passi pattinatori come Katia Zini, Mara Zini, Arianna Fontana, Nicola Franceschina, Nicola Rodigari, Yuri Confortola, Claudio Rinaldi, Michele Antonioli, Barbara Baldissera, Marinella Canclini, Matteo Compagnoni, Martina Valcepina, Arianna Valcepina, Elena Viviani e Luca Spechenhauser.\nCiclismo.\nPer 7 volte Bormio \u00e8 stata sede di arrivo di una tappa del Giro d'Italia, la prima nel 1953, la penultima nel 2004, con arrivo a Bormio 2000, e l`ultima nel 2017.\nMolte altre volte \u00e8 stata luogo di transito/passaggio del Giro grazie anche alla presenza nei paraggi di importanti salite valtellinesi. A Bormio infatti partono/arrivano due salite che hanno fatto la storia del ciclismo e del Giro d'Italia: il Passo dello Stelvio e il Passo di Gavia, mentre altra salita nelle vicinanze \u00e8 quella del Passo del Foscagno.\nViene organizzata ogni anno una corsa di 21 Km, con un dislivello dai 1225 m di Bormio ai 2758 del Passo dello Stelvio per podisti, ciclisti e skyrollers.\nCalcio.\nUS Bormiese.\nLa squadra di calcio di Bormio \u00e8 la Bormiese (la denominazione ufficiale \u00e8 \"Unione Sportiva Bormiese - Calcio\"), fondata il 20 febbraio 1985, anno in cui avviene anche l'affiliazione alla FIGC, Federazione Italiana Giuoco Calcio, che le attribu\u00ec il numero di matricola 74266. La squadra fu iscritta al girone A del campionato di Terza Categoria organizzato dal Comitato Provinciale di Sondrio. Ha avuto risultati altalenanti tra la Terza Categoria e la Seconda Categoria, promozione ottenuta per la prima volta alla fine della stagione sportiva 1986-1987 malgrado avesse perso lo spareggio per il primo posto contro la Libertas Sondrio.\nIl campo di calcio utilizzato dalla squadra in principio non fu quello di Bormio che venne costruito solo nel 1988. La squadra incominci\u00f2 quindi da Tirano, poi si trasfer\u00ec a Grosio (1986). Nel periodo dell'alluvione della Valtellina (1987), a causa delle difficolt\u00e0 nei trasporti, alla squadra, che avrebbe dovuto per la prima volta partecipare al campionato superiore, fu concesso dalla FIGC la sospensione dell'attivit\u00e0 ufficiale per \"causa di forza maggiore\" e di mantenere la categoria di merito conservando per la stagione successiva (1988-1989) quella acquisita nel 1987, utilizzando il nuovo stadio appena costruito a Bormio in via Manzoni.\nSquadre di calcio ospitate nei ritiri estivi.\nBormio \u00e8 stata sede dei ritiri calcistici estivi di importanti squadre nazionali e internazionali.\nPallacanestro.\nDal 29 luglio al 5 agosto 1987 ha ospitato i campionati mondiali under-19 (\"1987 FIBA Under-19 World Championship\"), vinti dalla Jugoslavia."}
{"id": "1925039", "revid": "580197", "url": "https://it.wikipedia.org/wiki?curid=1925039", "title": "Eleonora Bussu", "text": "Carriera.\nClub.\nEleonora Bussu cresce calcisticamente giocando con i maschietti per otto anni nelle formazioni miste fino al raggiungimento dell'et\u00e0 massima consentita dalla federazione.\nA quattordici anni decide di continuare l'attivit\u00e0 tesserandosi con la Lazio. Inserita in rosa come riserva dalla stagione 2005-2006, \u00e8 aggregata alla squadra titolare che disputa la Serie A2 e nel 2006-2007 \u00e8 diventata titolare nella stessa squadra, passata in Serie B. Ha disputato il campionato 2007-2008 con il Sezze. Per il campionato 2008-2009 \u00e8 passata alla Roma.\nNazionale.\nEntrata nel giro delle nazionali giovanili, viene convocata prima nella nazionale italiana Under-17 per passare in seguito a vestire quella dell'Under-19.\nCon la maglia delle Azzurrine nel luglio del 2008 ha vinto gli Europei Under-19, giocando quattro partite nella fase finale.\nAllenatore.\nDopo aver deciso di sospendere l'attivit\u00e0 agonistica, nell'estate 2015 decide di accettare la panchina dell'Olympia Civitavecchia."}
{"id": "1925045", "revid": "830939", "url": "https://it.wikipedia.org/wiki?curid=1925045", "title": "Sturla \u00de\u00f3r\u00f0arson", "text": "Scrisse saghe e opere di storia a lui contemporanea (XIII secolo).\nSturla fu il figlio di \u00de\u00f3r\u00f0ur Sturluson (fratello del famoso scrittore di saghe Snorri Sturluson) e di sua moglie \u00de\u00f3ra; suo fratello era \u00d3l\u00e1fr \u00de\u00f3r\u00f0arson. Combatt\u00e9 al fianco di \u00de\u00f3r\u00f0ur kakali Sighvatsson durante l'Et\u00e0 degli Sturlungar.\n\u00c8 noto per aver scritto l\"'\u00cdslendinga saga\", la saga pi\u00f9 lunga all'interno della \"Sturlunga saga\", e la \"H\u00e1konar saga H\u00e1konarsonar\", la storia di re Haakon IV di Norvegia. Scrisse anche una saga sul figlio di Haakon, Magnus VI (la \"Magn\u00fass saga lagab\u0153tis\"), di cui ci rimangono solo frammenti. Alcuni studiosi ritengono che abbia scritto anche la \"Kristni saga\" e lo \"Sturlub\u00f3k\", una riproduzione del \"Landn\u00e1mab\u00f3k\". Egli \u00e8 stato inoltre inserito nello \"Sk\u00e1ldatal\" nella lista degli scaldi di corte dello jarl svedese Birger Magnusson.\nSturla fu nominato l\u00f6gs\u00f6guma\u00f0ur dell'intera Islanda per un breve periodo dopo la dissoluzione dello Stato libero d'Islanda, e scrisse il libro di legge \"J\u00e1rns\u00ed\u00f0a\"."}
{"id": "1925048", "revid": "767487", "url": "https://it.wikipedia.org/wiki?curid=1925048", "title": "Finch\u00e9 dura siamo a galla", "text": "\"Fin che dura siamo a galla (Captain Ron)\" \u00e8 un film del 1992 diretto da Thom Eberhardt.\nTrama.\nMartin riceve in eredit\u00e0 da suo zio una vecchia barca e decide di partire per una vacanza per rimetterla a nuovo e poi venderla.\nPartono quindi per i Caraibi, dove \u00e8 ormeggiata la barca, e dalla compagnia di viaggi gli viene mandato uno skipper del luogo, un individuo bizzarro che afferma di aver imparato a governare sulla Saratoga.\nGuidati da questo eccentrico capitano, si troveranno al centro di molte divertenti disavventure, tra cui il rapimento da parte di alcuni guerriglieri, che li trarranno fuoribordo rubandogli l'imbarcazione.\nI componenti della famiglia riusciranno a riprendersi la barca e a tornare in America, ma, giunti nel porto, decideranno di tenersi la barca e prolungare le loro vacanze."}
{"id": "1925049", "revid": "287204", "url": "https://it.wikipedia.org/wiki?curid=1925049", "title": "Sturla Thordarson", "text": ""}
{"id": "1925052", "revid": "2178", "url": "https://it.wikipedia.org/wiki?curid=1925052", "title": "Stemma galiziano", "text": ""}
{"id": "1925058", "revid": "287204", "url": "https://it.wikipedia.org/wiki?curid=1925058", "title": "Antonio Berni", "text": "Biografia.\nAntonio Berni nacque in una famiglia di origine italiana.\nCominci\u00f2 a studiare pittura a Rosario e tenne le sue prime mostre quando era ancora adolescente, ottenendo buone recensioni da parte della critica artistica.\nLe opere di questo primo periodo ritraggono per lo pi\u00f9 paesaggi suburbani e nature morte, secondo uno stile che si rif\u00e0 all'Impressionismo.\nNel 1925, grazie ad una borsa di studio, Berni si rec\u00f2 a Madrid, con l'intento di conoscere da vicino l'arte contemporanea spagnola, in quegli anni molto in voga in Argentina.\nDopo un breve periodo di tempo a Madrid, arriv\u00f2 alla conclusione che la fonte d'ispirazione della pittura spagnola, e in generale europea, era Parigi, dove si trasfer\u00ec.\nA Parigi entr\u00f2 in contatto con molti artisti ed intellettuali, tra cui Xul Solar, Louis Aragon, Andr\u00e9 Breton, Tristan Tzara, Andr\u00e9 Lhote e Othon Friesz: influenzato dalle teorie psicoanalitiche di Sigmund Freud e dall'arte di Giorgio de Chirico e di Ren\u00e9 Magritte, svilupp\u00f2 una pittura dapprima ispirata al Cubismo, per poi approdare ad un Surrealismo lontano dall'automatismo di Joan Mir\u00f3 o dall'onirismo di Salvador Dal\u00ed, pi\u00f9 simile allo stile di Giorgio De Chirico.\nIn questi anni si avvicin\u00f2 alle idee politiche di Karl Marx, collaborando con illustrazioni a giornali comunisti.\nNel 1930 torn\u00f2 in Argentina, dove fu tra i fondatori del gruppo Nuevo Realismo che avrebbe dovuto iniziare un'arte nazionale politicamente impegnata e concentrata sugli oppressi.\nNel 1932 partecip\u00f2 con le sue tele ad una delle prime esposizioni surrealiste in America Latina: la mostra fu per\u00f2 ignorata dal pubblico e stroncata dalla critica.\nIn quegli anni il mondo stava attraversando un periodo caratterizzato da totalitarismi che avrebbero portato alla guerra; anche l'Argentina si trovava in una situazione difficile, con una dittatura conservatrice, lotte sociali, scioperi e disoccupazione.\nBerni sent\u00ec che il Surrealismo era lontano da questi problemi e inizi\u00f2 ad avvicinarsi al realismo socialista.\nDopo un viaggio attraverso la Bolivia, l'Ecuador, il Per\u00f9 e la Colombia, la cui influenza \u00e8 presente nelle sue opere del tempo, a partire dalla fine degli anni '40 Berni dipinse persone con simboli di pace, proprio negli anni in cui si iniziava ad effettuare i primi test di armi nucleari.\nAll'inizio degli anni '50 le sue opere riflettono lo sfruttamento delle classi pi\u00f9 povere, a cui si aggiungono i temi dell'ecologia e dell'eccessivo sfruttamento delle risorse naturali; queste opere ottennero un buon successo di pubblico e di critica e furono esposte in diverse citt\u00e0 estere.\nDalla fine degli anni '50, attraverso uno stile caratterizzato dall'uso del collage e dell'assemblage, cre\u00f2 alcuni cicli pittorici in cui compaiono personaggi diseredati della periferia urbana, tra cui le figure emblematiche e poetiche di Juanito Laguna e Ramona Montiel.\nNel 1976 Berni pass\u00f2 un certo periodo di tempo a New York, che lo colp\u00ec come fastosa, consumistica, materialmente ricca ma spiritualmente povera.\nIn questi anni continu\u00f2 a creare opere sempre pi\u00f9 spirituali e riflessive, ma con un tocco di ironia sociale per far risaltare l'opposizione tra uomo e natura.\nAntonio Berni mor\u00ec il 13 ottobre 1981 a Buenos Aires."}
{"id": "1925059", "revid": "92723", "url": "https://it.wikipedia.org/wiki?curid=1925059", "title": "Revazi Mindorashvili", "text": "Nel 2008 \u00e8 vincitore della medaglia d'oro a Pechino 2008, conquistando cos\u00ec il suo primo podio in un'olimpiade.\nAttualmente i suoi allenatori sono Marlen Osakmashvili, che lo segue dal 1994 e Dato Gonashvili, suo primo e vero allenatore che lo port\u00f2 nel mondo della lotta professionistica nel 1992.\nCarriera.\nMindorashvili fa il suo debutto nella lotta professionistica il 5 giugno 1998 nel campionato mondiale universitario di lotta tenutosi ad Ankara; in questo torneo Mindorashvili arriva quarto su sei partecipanti.\nNel 1999 partecipa al suo primo campionato europeo ma non va oltre il tredicesimo posto; l'anno seguente partecipa a due tornei per la qualificazione alle olimpiadi di Sydney, ma fallisce l'obiettivo arrivando una volta undicesimo e una volta tredicesimo.\nIl 2001 inizia con un ottavo posto agli europei di Budapest. Pochi mesi dopo riesce a strappare anche un settimo posto ai mondiali, iniziando cos\u00ec la propria ascesa. Infatti l'anno seguente il georgiano conquista la sua prima medaglia di bronzo agli europei tenutisi a Baku nella categoria 84\u00a0kg; prima di questa medaglia aveva sempre gareggiato nella categoria 76\u00a0kg. Sempre nel settembre dello stesso anno Mindorashvili riesce a migliorare la propria posizione ai mondiali, giungendo sesto.\nIl 2003, invece, si apre sotto il segno del primo oro; agli europei di Riga infatti, Revazi ottiene un meritatissimo primo posto battendo in finale l'armeno Mahmed Aghaev. Pochi mesi pi\u00f9 tardi ottiene un'altra medaglia, questa volta di bronzo, conquistata ai mondiali di New York.\nL'anno successivo perde il titolo di campione d'Europa passando il testimone al turco G\u00f6khan Yavaser. Nello stesso anno si svolgono le olimpiadi ad Atene ed il debuttante Mindorashvili riesce ad ottenere soltanto un tredicesimo posto.\nNel 2005 Mindorashvili perde ancora posizioni in Europa arrivando quinto, perdendo proprio nella finale per il bronzo. La brutta prestazione agli europei viene per\u00f2 riscattata con l'oro ai mondiali di Budapest.\nIl 2006, al campionato europeo di Mosca il georgiano timbra una delle sue peggiori prestazioni perdendo il match d'esordio e arrivando diciottesimo su diciannove partecipanti. Peggio di lui riesce a fare solo lo slovacco Peter Lap\u0161ansk\u00fd che va a perdere proprio con Mindorashvili. Nel settembre dello stesso anno, ai campionati mondiali, Revazi perde anche la corona di campione del mondo venendo sconfitto dal russo Sazhid Sazhidov.\nL'anno successivo non decreta alcun miglioramento; durante la coppa del mondo tenutasi a Krasnojarsk, in Russia, Mindorashvili perde il suo primo incontro ottenendo solamente un quinto posto su sei partecipanti. Poco pi\u00f9 tardi far\u00e0 male anche ai campionati mondiali; arriva trentesimo su quarantasei partecipanti.\nIl 2008 per\u00f2 \u00e8 l'anno della rinascita e della gloria: dapprima, ai campionati europei di Tampere arriva secondo perdendo soltanto contro il russo Georgy Ketoev, lottatore che gi\u00e0 da un anno dominava la scena; quindi vince l'oro alle Olimpiadi di Pechino.\nNell'incontro d'esordio batte il tedesco Davyd Bichinashvili per 6-5, con il tedesco in vantaggio solo nel primo round. Poi supera l'armeno Harutyun Yenokyan per 4-0 e giunge in semifinale dove ad attenderlo c'\u00e8 proprio quel Georgy Ketoev che gli aveva negato il secondo oro europeo pochi mesi prima. Questa volta il georgiano sembra avere una marcia in pi\u00f9: 4-0 il primo round con il russo che, prima della fine del secondo round, alza bandiera bianca e si ritira.\nL'avversario in finale \u00e8 il tagiko Yusup Abdusalomov, che in tre incontri non ha nemmeno subito un punto. Con il primo round in favore del tagiko (3-2 il parziale), Mindorashvili \u00e8 abile a ribaltare la situazione con un 3-0 nel secondo round e infine ad aggiudicarsi il titolo olimpico con un parziale di 4-0 negli ultimi due minuti."}
{"id": "1925061", "revid": "599013", "url": "https://it.wikipedia.org/wiki?curid=1925061", "title": "Silvio Vittorio Giampietro", "text": "Carriera.\nDopo aver militato in varie squadre professionistiche, \u00e8 arrivato ai suoi livelli pi\u00f9 alti giocando in Serie A nel Padova nella stagione 1995-1996, in cui disput\u00f2 29 gare segnando una rete.\nHa giocato anche in Serie B con , Fidelis Andria, , , ."}
{"id": "1925062", "revid": "300067", "url": "https://it.wikipedia.org/wiki?curid=1925062", "title": "Mike Krzyzewski", "text": "Soprannominato \"Coach K\", Krzyzewski \u00e8 uno degli allenatori pi\u00f9 vincenti nella storia del basket collegiale statunitense. Detiene infatti il primato di vittorie nella Division I della NCAA, conseguito 15 novembre 2011, allorch\u00e9 ha vinto la 903\u00aa partita e ha sorpassato il previgente record di 902 successi stabilito dal suo ex-coach e mentore Bob Knight. Egli ha poi ulteriormente elevato tale primato: il 25 novembre 2015 ha infatti conseguito il millesimo successo. Per quanto concerne il palmar\u00e8s, alla guida dei \"Blue Devils\" di Duke ha conquistato 5 campionati NCAA (record secondo solo a quello di John Wooden, vincitore di 10 titoli sulla panchina degli UCLA Bruins), ottenuto 12 qualificazioni alle \"final four\" nazionali, vinto per 12 volte la \"regular season\" e per 14 volte il titolo di Atlantic Coast Conference.\nIn campo internazionale, tra il 1979 e il 2016 ha ricoperto incarichi nella commissione tecnica della nazionale maggiore statunitense. In particolare ne \u00e8 stato per tre volte capo allenatore, nel 1987, nel 1990 e infine tra il 2006 e il 2016: nel corso di quest\u2019ultimo mandato ha vinto tre titoli olimpici, due titoli e un bronzo mondiali, marcando uno score di 60 vittorie e una sola sconfitta in partite ufficiali.\nI successi da allenatore gli hanno valso l'introduzione nella Hall of Fame della pallacanestro nel 2001.\nBiografia.\nInfanzia, formazione e carriera cestistica.\nKrzyzewski nacque a Chicago da genitori di origini polacche, William Krzyzewski e Emily Pituch.\nDopo aver frequentato la St. Helen Catholic School di Ukrainian Village e la Weber High School nella propria citt\u00e0 natale, s'iscrisse all'accademia militare di West Point, entrando a far parte della squadra scolastica di pallacanestro allenata da Bob Knight. Divenutone capitano nella stagione 1968\u20131969, la condusse al quarto posto finale nell'edizione 1969 del National Invitation Tournament, disputatosi al Madison Square Garden di New York.\nNel 1969 si diplom\u00f2 al corso preparatorio per ufficiali dell'esercito statunitense, in cui poi prest\u00f2 servizio fino al 1974.\nCarriera da allenatore.\nGli esordi.\nUna volta congedato dal servizio attivo nelle forze armate, nel 1974 decise d'intraprendere la carriera di allenatore. Fu ancora Bob Knight a procurargli il primo incarico, nominandolo suo assistente sulla panchina degli Indiana Hoosiers, che nell'annata 1974-75 arrivarono a un soffio dalle \"final four\" del torneo NCAA, arrendendosi solo ai Kentucky Wildcats nella finale dei playoff di Mideast Region.\nNella stagione successiva Krzyzewski fece ritorno a West Point, ove assunse la guida tecnica degli Army Black Knights, selezione cestistica dell'accademia militare. In cinque stagioni alla guida della squadra dell'esercito ottenne 73 vittorie e 59 sconfitte, partecipando a un'edizione del National Invitation Tournament.\nDuke.\nIl 18 marzo 1980 Krzyzewski venne nominato capo allenatore della squadra cestistica maschile della Duke University di Durham. Dopo alcune annate di assestamento, \"coach K\" ha condotto i \"Blue Devils\" della Carolina del Nord a diventare un punto di riferimento nel panorama del basket collegiale statunitense: in 37 stagioni ha infatti condotto la squadra a 31 accessi alla fase finale della Division I NCAA, dei quali 23 consecutivi tra il 1996 e il 2018 (primato secondo solo alle 27 partecipazioni consecutive dei Kansas Jayhawks): tali partecipazioni si sono risolte in tredici vittorie di Atlantic Coast Conference, dodici accessi alle \"final four\" e cinque titoli assoluti di lega.\nIl 13 febbraio 2010 Krzyzewski ha raggiunto la millesima panchina alla guida dei \"Blue Devils\"; poco pi\u00f9 di un anno dopo, il 15 novembre 2011, ha poi vinto la partita numero 903 di NCAA, superando il precedente record assoluto detenuto da Bob Knight (da lui considerato il suo maggiore mentore in ambito cestistico). Il 25 gennaio 2014 \u00e8 poi divenuto il secondo allenatore di NCAA capace di vincere 900 partite alla guida di una singola squadra, affiancando Jim Boeheim dei Syracuse Orange, che ha poi superato l'11 novembre 2017, allorch\u00e9 ha vinto la millesima partita alla guida di Duke.\n\"Coach K\" ha poi ulteriormente rivisto al rialzo il proprio record: il 25 gennaio 2015 \u00e8 infatti divenuto il primo allenatore cestistico con 1000 vittorie all'attivo in NCAA Division I maschile; il 17 marzo 2018, vincendo la 1099^ partita, ha reso assoluto il proprio primato, superando quello stabilito da Pat Summitt nella Division I femminile.. Infine il 16 febbraio 2019, vincendo la 1123^ partita, ha fatto suo anche il record di tecnico pi\u00f9 vincente al di l\u00e0 della lega di militanza, superando quello stabilito da Harry Statham alla McKendree University nella Division II della NCAA.\nNazionale.\nParallelamente alla propria attivit\u00e0 di allenatore collegiale, Krzyzewski ha pi\u00f9 volte fatto parte della commissione tecnica a capo della nazionale statunitense, sia come assistente che come \"head coach\".\nDebutt\u00f2 sulla panchina della nazionale ai Giochi panamericani 1979 col ruolo di vice allenatore, che gli fu rinnovato poi in occasione delle Olimpiadi 1984.\nNel 1987 ebbe il suo primo incarico da capo allenatore, conducendo la nazionale all'argento nell'Universiade di Zagabria; tre anni dopo ebbe analogo incarico in occasione del campionato mondiale (vincendo il bronzo) e dei Goodwill Games (ove vinse l'argento).\nTorn\u00f2 poi a ricoprire il ruolo di assistente in occasione del torneo preolimpico e delle Olimpiadi 1992, in ambedue i casi vincendo ampiamente le competizioni.\nNel 2005 venne nominato stabilmente commissario tecnico della nazionale, dando inizio a un mandato di undici anni: il debutto ufficiale avvenne ai mondiali 2006, ove gli USA vinsero la medaglia di bronzo. Gi\u00e0 a partire dall'anno successivo la nazionale a stelle e strisce, sotto la guida di Krzyzewski, diede tuttavia inizio ad un lungo periodo vincente, aggiudicandosi il campionato americano 2007, i mondiali 2010 e 2014, nonch\u00e9 tre ori consecutivi alle Olimpiadi, nel 2008, nel 2012 e nel 2016.\nFatta salva una sola sconfitta (nella semifinale del mondiale 2006 contro la Grecia), nel corso di questo suo mandato da commissario tecnico, Krzyzewski ha ottenuto 75 vittorie. Dopo la vittoria nel torneo olimpico di Rio 2016, che l'ha reso il primo commissario tecnico capace di vincere per tre volte consecutive il titolo di pallacanestro a cinque cerchi, \"Coach K\" si \u00e8 dimesso dall'incarico, tornando ad occuparsi esclusivamente della selezione di Duke.\nIl suo record complessivo sulla panchina della nazionale statunitense (nei vari ruoli ricoperti) \u00e8 di 139 vittorie e 7 sconfitte.\nLe proposte dall'NBA.\nKrzyzewski ha ricevuto diverse proposte per allenare squadre professionistiche in NBA. Nel 1990, dopo che per la terza volta consecutiva ebbe condotto i \"Blue Devils\" alle Final Four nazionali, i Boston Celtics gli proposero di entrare nel loro staff tecnico, ricevendo per\u00f2 una risposta negativa. Quattro anni dopo furono invece i Portland Trail Blazers a cercare invano di ingaggiarlo. Nel 2004 i Los Angeles Lakers, rimasti orfani di coach Phil Jackson, gli proposero un contratto di cinque anni del valore di 40 milioni di dollari, con libert\u00e0 all'occorrenza di ricoprire anche altri incarichi: anche in questo caso, tuttavia, \"Coach K\" rimase fedele al proprio programma universitario. Nel 2010 si stima che i New Jersey Nets gli avessero offerto un ingaggio compreso tra i 12 e i 15 milioni di dollari a stagione, senza tuttavia riuscire a convincerlo a passare al professionismo. L'ultimo tentativo conosciuto avvenne nel 2011, allorch\u00e9 gli venne offerta la panchina dei Minnesota Timberwolves, ancora una volta senza successo."}
{"id": "1925064", "revid": "1305772", "url": "https://it.wikipedia.org/wiki?curid=1925064", "title": "Jana (disambigua)", "text": ""}
{"id": "1925065", "revid": "287204", "url": "https://it.wikipedia.org/wiki?curid=1925065", "title": "Gyorgy Kozmann", "text": ""}
{"id": "1925068", "revid": "287204", "url": "https://it.wikipedia.org/wiki?curid=1925068", "title": "Tim Wieskotter", "text": ""}
{"id": "1925071", "revid": "767487", "url": "https://it.wikipedia.org/wiki?curid=1925071", "title": "\u00c8 tutta fortuna", "text": "\u00c8 tutta fortuna (\"Pure Luck\") \u00e8 un film del 1991 di Nadia Tass, interpretato da Martin Short e Danny Glover. \u00c8 il remake della pellicola francese del 1981 \"La capra\".\nTrama.\nValerie \u00e8 la sfortunatissima e maldestra figlia del proprietario di una grande compagnia assicurativa. La giovane si trova in vacanza in Messico quando vengono perse le sue tracce; il padre, per poterla ritrovare, ingaggia un famoso detective, Raimondo, accompagnato da un suo dipendente, Eugenio. Quest'ultimo ha la peculiarit\u00e0 di essere una calamita per le sventure, proprio come Valerie: il padre della ragazza, sperando che il malcapitato possa intraprendere lo stesso sventurato viaggio di sua figlia, invia cos\u00ec i due alla sua ricerca. Il viaggio sar\u00e0 irto di divertenti e surreali incidenti ma porter\u00e0 i due sulle tracce della ragazza, ricoverata in un ospedale sotto le cure di alcune suore. Ma la sfortuna vuole che, una volta ritrovata la giovane, sia Valerie che Eugenio si ritrovino alla deriva nel fiume su cui poggiava la palafitta dell'ospedale, a galleggiare verso una cascata."}
{"id": "1925072", "revid": "298229", "url": "https://it.wikipedia.org/wiki?curid=1925072", "title": "LaShawn Merritt", "text": "Biografia.\nNato a Portsmouth (Virginia), dove si \u00e8 diplomato presso la \"Woodrow Wilson High School\", ha frequentato per un anno il college per atleti alla \"East Carolina University\" prima di firmare un contratto di fornitura con la Nike, rendendolo non pi\u00f9 convocabile per competizioni NCAA. Successivamente \u00e8 diventato uno studente della \"Old Dominion University\", sempre in Virginia.\nAi Campionati del mondo di atletica leggera 2007 ad Osaka si \u00e8 aggiudicato una medaglia d'argento nei 400 metri piani e un oro nella staffetta 4\u00d7400 metri.\nSempre nei 400 m ha vinto l'oro ai Giochi olimpici di Pechino 2008, battendo il connazionale e campione olimpico uscente Jeremy Wariner. Le aspettative erano di una gara combattuta, ma all'arrivo il distacco \u00e8 stato il pi\u00f9 grande della storia delle finali olimpiche dei 400 m.\nL'anno seguente ai mondiali a Berlino sconfigge nuovamente il connazionale Jeremy Wariner laureandosi campione del mondo.\nIl 22 aprile 2010 il suo avvocato rende pubblico che l'atleta \u00e8 risultato positivo alla DHEA, uno steroide anabolizzante, in tre controlli antidoping avvenuti tra ottobre e gennaio ed ha accettato una sospensione temporanea.\nAi Giochi olimpici di si presenta tra i favoriti ma deve arrendersi gi\u00e0 nelle batterie a causa di un infortunio muscolare."}
{"id": "1925073", "revid": "111319", "url": "https://it.wikipedia.org/wiki?curid=1925073", "title": "Tim Weiskotter", "text": ""}
{"id": "1925076", "revid": "18220069", "url": "https://it.wikipedia.org/wiki?curid=1925076", "title": "The Nitty Gritty Dirt Band", "text": ""}
{"id": "1925078", "revid": "24099", "url": "https://it.wikipedia.org/wiki?curid=1925078", "title": "Nikon FM3A", "text": ""}
{"id": "1925083", "revid": "712828", "url": "https://it.wikipedia.org/wiki?curid=1925083", "title": "Lemonbrook", "text": ""}
{"id": "1925085", "revid": "2149408", "url": "https://it.wikipedia.org/wiki?curid=1925085", "title": "Jari-Matti Latvala", "text": "Ha colto il suo primo podio al rally d'Irlanda 2007 ed \u00e8 stato, fino al 2021, il pi\u00f9 giovane pilota di sempre ad aver vinto un rally Mondiale, il rally di Svezia 2008. Il titolo gli \u00e8 stato strappato dal giovane Kalle Rovanper\u00e4, pilota di una delle Toyota ufficiali gestite proprio da Latvala, al rally d'Estonia 2021. \u00c8 noto al pubblico per la sua particolare aggressivit\u00e0 nella guida che gli rende molti complimenti ed il paragone con il grande Colin McRae. Con un totale di 18 affermazioni iridate, \u00e8 il pilota pi\u00f9 vittorioso a non aver mai conquistato il titolo mondiale piloti.\nCarriera.\nJari-Matti Latvala inizi\u00f2 a guidare a soli quattro anni un'automobile a motore per bambini nel cortile di casa ma il suo modo di guidare fu cos\u00ec spericolato che la vettura non dur\u00f2 a lungo. All'et\u00e0 di sei anni approcci\u00f2 il mondo dei kart e la sua prima gara la disput\u00f2 il 20 settembre 1992 a Vaasa; i risultati furono perlopi\u00f9 positivi e continu\u00f2 a guidare sino all'estate del 2000. Nel 1993 suo padre Jari, a sua volta ex pilota di rally, acquist\u00f2 per lui una , piuttosto debole di motore e molto usata, che permise per\u00f2 a Jari-Matti di imparare a guidare delle vere automobili ed iniziare a coltivare il suo sogno di diventare un pilota di rally; successivamente la Ford Escort venne rimpiazzata da una Hillman Avenger comprata dal pilota professionista Henri Toivonen, molto pi\u00f9 potente e capace di raggiungere velocit\u00e0 maggiori. Nel 1995 Latvala inizi\u00f2 ad allenarsi con una Opel Ascona 2.0 gruppo A su un lago ghiacciato vicino al suo cottage estivo, aumentando notevolmente la sua esperienza di guida e provando a guidare la vettura anche sulla strada, superficie quasi mai testata dal giovane Jari-Matti. Nel 1997 suo padre compr\u00f2 una gruppo F e due anni dopo una Opel Astra, che fu preparata da Jari Valtaala e con la quale disput\u00f2 alcuni rally senza fortuna; L'Astra venne poi sostituita da una Mitsubishi Lancer Evolution, utilizzata diversi anni dopo dal padre stesso in Kenya nel Safari Rally del 2001, occasione in cui ottenne l'undicesimo posto finale.\nAnni 2000\u20132001.\nNel 2000, all'et\u00e0 di 15 anni, il padre di Latvala, Jari, a sua volta pilota di rally, scambi\u00f2 la Ford Escort del figlio con una Toyota Corolla 1600 GT costruita da Jukka Karjalainen; lo scambio doveva essere fatto obbligatoriamente perch\u00e9 nella classe junior le auto dovevano avere motori sino a 1600 cc. Appena compiuti i 16 anni il ragazzo finlandese partecip\u00f2 al suo primo rally sprint (competizione in cui si gareggiava senza il co-pilota), il 5 maggio 2001; in totale gareggi\u00f2 per ben tredici volte con questa vettura ma improvvisamente nell'ottobre 2001 il motore si ruppe e fu costretto a cercare un'altra auto; il padre trov\u00f2 quindi un'altra Corolla 1600 GT (appartenuta a Jukka Hiltunen), preparata sempre da Karjalainen, che Jari utilizz\u00f2 per nove appuntamenti sino al maggio 2002, alternandosi alla guida della prima Corolla, nel frattempo riparata in febbraio; in totale Latvala vinse con le due Corolla ben 24 eventi del campionato finlandese rally sprint su 26 partecipazioni.\nStagione 2002: l'esordio nel WRC.\nSotto la guida dell'ex pilota Pentti Airikkala, la carriera di rally vera e propria inizi\u00f2 per Latvala il 22 giugno 2002 in una gara della serie britannica \"BTRDA Gold Star\", dove guid\u00f2 una Renault Clio RS gruppo N e il suo co-pilota per le prime sei apparizioni fu Steve Harris. Poco tempo dopo decise di passare ad una Citro\u00ebn Saxo ma i miglioramenti non si notarono per cui opt\u00f2 per una Mitsubishi Lancer Evo VI gr. A; nel frattempo dal 18 agosto il suo co-pilota divenne Carl Williamson. L'esordio mondiale per Jari-Matti avvenne, all'et\u00e0 di soli 17 anni, al prestigioso Rally di Gran Bretagna, ultimo appuntamento del campionato mondiale 2002, classificandosi al diciassettesimo posto complessivo a bordo della Lancer Evo VI.\nStagione 2003: prime gare con Ford.\nNel 2003 inizi\u00f2 a correre con una Toyota Corolla WRC e il suo primo approccio con questa vettura fu al rally invernale d'Estonia, dove inizi\u00f2 anche il duraturo sodalizio con il co-pilota Miikka Anttila. Disput\u00f2 inoltre diverse gare dell'ERC e soprattutto partecip\u00f2 a quattro appuntamenti del mondiale WRC 2003 con la Ford Focus WRC del team ufficiale Ford, alternandosi tra i modelli WRC01 e WRC02 (vetture gi\u00e0 guidate rispettivamente da Colin McRae e Carlos Sainz nelle annate precedenti), classificandosi in decima posizione all'Acropolis Rally (navigato da Williamson), in diciassettesima al Rally di Germania, in quattordicesima al Rally di Finlandia e infine raccolse un altro decimo posto in Gran Bretagna, ultima gara della stagione iridata.&lt;br&gt;\nPartecip\u00f2 altres\u00ec all\"'Italian Subaru Cup\", disputando sette gare in territorio italiano con una Subaru Impreza WRX STi.\nStagioni 2004\u20132005.\nNel 2004 partecip\u00f2 sia al campionato mondiale junior che al mondiale WRC, nel primo alla guida di una Ford Puma per il primo rally stagionale, di una Ford Fiesta per un'altra parte di campionato, ed infine di una Suzuki Ignis, tutte vetture dotate di propulsore da 1600 cc; al termine della stagione si classific\u00f2 al tredicesimo posto in classifica generale, ottenendo quale miglior piazzamento un quarto posto in Finlandia e ritirandosi in ben cinque occasioni. Nel WRC fece invece pi\u00f9 fatica a classificarsi nelle prime posizioni e al Tour de Corse chiuse ventunesimo, sua miglior prestazione stagionale, con una nuova Subaru Impreza WRX STi (versione 2004) sempre di gruppo N, mentre fu ventisettesimo in Germania e dovette ritirarsi in Svezia, al Rally d'Italia-Sardegna e in Australia.\nNel 2005 Latvala gareggi\u00f2 in otto appuntamenti del campionato mondiale, in sei di questi con una Impreza WRX STi (versione N11 del 2005) e negli altri due con la Corolla WRC mentre ritir\u00f2 l'iscrizione al rally di Gran Bretagna, dove avrebbe dovuto partecipare con una Ford Focus WRC03. Il suo miglior risultato \u00e8 stato il sedicesimo posto raggiunto in tre occasioni: Svezia, Italia-Sardegna e Tour de Corse, collezionando anche un diciannovesimo posto in Spagna, un ventunesimo in Germania e tre ritiri, tra cui anche quello nel rally di casa.\nOltre al rally in questi anni Jari-Matti si \u00e8 dedicato anche allo studio, prima a T\u00f6ys\u00e4 per la scuola primaria, poi a Kuortane per la scuola secondaria superiore, con orientamento verso gli sport, in particolare l'hockey su ghiaccio, diplomandosi il 4 giugno 2005. A Lahti, tra il 3 ottobre 2005 ed il 29 settembre 2006, esegu\u00ec il servizio militare, congedandosi con il grado di sottotenente della riserva.\nStagioni 2006\u20132007: Stobart M-Sport.\nDurante la stagione iridata 2006, il finlandese partecip\u00f2 a undici prove tra cui sei valevoli per il campionato mondiale vetture produzione (PWRC), nel quale gareggi\u00f2 alla guida della nuova Impreza WRX STi (versione N12 del 2006). Nelle restanti gare mondiali Latvala condusse invece una Ford Focus WRC04 del team Stobart VK M-Sport Ford Rally Team, scuderia di propriet\u00e0 dell'ex-pilota Malcolm Wilson, vettura con la quale fu sedicesimo al Rally di Catalogna, mentre sugli asfalti del Tour de Corse si ritir\u00f2 per incidente e in Germania si piazz\u00f2 ventiduesimo. Nel rally di casa, il Neste Rally Finland disputatosi in piena estate, guid\u00f2 invece una Toyota Corolla WRC, concludendo diciassettesimo. Dopo buona parte di stagione con risultati non esaltanti, negli ultimi tre appuntamenti Latvala fece segnare le sue migliori prestazioni, classificandosi sesto assoluto in Australia (marcando quindi i primi punti della sua carriera nella massima categoria) e quarto nel rally di Nuova Zelanda con una vettura di gruppo N, vincendo in entrambe le occasioni la categoria PWRC. Fece infine registrare il suo miglior risultato in carriera nel rally conclusivo della stagione, in Gran Bretagna, concludendo l'intera serie di speciali al quarto posto finale al volante della nuova Focus WRC06 sempre del team Stobart. I punti accumulati da Latvala in queste gare gli permisero di risalire in classifica generale del WRC fino al 13\u00ba posto, mentre giunse quarto nel mondiale produzione.\nPer la stagione 2007 il pilota finlandese si guadagn\u00f2 la partecipazione a tutti e sedici gli eventi in programma, ingaggiato a tempo pieno da Wilson nella squadra Stobart VK M-Sport Ford Rally Team che gli affid\u00f2 la Ford Focus WRC06 numero 9, e affiancando i compagni Matthew Wilson (figlio del titolare della scuderia Malcolm) e Henning Solberg, fratello maggiore di Petter, campione mondiale 2003. La stagione tuttavia non inizi\u00f2 bene per il giovane scandinavo il quale si ritir\u00f2 sia al Rally di Montecarlo che in Svezia, primi due appuntamenti stagionali. Al successivo rally di Norvegia Latvala era in contesa per il suo primo piazzamento sul podio ma dovette accontentarsi del quinto posto per una penalit\u00e0 di novanta secondi (preceduto dai fratelli Solberg), riuscendo comunque a vincere la sua prima prova speciale in carriera, la PS5. Termin\u00f2 a punti anche in Messico (settimo), in Portogallo (ottavo) e al rally d'Argentina giunse quarto a poco meno di un minuto e mezzo dal podio. Seguirono tre gare meno fortunate, Italia e Grecia dove non marc\u00f2 punti e in Finlandia dovette ancora una volta ritirarsi per incidente. Torn\u00f2 stabilmente in zona punti a partire dal rally di Germania, dove fu ottavo, per proseguire con il quinto posto raggiunto in Nuova Zelanda, il settimo in Spagna e il quarto al Tour de Corse mentre al rally del Giappone giunse venticinquesimo. Agguant\u00f2 finalmente il suo primo podio in carriera sull'asfalto umido del rally d'Irlanda, penultima prova del campionato 2007, sopravanzando di circa trenta secondi Mikko Hirvonen, pilota della scuderia ufficiale Ford. Nell'ultimo rally stagionale, il rally di Gran Bretagna, fu invece costretto a perdere dieci minuti nell'ultima speciale della prima frazione a causa di un malfunzionamento dei tergicristalli, passando dal quarto al quindicesimo posto della graduatoria; Latvala continu\u00f2 comunque la sua gara vincendo dieci delle ultime undici prove speciali rimanenti e termin\u00f2 decimo assoluto.\nStagione 2008: Team Ford.\nNel 2008 Latvala entr\u00f2 a far parte del Team Ford, ufficialmente denominato \"BP Ford Abu Dhabi World Rally Team\", come seconda guida al fianco del pi\u00f9 esperto Mikko Hirvonen, rimpiazzando il connazionale Marcus Gr\u00f6nholm che aveva appena annunciato il suo ritiro dal mondiale WRC alla fine della stagione precedente.\nLa tappa di apertura, il consueto Rally di Montecarlo, non fu ptopizia per il giovane finlandese il quale accus\u00f2 una foratura nella prima speciale dopo aver tagliato troppo una curva e commise poi un altro errore danneggiando gravemente la sospensione anteriore sinistra della sua Ford Focus WRC 07, dovendo quindi ritirarsi per tutta la giornata; rientrato in gara la domenica mattina con il regolamento del \"Super Rally\", disput\u00f2 le ultime speciali a un buon ritmo e termin\u00f2 la gara in dodicesima posizione.&lt;br&gt; Nel secondo rally di stagione, quello di Svezia, dimostr\u00f2 da subito di avere un buon passo e vinse tutte le speciali della prima giornata; nonostante dei problemi tecnici accusati nel seguito del rally, riusc\u00ec comunque a mantenere la prima posizione sino al termine. A 22 anni e 313 giorni dunque Latvala conquist\u00f2 la sua prima vittoria nel WRC diventando il pilota di rally pi\u00f9 giovane della storia a vincere una competizione del massimo livello. Il record precedente era detenuto da Henri Toivonen che aveva 24 anni e 86 giorni quando vinse il Lombard RAC Rally nel 1980. Per le sue performance durante il rally di Svezia gli venne inoltre assegnato il premio \"Abu Dhabi Spirit Of The Rally\". Al primo evento su sterrato, il rally del Messico, nonostante le quasi nulle intenzioni di puntare alla vittoria, Latvala termin\u00f2 la prima giornata in testa alla classifica, davanti al quattro volte campione del mondo S\u00e9bastien Loeb. Sfortunatamente per il finlandese il turbo della sua Focus non funzion\u00f2 al meglio durante il secondo giorno, rendendo cos\u00ec la sua vettura non competitiva e costringendolo alla terza posizione finale. In Argentina fu invece autore di un ribaltamento nel primo giorno e di un impatto con una roccia nel secondo, eventi che non gli consentirono di andare oltre la quindicesima posizione finale.. Dopo il settimo posto ottenuto in Giordania, Jari-Matti sal\u00ec nuovamente sul podio al Rally d'Italia-Sardegna, recuperando dalla quattordicesima posizione in cui si trovava dopo il primo giorno sino alla terza finale. Fu di nuovo settimo all'Acropolis Rally mentre in Turchia giunse al secondo posto, dopo una strenua battaglia con il compagno di squadra Hirvonen, vincitore del rally, e davanti a Loeb. Al successivo Rally di Finlandia, Latvala fu un'altra volta poco fortunato nell'appuntamento di casa, e alla terza prova speciale urt\u00f2 un sasso e ruppe la sospensione, danno che lo costrinse alla poco lusinghiera trentottesima posizione finale.. Al Rally di Germania port\u00f2 al debutto la nuova Focus WRC 08 giungendo nono al traguardo e in Nuova Zelanda si ritir\u00f2 per incidente. Seguirono un sesto posto in Spagna e un quarto al Tour de Corse per poi concludere la stagione con due ottimi secondi posti al Rally del Giappone e in Galles, piazzamenti che gli consentirono di terminare la sua prima annata in Ford con un bilancio di una vittoria, ulteriori cinque podi e il quarto posto finale nel mondiale piloti, distanziato di 7 punti dal terzo classificato Dani Sordo, secondo pilota Citro\u00ebn.\nStagione 2009.\nPer il 2009 le aspettative per Latvala erano quelle di progredire nelle sue performance essendo stato confermato alla seconda guida del team Ford, che aveva fatto esordire la nuova evoluzione della Focus RS WRC, la WRC 09. Tuttavia l'inizio di stagione fu una grande delusione per il team, dato che Jari-Matti non and\u00f2 a punti in tre dei primi quattro rally dell'anno. \nL'apertura si ebbe con il Rally d'Irlanda, dove Latvala incontr\u00f2 a varie difficolt\u00e0, andando a impattare con una roccia nella seconda speciale e rompendo la sospensione anteriore sinistra; dopo varie vicissitudini riusc\u00ec a concludere il rally in quattordicesima posizione. Si riscatt\u00f2 due settimane dopo in Norvegia dove sal\u00ec sul podio in terza posizione dietro a Loeb e Hirvonen; a met\u00e0 marzo si disput\u00f2 il Rally di Cipro, con la prima giornata da corrersi su asfalto sporco e il seguito sulla ghiaia, prima esperienza del genere per il finlandese, che, finito nella sabbia nella seconda prova speciale, perse 22 minuti per ritrovare la via e si piazz\u00f2 al dodicesimo posto finale.\nIn Portogallo, quarto appuntamento di stagione, lui e il suo co-pilota Miikka Anttila furono molto fortunati ad evitare serie ferite nel pi\u00f9 brutto incidente della carriera del pilota finlandese. Essi uscirono di strada in una curva verso sinistra rotolando per 150 metri gi\u00f9 per una ripida collina (si capottarono per ben venti volte) e fermando la loro corsa contro un albero. Latvala ringrazi\u00f2 pubblicamente tutto il team Ford per aver costruito una vettura cos\u00ec robusta, cui lui e Anttila dovevano la vita.&lt;br&gt;\nRipresosi dal duro colpo e dopo un consistente lavoro di guida in Argentina (dove concluse sesto), Latvala riusc\u00ec ad agguantare la sua seconda affermazione in un rally mondiale, nell'impegnativo Rally d'Italia-Sardegna, distanziando il compagno di squadra Hirvonen di circa 30 secondi e conducendo la competizione dall'inizio alla fine, nonostante avesse aperto la strada partendo per primo durante tutto il secondo e il terzo giorno di gara. Al successivo Rally di Grecia part\u00ec bene ma alla sesta speciale commise un errore che lo fece precipitare in classifica, tuttavia anche a causa del fatto che diversi equipaggi che lo precedevano ebbero dei problemi, riusc\u00ec a chiudere la gara in terza posizione, dietro al vincitore Hirvonen e a S\u00e9bastien Ogier, alfiere dello Junior team Citro\u00ebn. Si ritir\u00f2 al Rally di Polonia per un danno a una ruota e al Rally di Finlandia, dopo le sfortunate esperienze degli anni precedenti, fu finalmente autore di un'ottima prestazione, concludendo terzo dietro ai soliti Hirvonen e Loeb, protagonisti induscussi della stagione. Gli ultimi tre appuntamenti lo videro andare sempre a punti, fu infatti quarto in Australia, sesto in Spagna e settimo al Rally di Gran Bretagna, confermando cos\u00ec il quarto posto finale in classifica generale come l'anno precedente (sempre dietro a Sordo), seppur distanziato di ben 51 lunghezze dal compagno Hirvonen, il quale perse il campionato per un solo punto dal pentacampione del mondo S\u00e9bastien Loeb.\nStagione 2010.\nLatvala rimane dunque con il team Ford anche per l'annata 2010. Dati i suoi numerosi incidenti durante il 2009, ha ora ufficialmente la posizione di seconda guida mentre l'anno precedente non c'erano nette distinzioni tra lui ed il suo compagno Hirvonen. Dopo la prima tappa, in Svezia, Latvala giunge terzo, dunque sale subito sul podio nella stagione appena cominciata. In Messico termina il rally in quinta posizione ed in Giordania replica un'ottima prova chiudendo le speciali con il secondo tempo generale. Nel rally di Turchia ha una collisione durante la speciale numero 10 del secondo giorno dunque accumula un pesante ritardo che al termine delle speciali \u00e8 di quasi venti minuti e lo posiziona all'ottavo posto; arriva successivamente in Nuova Zelanda dove torna dopo un anno sul gradino pi\u00f9 alto del podio. Qui in Oceania non vince nessuna prova speciale ma la leadership la tiene solamente dopo la settima speciale e, dopo essere subito stato scavalcato, la riacquista nell'ultima speciale, ai danni del francese Ogier, per soli 2.4 secondi. In Portogallo ha di nuovo un incidente ed in Bulgaria non fa meglio della sesta posizione, a pi\u00f9 di quattro minuti di distanza dal vincitore S\u00e9bastien Loeb. Nell'ottavo rally di stagione, in casa sua, si vince le prove speciali numero sei e sette issandosi cos\u00ec in prima posizione generale; il comando del rally lo mantiene poi per tutte le prove, aggiudicandosi in questo modo il secondo rally stagionale. In Finlandia il suo compagno di squadra Hirvonen non conclude il rally per un incidente; Jari \u00e8 dunque davanti a Mikko in classifica generale per 19 punti e in quarta posizione. Dopo il quarto posto in Germania, conquista il podio in Giappone, in un rally serratissimo che per cinque volte ha cambiato il leader e che trova racchiusi in cinquantatr\u00e9 secondi ben cinque piloti alla fine di tutte le prove. In Francia e Spagna Latvala non raggiunge il podio per una manciata di secondi e si deve accontentare di due quarti posti, poi riesce a finire la stagione sul podio in Galles con la terza piazza generale. Questi punti lo issano al secondo posto in classifica generale dietro il sette volte iridato S\u00e9bastien Loeb che ha concluso con 105 lunghezze di vantaggio.\nStagione 2011-2012.\nLa stagione 2011 per Jari \u00e8 stata chiusa con 172 punti totali con la vittoria nell'ultimo evento stagionale nel Rally di Gran Bretagna.\nDopo la partenza del connazionale Mikko Hirvonen nel 2012 \u00e8 stato promosso a prima guida ufficiale del team Ford chiudendo la stagione in rimonta al 3\u00ba posto assoluto.\nFra i suoi risultati migliori ci sono le vittorie in Svezia e in Gran Bretagna.\nIl comunicato della Ford rilasciato al termine della stagione 2012, attraverso il quale la scuderia comunicava la decisione di abbandonare il campionato mondiale di Rally, fece optare il pilota finlandese per il passaggio, nella successiva stagione, alla guida della nuova Volkswagen Polo R WRC del team Volkswagen Motorsport.\nStagione 2013.\nCon il suo passaggio al team Volkswagen insieme al suo nuovo compagno S\u00e9bastien Ogier punta a lottare per il titolo piloti e contro Citroen per quello costruttori.\nDopo il ritiro nella prima tappa di apertura al Rally di Monte Carlo, Latvala ha chiuso 4\u00ba assoluto in Svezia."}
{"id": "1925097", "revid": "767487", "url": "https://it.wikipedia.org/wiki?curid=1925097", "title": "Bernard Dietz", "text": "Biografia.\nGiocatore.\nClub.\nDopo avere mosso i primi passi nella squadra della sua cittadina, il SVA Bockum-H\u00f6vel, nel 1970 pass\u00f2 al calcio professionistico, debuttando in Bundesliga con il MSV Duisburg, dove rest\u00f2 fino al 1982, ottenendo, come maggiore successo, il raggiungimento della finale di Coppa di Germania nel 1975, perduta 1-0 contro l'Eintracht Francoforte.\nDal 1982 venne ingaggiato dallo Schalke 04, nel quale rimase fino al ritiro dall'attivit\u00e0 agonistica nel 1987.\nNazionale.\nIl suo debutto nella nazionale della Germania Occidentale avvenne il 22 dicembre 1974 a La Valletta in occasione dell'incontro contro Malta valido per le qualificazioni all'Europeo di Jugoslavia 1976, e vinto 1-0.\nCon la maglia di titolare della nazionale arriv\u00f2 alla finale del Campionato europeo in Jugoslavia 1976, e soprattutto conquist\u00f2 il successivo Europeo di Italia 1980, durante il quale indoss\u00f2 anche la fascia di capitano.\nCon la Germania Ovest disput\u00f2 complessivamente 53 partite tra il 1974 e il 1981, e prese parte al Mondiale in Argentina 1978.\nAllenatore.\nDopo il ritiro da calciatore continu\u00f2 a lavorare nel mondo del calcio come dirigente sportivo, e nel 1999 venne ingaggiato dal Bochum, che militava allora in Seconda divisione, per un periodo di soli 7 incontri di campionato. Nel 2001 lo stesso Bochum lo richiam\u00f2 alla guida della squadra, ma prima della fine dell'anno lo estromise nuovamente.\nDopo avere svolto l'attivit\u00e0 di allenatore in seconda nel Duisburg, dal 2006 allena la squadra di Terza divisione del Rot-Wei\u00df Ahlen."}
{"id": "1925115", "revid": "11959", "url": "https://it.wikipedia.org/wiki?curid=1925115", "title": "Redha Tukar", "text": ""}
{"id": "1925118", "revid": "339392", "url": "https://it.wikipedia.org/wiki?curid=1925118", "title": "Frazioni geografiche", "text": ""}
{"id": "1925119", "revid": "125784404", "url": "https://it.wikipedia.org/wiki?curid=1925119", "title": "Conrad Bain", "text": "Ha risieduto negli Stati Uniti dal 1946 fino alla morte. In Italia \u00e8 famoso per aver partecipato al telefilm \"Il mio amico Arnold\", in cui interpreta il ruolo di Philip Drummond, il padre adottivo di due ragazzi di colore impersonati da Gary Coleman e Todd Bridges.\nBiografia.\nBain nacque a Lethbridge, nella provincia dell'Alberta, da Jean Agnes e Stafford Harrison Bain, venditore all'ingrosso. Durante la seconda guerra mondiale prest\u00f2 servizio con l'esercito canadese. In seguito si trasfer\u00ec a New York, dove si iscrisse all'Accademia Americana di Arti Drammatiche, avendo come compagni di corso tra gli altri Charles Durning e Don Rickles.\nDivenne cittadino statunitense nel 1946, prima di ottenere la laurea nel 1948.\nBain ebbe tre figli e una figlia da Monica Sloan, con cui fu sposato fino alla morte di lei nel 2009. Suo fratello gemello, Bonar Bain, \u00e8 stato anch'egli attore.\n\u00c8 morto per cause naturali il 14 gennaio 2013, poche settimane prima del suo novantesimo compleanno.\nCarriera.\nDopo essersi messo in mostra nello Stratford Shakespeare Festival, Bain ebbe un ulteriore successo nel 1956 come attore teatrale a Broadway nella rappresentazione della pi\u00e8ce \"Arriva l'uomo del ghiaccio\" (\"The Iceman Cometh\"), di Eugene O'Neill, ottenendo una recensione positiva dal prestigioso \"New York Times\". In seguito recit\u00f2 in numerosi spettacoli di Broadway, tra cui \"Zio Vania\", \"Un nemico del popolo\", \"Candido\". Durante una rappresentazione teatrale a New York, trov\u00f2 lavoro in una soap-opera televisiva, \"Dark Shadows\", inedita in Italia, di cui interpret\u00f2 le prime due stagioni.\nNei primi anni settanta Bain inizi\u00f2 a recitare in una serie di film di successo come \"Il dittatore dello stato libero di Bananas\" (1971) e \"Rapina record a New York\" (1971). Queste apparizioni gli consentirono di mettersi in maggior evidenza e di fargli ottenere il ruolo del dottor Arthur Harmon nella serie \"Maude\" (in Italia conosciuta anche come \"Una signora in gamba\"), una sitcom della CBS nata nel 1972 come spin-off della serie \"Arcibaldo\" e trasmessa con successo per sei stagioni, fino al 1978.\nCon la fine della serie arriv\u00f2 una popolarit\u00e0 ancora maggiore grazie al ruolo di Philip Drummond nella serie \"Il mio amico Arnold\", di cui Bain interpret\u00f2 ininterrottamente 8 stagioni e 189 episodi fino al 1986. Nel 1979 partecip\u00f2 anche ad un episodio della serie spin-off di \"Arnold\", \"L'albero delle mele\", sempre nel ruolo di Drummond. Secondo i suoi figli e il collega Todd Bridges, il modo di interpretare Philip Drummond era molto simile ai suoi atteggiamenti di padre nella vita reale.\nNel 1987 Bain partecip\u00f2 a una serie di minore successo, \"Caro presidente\" (\"Mr. President\"), durata due stagioni.\nNel 1996 Bain riprese il ruolo di Philip Drummond per un episodio dell'ultima stagione della serie \"Willy, principe di Bel Air\".\nNel 2011 comparve in un episodio della serie televisiva \"Unforgettable\"."}
{"id": "1925120", "revid": "599013", "url": "https://it.wikipedia.org/wiki?curid=1925120", "title": "Gian Paolo Manighetti", "text": "Caratteristiche tecniche.\nHa giocato come terzino fluidificante, sia a destra che a sinistra; in giovent\u00f9 viene impostato come mediano, ruolo che ricopre nelle sue prime stagioni al Piacenza. All'occorrenza \u00e8 stato schierato anche come libero.\nCarriera.\nL'esordio nel Piacenza.\nProdotto del vivaio del , entra nel giro della prima squadra nella stagione 1985-1986: non viene impiegato in campionato, scendendo in campo nella finale di Coppa Anglo-Italiana contro il . Nella stagione successiva esordisce in campionato, e l'allenatore Battista Rota gli concede sempre pi\u00f9 spazio, schierandolo in 16 occasioni nel campionato di Serie B 1987-1988. A partire dal successivo campionato diventa titolare del centrocampo piacentino, sotto la guida di Enrico Catuzzi, Attilio Perotti, Giorgio Rumignani e Luigi Cagni. Con il Piacenza retrocede in Serie C1 nella stagione 1988-1989 e ottiene due anni dopo la promozione dalla Serie C1 alla Serie B.\nLe stagioni a Bari e Monza.\nNell'estate del 1991 si trasferisce al , in Serie A, acquistato per circa 1 miliardo di lire. Esordisce nella massima serie l'8 settembre 1991, in -Bari 1-0, e colleziona 4 presenze fino a novembre, quando viene restituito (in prestito) al Piacenza, per giocare con maggiore continuit\u00e0. Nella formazione emiliana disputa 17 partite, contribuendo alla salvezza in Serie B, e poi fa ritorno al Bari, che lo gira in prestito per due stagioni al . In Brianza, dove \u00e8 titolare, subisce la retrocessione in Serie C1 nel 1993-1994 e a fine stagione rientra definitivamente al Bari, con cui disputa quattro stagioni (tre di Serie A e una di Serie B) nel ruolo di terzino sinistro.\nIl ritorno al Piacenza e il finale di carriera.\nNel 1998 torna al Piacenza, per sostituire Paolo Tramezzani passato al Tottenham. Vi rimane per due stagioni, entrambe nella massima serie, conquistando la salvezza nella stagione 1998-1999. Nel 2000, dopo la retrocessione nella serie cadetta, passa alla per un miliardo e mezzo di lire, voluto dall'allenatore Cagni che lo aveva allenato nel Piacenza. Con i blucerchiati disputa due stagioni in Serie B, senza riuscire a centrare la promozione, e nel 2002 si svincola, passando al Cagliari, sempre in Serie B. Disputa la prima parte della stagione alternandosi con Mauricio Pineda nel ruolo di terzino; a gennaio scende in Serie C1, disputando 5 partite con la maglia del , con il quale chiude la carriera agonistica.\nDopo il ritiro.\nDopo una breve esperienza come team manager del Savona, torna al Treviso come osservatore, ruolo che ricopre in seguito all' dopo il fallimento della societ\u00e0 veneta."}
{"id": "1925122", "revid": "729019", "url": "https://it.wikipedia.org/wiki?curid=1925122", "title": "Paradosso dell'amico di Wigner", "text": "Il paradosso dell'amico di Wigner \u00e8 un esperimento mentale proposto dal fisico Eugene Wigner come estensione del paradosso del gatto di Schr\u00f6dinger a partire dal quale introdurre il problema mente-corpo in meccanica quantistica.\nL'esperimento mentale.\nIn questo esperimento mentale Wigner immagina che, in sua assenza, un amico compia l'esperimento del gatto di Schr\u00f6dinger; Wigner, poi, verr\u00e0 a sapere se il gatto sia vivo o morto solo al proprio ritorno al laboratorio.\nCi sono, dunque, due sistemi differenti: il sistema \"scatola\", che contiene il gatto di Schr\u00f6dinger e la fiala di veleno, e il sistema \"laboratorio\", all'interno del quale c'\u00e8 l'amico di Wigner.\nIl punto cruciale dell'esperimento mentale \u00e8 nella seguente domanda: al ritorno di Wigner, lo stato del sistema \"laboratorio\" sar\u00e0 di sovrapposizione tra \u00abgatto morto/amico triste\u00bb e \u00abgatto vivo/amico felice\u00bb e si determiner\u00e0 su una delle due possibilit\u00e0 solo quando il fisico verr\u00e0 a conoscenza del risultato (diventando, quindi, un osservatore), oppure Wigner trover\u00e0 che la sovrapposizione \u00e8 stata dissolta gi\u00e0 da prima a causa della presenza dell'amico?\nNel celebre paradosso del gatto, si afferma che la scatola non si trovi in uno stato definito, almeno dal punto di vista di un osservatore esterno, finch\u00e9 non viene aperta. Analogamente dovrebbe essere per il laboratorio (osservatore esterno del quale \u00e8 Wigner), visto che, concettualmente, non c'\u00e8 alcun motivo per supporre diversamente; questo vuol dire che, finch\u00e9 Wigner \u00e8 lontano, deve valere la sovrapposizione tra i due stati del laboratorio: \"gatto vivo/amico felice\" e \"gatto morto/amico triste\". Il punto \u00e8 che nel laboratorio c'\u00e8 l'amico del fisico, che, aprendo la scatola mentre quest'ultimo \u00e8 lontano, svolge il ruolo di osservatore del sistema \"scatola\" e fa \"collassare\" lo stato di quest'ultima su uno dei due possibili (\"gatto vivo\" e \"gatto morto\"); per logica, allora, poich\u00e9 l'indeterminazione dello stato del sistema \"laboratorio\" \u00e8 dovuta solo all'indeterminazione del sistema \"scatola\", si ha che anche lo stato del sistema \"laboratorio\" dovrebbe collassare gi\u00e0 prima che Wigner ritorni, in contraddizione con quanto appena affermato. Qui sta il paradosso.\nCoscienza e misurazione.\nWigner ide\u00f2 questo esperimento mentale per illustrare la sua convinzione che la coscienza sia necessaria per il processo di misurazione in meccanica quantistica. Se si sostituisce alla coscienza dell'amico uno strumento materiale, la linearit\u00e0 della funzione d'onda implica che lo stato del sistema sia in una somma lineare di stati possibili. \u00c8 in sostanza un sistema indeterminato pi\u00f9 ampio.\nWigner present\u00f2 questo paradosso in un suo articolo riguardante il problema mente-corpo alla luce della meccanica quantistica, e lo integr\u00f2 successivamente nel suo libro \"Simmetrie e riflessioni\", del 1967. Attualmente questa sua interpretazione della meccanica quantistica \u00e8 nota come \u00abcoscienza causa del collasso\u00bb."}
{"id": "1925124", "revid": "1305772", "url": "https://it.wikipedia.org/wiki?curid=1925124", "title": "Fatti di Cittadella", "text": "La definizione Fatti di Cittadella fa riferimento ad uno scontro armato tra un folto gruppo di squadristi fascisti ed i Carabinieri della Stazione di Cittadella, avvenuto l'8 maggio 1921.\nPremessa.\nLa mattina dell'8 maggio 1921 la squadra d'azione \"Benito Mussolini\" assalt\u00f2 e devast\u00f2 la camera del lavoro di Cittadella, come ritorsione per il ferimento con arma da fuoco del segretario del fascio di combattimento locale Angelo Rossi perpetrato dai socialisti. In occasione di questa spedizione vennero arrestati cinque squadristi dai Regi Carabinieri locali.\nI fatti.\nDopo gli arresti Faustino Facchetti, comandante dei carabinieri locali, radun\u00f2 nella caserma i militi presenti nel suo mandamento, prevedendo che vi sarebbero stati altri disordini. Nel primo pomeriggio, infatti, si radunarono circa 150 squadristi provenienti da Vicenza, Padova, Castelfranco Veneto e Bassano del Grappa, che suddivisi in due gruppi confluirono verso la caserma, incontrando sul loro percorso un gruppo di soldati di un battaglione di fanteria di stanza nel paese, che non oppose resistenza armata.\nIl doppio assalto alla caserma venne respinto dai carabinieri con l'uccisione degli squadristi Angelo Boscolo Bragadin, Giovanni Battista Fumei e Vittore Mezzomo della squadra d'azione \"La Serenissima\", il ferimento grave di un quarto di costoro e il ferimento mortale del comandante Facchetti, che mor\u00ec nel vicino ospedale, con un polmone trapassato da un proiettile dopo 24 ore di agonia.\nLa piazza sede dello scontro, in prossimit\u00e0 della porta Bassano, venne rinominata \"Piazza Martiri Fascisti\" e nella stessa venne eretto un monumento per commemorare quei caduti, con una lapide riportante i loro nomi e il commento: \"qui caddero incompresi\". Il monumento venne demolito dai partigiani e la piazza intitolata al defunto maresciallo dei regi carabinieri."}
{"id": "1925126", "revid": "1573940", "url": "https://it.wikipedia.org/wiki?curid=1925126", "title": "Tabanus bovinus", "text": "Il tafano (\"Tabanus bovinus\", ), conosciuto anche come estro o assillo (da qui espressioni come \"estro poetico\" o \"assillante\"), \u00e8 un insetto dittero della famiglia dei Tabanidi.\nDescrizione.\n\u00c8 simile ad una grossa mosca, pi\u00f9 tozzo e grande (fino a 2,5\u00a0cm), di colore grigio giallognolo e con grandi occhi.\nBiologia.\nLe femmine sono ematofaghe, si nutrono cio\u00e8 del sangue degli animali, mentre i maschi sono fitofagi (si nutrono di linfa e succhi vegetali di fiori). \nLa sua puntura \u00e8 dolorosa e causa gonfiore e prurito perch\u00e9 l'apparato \u00e8 piuttosto grande e ferisce anche dei nervi. Pu\u00f2 succhiare fino 0,2 ml di sangue e pu\u00f2 anche pungere attraverso i vestiti.\nLe femmine dopo aver compiuto il pasto di sangue producono ammassi formati da centinaia di uova di colore grigiastro lunghe fino a 2 mm che vengono deposte sulla vegetazione o sui sassi in zone umide o fangose. Le uova schiudono entro i 10 giorni e da esse fuoriescono delle larve, poco differenziate e di forma cilindrica che cadono nel fango o nell'acqua. Queste lunghe fino a 6 cm, sono riconoscibili per la testa piccola e retrattile e per la struttura dell'ultimo segmento contenente gli organi di Graber con funzione sensoriale. Le larve hanno movimenti lenti e si cibano degradando la sostanza organica comprese le larve di altri tabanidi. In condizioni normali lo sviluppo larvale avviene in 3 mesi, ma in caso di ibernazione pu\u00f2 richiedere fino a 3 anni. Le larve mature si impupano affondate parzialmente nel fango o nel terreno e gli adulti emergono dopo circa 2 settimane. In condizioni temperate gli adulti poi muoiono in autunno e nella primavera successiva sono sostituiti da una nuova generazione.\nHabitat.\nIl tafano vive soprattutto all'ombra: su pascoli, prati, boschi e stalle, dove pu\u00f2 trovare gli animali del cui sangue si ciba, da maggio ad agosto. \u00c8 particolarmente attivo nei giorni afosi con elevato tasso di umidit\u00e0."}
{"id": "1925129", "revid": "174925", "url": "https://it.wikipedia.org/wiki?curid=1925129", "title": "Khirbet Kerak", "text": ""}
{"id": "1925131", "revid": "1310927", "url": "https://it.wikipedia.org/wiki?curid=1925131", "title": "I ragazzi della via P\u00e1l (disambigua)", "text": " "}
{"id": "1925134", "revid": "927322", "url": "https://it.wikipedia.org/wiki?curid=1925134", "title": "Peter Mayr", "text": "Era figlio del contadino Peter Mayr (1741\u20131806) e di Maria Unterhofer (1743\u20131815).\nBiografia.\nNel 1795 prese in gestione l'osteria \"Croce bianca\" (\"Wei\u00dfes Kreuz\") sulla strada a sud di Chiusa che divenne nota come \"Al raschietto\" (\"beim Schaber\").\nLa lotta per la liberazione.\nIl 3 aprile 1797 speriment\u00f2 il ruolo di guida degli \"Sch\u00fctzen\" di Renon in una scaramuccia contro un reparto francese che fu costretto a ritirarsi a Bolzano.\nNel 1804 lavorava come oste presso una locanda in localit\u00e0 \"La Mara\" (\"an der Mahr\"), alla periferia sud di Bressanone sulla strada del Brennero. Come avvenne per altri osti del Tirolo, ebbe un ruolo importante nella lotta contro la Francia napoleonica.\nLa bottega del fabbro dietro la locanda fungeva da ritrovo per le riunioni segrete.\nIl 25 luglio 1807, sotto la guida di Andreas Hofer dell'\u00a0\"Assemblea dei contadini\" (\"Bauernkonvent\") prese le difese dei fedeli cattolici e della terra tirolese contro i \"profanatori della casa del Signore\", per non seguire l'ordinamento della Baviera in ambito religioso.\nGli immediati preparativi dell'insurrezione tirolese furono preparati da Andreas Hofer, sulla via del ritorno da Vienna, con l'aiuto di diversi osti del Tirolo.\nHofer discusse con loro i dettagli del piano d'azione, che fu comunicato agli Sch\u00fctzen e ai contadini.\nMayr port\u00f2 a termine il suo compito per la zona a lui assegnata e combatt\u00e9 il 25 ed il 29 maggio 1809 sulla cima del Pfeffersberger ed insieme a Josef Eisenstecken sul Bergisel.\nProcuratesi munizioni e viveri, per difendere la chiusa di Bressanone, progettarono di far saltare i ponti sul Ladritsch e di provocare frane dalle alture della chiusa dell'Isarco.\nDopo la tregua di Znaim (12 luglio 1809), le truppe austriache furono ritirate dal Tirolo e le truppe francesi occuparono Innsbruck senza combattere. Peter Mayr si incontr\u00f2 con Peter Kemenater (Oste della \"Stella\") e con Martin Schenk (Oste della \"Croce\") a Bressanone per discutere la situazione (l'incontro prese il nome di \"Dreischwur\", giuramento dei tre).\nPeter Mayr sbarr\u00f2 la chiusa d'Isarco a nord di Oberau, con una compagnia di Sch\u00fctzen, dispiegando le sue truppe nel sotto Isarco e nella Val Pusteria occidentale. Il 4 e il 5 agosto 1809, insieme a Josef Speckbacher, si scontr\u00f2 con le truppe sassoni della Divisione Rouyer. Il luogo dello scontro prender\u00e0, in seguito, il nome di \"Sachsenklemme\" (Morsa dei sassoni). Il maresciallo Fran\u00e7ois Joseph Lefebvre entr\u00f2 a Vipiteno il 6 agosto 1809 con 7.000 uomini, e i tirolesi si ritirarono verso Innsbruck.\nNella Terza Battaglia del Bergisel del 13 agosto 1809, le truppe, al comando di Peter Mayr e provenienti da nord e sud Tirolo, erano il nerbo delle truppe tirolesi. Con la liberazione delle terre tirolesi, Mayr fece ritorno a casa coi gradi di \"sottufficiale riconosciuto\".\nLa Pace di Sch\u00f6nbrunn (14 ottobre 1809) determin\u00f2 l'annessione del Tirolo al neoformato Regno di Baviera (1809), concedendo agli insorti l'amnistia.\nPersa l'ultima battaglia del Bergisel il 1\u00ba novembre 1809, ed essendosi arreso Andreas Hofer, Peter Mayr incontr\u00f2 altri Sch\u00fctzen a Steinach am Brenner il 5 novembre 1809 per proseguire la battaglia.\nAvanz\u00f2 in Val Pusteria con gli Sch\u00fctzen d'Isarco e si scontr\u00f2, respingendole tre volte, con le truppe del generale Ruscas presso la Chiusa di Rio di Pusteria (M\u00fchlbacher Klause). Al quarto assalto gli Sch\u00fctzen dovettero ripiegare in Val Sarentino (Sarntal).\nAvendo Hofer ripreso la lotta su pressione di padre Joachim Haspinger, di Johann Kolb e dello stesso Peter Mayr, gli insorti tentarono la liberazione di Bressanone, dovendo infine amaramente constatare che ogni tentativo di resistenza era divenuto inutile.\nL'onesto oste \"della Mara\", guid\u00f2 nel 1809 con Andreas Hofer le lotte di liberazione dei tirolesi.\nIl luogotenente Mayr, assieme all'eroe Hofer, furono entrambi rinchiusi nel carcere cittadino, posto di fronte alla Maximilianhaus (oggi sede del Museo di scienze naturali dell'Alto Adige).\nAnche Peter Mayr, come Andreas Hofer, mor\u00ec fucilato lo stesso giorno, ma a Bolzano sul greto del Talvera, dopo che rifiut\u00f2 di mentire per salvarsi; gli sarebbe bastato giurare di non aver saputo dell'appello all'armistizio per aver salva la vita, ma fedele al comandamento di \"non dire falsa testimonianza\", fu giustiziato.\nCattura e morte.\nMayr fugg\u00ec e si nascose a Feldthurns. Fu tradito e catturato l'8 febbraio 1810. Tradotto nel carcere di Bolzano, pass\u00f2 gli ultimi giorni nella casa di Santa Afra, come prima aveva fatto Andreas Hofer. Il tribunale militare lo condann\u00f2 a morte il 14 febbraio 1810.\nLa moglie, Maria Fuchs, fece appello al generale Louis Baraguey d'Hilliers affinch\u00e9 annullasse la condanna per vizio di forma e rifacesse il processo. In questo modo Peter Mayr avrebbe guadagnato la possibilit\u00e0 di salvarsi, a condizione di dichiarare pubblicamente di non aver mai portato armi alla proclamazione del Vicer\u00e9 Eugenio di Beauharnais, il 12 novembre 1809, reato punibile con la morte.\nMayr non volle salvarsi la vita con una menzogna. La sentenza di morte fu riconfermata il 19 febbraio 1810 ed eseguita il giorno successivo, 20 febbraio 1810, giorno della morte di Andreas Hofer, non lontano dal ponte sul Talvera. Il corpo fu traslato al cimitero di Bolzano.\nAlla memoria.\nIn molti paesi e citt\u00e0 dell'Alto Adige esistono vie o piazze a lui dedicate. In alcune di esse vi sono anche dei monumenti, come quello a Bolzano, sui prati del Talvera. Una dedica a lui \u00e8 pure visibile dall'Autostrada A22 (\"Autobrennero\"), procedendo da Chiusa a Bressanone, dipinta su un masso imbiancato, presso la locanda ove operava, a La Mara, a met\u00e0 costa nel monte a sinistra:"}
{"id": "1925141", "revid": "729019", "url": "https://it.wikipedia.org/wiki?curid=1925141", "title": "Praefectus Vigilum", "text": "Il Praefectus Vigilum (lat. \"Prefetto dei Vigili\") era, durante l'Impero Romano, un funzionario imperiale, comandante dei \"vigiles\" della citt\u00e0 di Roma e ufficiale preposto alla sorveglianza notturna della citt\u00e0; il suo compito era di sovrintendere all'ordine pubblico cittadino e prevenire e affrontare gli incendi; aveva perci\u00f2 attribuzioni di polizia entro la sua sfera di competenza.\nIstituzione e competenze.\nLa \"Praefectura Vigilum\" venne istituita da Augusto nel 6 d.C. per la sorveglianza e la sicurezza della citt\u00e0. Le sue competenze vennero di nuovo tratte tra quelle proprie degli edili. Tra queste, il \"praefectus vigilum\" aveva la giurisdizione civile e penale, come il prefetto dell'annona, e giudicava personalmente nelle controversie legate alle locazioni. Il processo di giudizio era anche per lui quello della cognitio extra ordinem, introdotta proprio dal \"princeps\" Augusto, in luogo delle \"quaestiones perpetuae\", e sempre sottoposta al suo controllo. Venivano da lui giudicati perlopi\u00f9 i crimini minori compiuti durante la notte (in genere gli imputati erano ladri e vagabondi); per i crimini di maggiore scalpore ed importanza, ancorch\u00e9 commessi di notte, aveva competenza il praefectus urbi. Tra i vigiles sottoposti al \"praefectus vigilum\", compresi i \"subpraefecti\" al comando delle sezioni, erano arruolati anche i liberti, che non avevano alcun addestramento militare. Non era un incarico particolarmente prestigioso, anche se era destinato alla carica equestre. Era pi\u00f9 una carica di passaggio, che contribuiva a far conoscere e crescere di importanza il soggetto in attesa di un incarico superiore e pi\u00f9 redditizio."}
{"id": "1925148", "revid": "111319", "url": "https://it.wikipedia.org/wiki?curid=1925148", "title": "Eirik Veraas Larsen", "text": ""}
{"id": "1925150", "revid": "767487", "url": "https://it.wikipedia.org/wiki?curid=1925150", "title": "Due fuggitivi e mezzo", "text": "Due fuggitivi e mezzo (\"Les Fugitifs\") \u00e8 un film del 1986 diretto da Francis Veber.\nTrama.\nLucas \u00e8 appena uscito di galera dopo 5 anni, si reca in banca.\nSinceramente pentito per le sue azioni vuole ricominciare una vita, e si reca in banca per un prestito.\nMa proprio in quel giorno Pignon, un povero disoccupato, vedovo e con una figlia da mantenere, decide di rapinare proprio quella banca.\nArriva la polizia che circonda l'edificio ed il maldestro Pignon decide di prendere un ostaggio per poter fuggire, ma egli sceglie proprio il malcapitato Lucas, e quando esce dall'edificio la polizia credendo in Lucas il rapinatore aprono il fuoco, costringendo i due alla fuga.\nPignon spara accidentalmente a Lucas mentre fuggono in auto e dopo lo svenimento di quest'ultimo, lo trascina da un veterinario suo amico, dove viene curato e una volta ristabilito fa la conoscenza della figlioletta di Pignon, Jeanne, muta dall'et\u00e0 di 3 anni, a causa della prematura morte della madre, Lucas commosso dalla loro storia decide di aiutare i due.\nLa piccola viene presa in custodia dalle forze dell'ordine e rinchiusa in un orfanotrofio, e Pignon confessa di essere l'artefice della rapina alla polizia, ma Lucas decide di aiutare l'amico a rapire la figlioletta, che per il dolore si stava lasciando morire di fame, e dopo averla fatta curare si dirigono al confine italiano con dei documenti falsi, spacciandosi per una famiglia, (Pignon infatti si traveste da donna). Superato il confine, al momento di separarsi Lucas, ormai affezionato alla bambina e all'impacciato Pignon si rende subito conto di non poterli abbandonare."}
{"id": "1925152", "revid": "339392", "url": "https://it.wikipedia.org/wiki?curid=1925152", "title": "Vuelta a Catalunya", "text": ""}
{"id": "1925160", "revid": "18221293", "url": "https://it.wikipedia.org/wiki?curid=1925160", "title": "Richard Mattew Stallman", "text": ""}
{"id": "1925161", "revid": "110157", "url": "https://it.wikipedia.org/wiki?curid=1925161", "title": "Campionato mondiale di pallavolo femminile 1952", "text": "Il campionato mondiale di pallavolo femminile 1952 si \u00e8 svolto dal 17 al 29 agosto 1952 a Mosca, nell'Unione Sovietica: al torneo hanno partecipato otto squadre nazionali e la vittoria finale \u00e8 andata per la prima volta all'URSS.\nPodio.\nCampione.\nURSS(Primo titolo)\nSecondo posto.\nPolonia\nTerzo posto.\nCecoslovacchia"}
{"id": "1925166", "revid": "125653285", "url": "https://it.wikipedia.org/wiki?curid=1925166", "title": "Dormammu", "text": "Dormammu \u00e8 un personaggio immaginario dei fumetti, creato da Stan Lee (testi) e Steve Ditko (disegni), pubblicato dalla Marvel Comics. \u00c8 noto anche come il Signore della Dimensione Oscura o il Distruttore dei Mondi. La sua prima apparizione avviene in \"Strange Tales\" (prima serie) n. 126 (novembre 1964).\nIl sito web IGN lo ha classificato al 56\u00ba posto della lista dei cento maggiori cattivi della storia dei fumetti.\n\u00c8 il signore della Dimensione Oscura ed \u00e8 un supercriminale dell'universo Marvel; si tratta di un'entit\u00e0 mistica e di uno stregone, nemico numero uno del Dottor Strange. Dormammu ha anche una nipote, Clea, discepola del Dottor Strange.\nBiografia del personaggio.\nDormammu \u00e8 un membro della razza dei Faltine, esseri mutaforma benefici residenti su un altro piano di realt\u00e0. I Faltine vivevano in pace da anni, fino al giorno in cui uno di loro chiamato Sinifer, diede alla luce due esseri, Dormammu e sua sorella Umar. Entrambi i fratelli pi\u00f9 avanti saranno assetati di conquista, tanto che Dormammu arriver\u00e0 a rubare la fiamma del comando dei Faltine, costringendo cos\u00ec la sua razza a bandirlo nella Dimensione Oscura.\nIn breve Dormammu diverr\u00e0 il signore di quella dimensione e cercher\u00e0 di conquistarne altre, tra cui la Terra, divenendo cos\u00ec una delle pi\u00f9 grandi minacce mistiche. Umar dimostrer\u00e0 invece un grandissimo desiderio di piacere fisico, tanto da ottenere un aspetto simile a quello di un umano, per ottenere il massimo godimento dalla vita. Dopo esser stata bandita assieme al fratello, Umar passer\u00e0 il suo tempo a trovare il modo di spodestare Dormammu e diventare cos\u00ec la nuova signora della dimensione oscura.\nNel corso dei secoli Dormammu ha affrontato tutti gli Stregoni Supremi che si sono succeduti sulla Terra e ha sempre cercato di entrare nel nostro mondo sia di persona, sia mediante i suoi subalterni (tra cui il Barone Mordo e Hood), ma il Dottor Strange \u00e8 sempre riuscito a bloccare i suoi piani. In pi\u00f9 di un'occasione il Dottor Strange si \u00e8 fatto aiutare a fermare Dormammu da altri eroi, come l'Uomo Ragno o i Difensori.\nPoteri e abilit\u00e0.\nComposto da pura energia mistica, Dormammu possiede una grande gamma di poteri che possono essere ulteriormente estesi e potenziati grazie alla venerazione del suo culto da parte di adepti. Tra le sue molte capacit\u00e0 vi sono l'immortalit\u00e0, la trasmutazione della materia, il teletrasporto interdimensionale, la modifica delle proprie fattezze e dimensioni, il controllo degli elementi, la telepatia, la creazione di esseri artificiali e la capacit\u00e0 di penetrare nella mente degli individui psichicamente pi\u00f9 deboli al fine di controllarli. Possiede anche un'immensa forza fisica.\nDormammu pu\u00f2 invocare le energie mistiche di tutta la Dimensione Oscura, tuttavia le sue abilit\u00e0 sono ridotte quando \u00e8 fisicamente presente in un'altra dimensione a meno che non possa collegarsi al suo mondo tramite qualche sorta di passaggio. Come quella di vari altri enti mistici, l'energia di Dormammu pu\u00f2 essere invocata da parte degli stregoni pi\u00f9 potenti e preparati (ne sono un esempio il Dottor Strange ed il Barone Mordo).\nAltri media.\nCinema.\nDormammu appare come antagonista secondario nel film \"Doctor Strange\" (2016), interpretato tramite motion capture da Benedict Cumberbatch, l'attore del protagonista. Nel film viene presentato come entit\u00e0 ultra dimensionale, unico abitante e sovrano della Dimensione Oscura, realt\u00e0 parallela non soggetta alle leggi del Tempo. Studiato dallo Stregone Cagliostro, viene scoperto un incantesimo per evocare il suo potere e far s\u00ec che l'entit\u00e0 possa garantire una maggiore forza e resistenza a coloro che lo invocano, oltre alla capacit\u00e0 di piegare percettivamente la realt\u00e0 a piacere dell'utilizzatore in qualunque dimensione esso si trovi. L'Antico rivela che ci\u00f2 da cui Dormammu \u00e8 nato, risiede nella manifestazione della paura della morte, emozione di cui si nutre per vivere, inoltre possiede un vita eterna donata dalla propriet\u00e0 della sua dimensione e pu\u00f2 garantirla ai suoi adepti."}
{"id": "1925167", "revid": "767487", "url": "https://it.wikipedia.org/wiki?curid=1925167", "title": "La capra (film)", "text": "La capra (\"La ch\u00e8vre\") \u00e8 un film del 1981 di Francis Veber, interpretato da G\u00e9rard Depardieu e Pierre Richard.\nNel gergo parigino, \"ch\u00e8vre\" sta per goffaggine che genera sfortuna.\nTrama.\nMaria \u00e8 una giovane maldestra e sfortunatissima che si trova in vacanza in Messico, la quale scampa fortunosamente a un sequestro e se ne perdono le tracce. Suo padre, un noto industriale, ingaggia dapprima il detective Campana, quindi un suo dipendente, il ragionier Perrin, il quale ha la particolarissima caratteristica di attirarsi ogni di sventura, proprio come la ragazza. Uno psichiatra \u00e8 infatti convinto che l'affinit\u00e0 tra i due possa produrre una concatenazione di eventi che li porterebbero inevitabilmente ad incontrarsi. Il viaggio \u00e8 irto di incidenti divertenti e surreali ma alla fine Maria e Perrin s'incontrano nella jungla messicana, presso un ospedale religioso dove ella \u00e8 ricoverata in quanto rimasta in stato confusionale dopo il tentativo di sequestro. Il miracolo del ricongiungimento avviene secondo un antico adagio, per essere colpito dall'ennesima sfortuna in quanto la nuova coppia si ritrova su una sorta di zattera alla deriva sul fiume il quale porta a una cascata.\nStorie correlate.\nIl film \u00e8 tristemente noto in Italia per due tragedie accadute nelle rispettive sale cinematografiche dove il film era in programmazione, ovvero a Napoli e a Torino, nell'Incendio del Cinema Statuto. . Nel cinema torinese si svilupp\u00f2 un incendio nella sala gremita, senza possibilit\u00e0 di fuga per i malcapitati in quanto le uscite di sicurezza erano state bloccate per iniziativa del gestore, onde evitare i frequenti ingressi di persone senza biglietto. Troveranno la morte 64 persone, per la maggior parte asfissiate dai fumi."}
{"id": "1925169", "revid": "729019", "url": "https://it.wikipedia.org/wiki?curid=1925169", "title": "Walter Serena", "text": "Professionista dal 1952 al 1957, vinse la Vuelta a Catalunya.\nCarriera.\nSerena nel corso della sua carriera, ottenne quattro successi; negli anni del professionismo prevalentemente lavor\u00f2 per i propri capitani, fra i quali Gastone Nencini e Pierino Baffi. Tre successi arrivarono nel 1954, anno in cui si aggiudic\u00f2 il Gran Premio di Pontremoli, una tappa e la classifica finale della Vuelta a Catalunya; l'anno successivo vinse una frazione al Giro di Sicilia. Ottenne vari piazzamenti, fra i quali un terzo posto nel Giro del Veneto 1954, dietro Adolfo Grosso e lo stesso Baffi, e 2 Top10 al Giro di Lombardia."}
{"id": "1925171", "revid": "18221330", "url": "https://it.wikipedia.org/wiki?curid=1925171", "title": "Nopaste", "text": ""}
{"id": "1925174", "revid": "687666", "url": "https://it.wikipedia.org/wiki?curid=1925174", "title": "Monte Caio", "text": "Il monte Caio \u00e8 una vetta dell'appennino parmense geograficamente ubicata tra i comune di Palanzano, Tizzano Val Parma e Corniglio e che culmina con la \"punta Bocchialini\" a quota 1.584 metri; la vetta si trova situata nel comune di Palanzano. \n\u00c8 il monte con altezza superiore ai 1.500 metri pi\u00f9 vicino al capoluogo di provincia Parma (38 km).\nSulle sue pendici, a quota 1.250\u00a0m nel territorio del Comune di Tizzano Val Parma, si trova la stazione sciistica di Schia, dotata di tre impianti di risalita, tra cui una nuova (2008) seggiovia biposto, che vanno a servire circa 15\u00a0km di piste.\nIl monte Caio \u00e8 ricco di boschi, pascoli e fontane, tra cui quella che scaturisce sotto l'eremo di San Matteo e si raccoglie in un tronco d'albero. A quota 1.450\u00a0m si trova un piccolo laghetto alimentato da una sorgente sotterranea.\nVi sono molti punti panoramici e sentieri suggestivi per il trekking a piedi, a cavallo o con le mountain bike, tra cui spicca la pista per Downhill MTB realizzata nel 2008.In una zona del monte denominata \"Costa Grande\" \u00e8 presente inoltre un'area decollo per parapendii tra le pi\u00f9 importanti d'Italia.\nIn una zona del Caio verso Agna di Corniglio \u00e8 presente una pianta plurisecolare che lascia stupefatti i turisti che vengono ad ammirarla per la sua imponenza. Si tratta di un faggio tra i pi\u00f9 antichi d'Europa, chiamato \"grande faggio\" dagli abitanti della zona.\nDalle pendici del monte nascono molti rii e torrenti. I pi\u00f9 importanti sono:\nI contorni del monte sono definiti dalla val Parma verso nord-ovest, dalla val Bratica verso sud-ovest, dalla Val Cedra verso sud e dalla val d'Enza verso est.\nUna tradizione molto sentita dagli abitanti delle zone circostanti \u00e8 quella di partecipare, il 21 settembre di ogni anno, alla festa di san Matteo nel Comune di Palanzano raggiungendo a piedi l'eremo del santo, posto in prossimit\u00e0 della cima, tramite il sentiero del Dragolare."}
{"id": "1925180", "revid": "729019", "url": "https://it.wikipedia.org/wiki?curid=1925180", "title": "Turma", "text": "Una turma (lat. pl. \"turmae\", squadrone) era un'unit\u00e0 militare romana, la decima parte di un'\"Ala\" di cavalleria legionaria.\nUna turma era composta da trenta cavalieri, suddivisi in tre \"decurie\"; ogni decuria era comandata da un decurione, talvolta coadiuvato da un \"optio\" con funzioni di vice. Il decurione a capo della prima decuria era generalmente posto a capo degli altri due, e dunque dell'intera turma.\nEsercito romano.\nRepubblica.\nNel III e nel II secolo a.C., all'epoca delle guerre puniche e dell'espansione di Roma in Spagna e in Grecia, il nucleo dell'esercito romano era costituito dai cittadini romani, rinforzati da contingenti provenienti dagli alleati di Roma (\"socii\"). L'organizzazione della legione romana del periodo \u00e8 descritta dallo storico greco Polibio (cfr. il cosiddetto \"esercito polibiano\"), che scrive che ogni legione di effettivi era coadiuvata da una unit\u00e0 di cavalleria costituita da 300 cittadini (\"equites\"). Questo contingente era ulteriormente suddiviso in dieci \"turmae\".\nSecondo Polibio, i membri dello squadrone avrebbero eletto come loro ufficiali tre \"decuriones\" (\"comandanti di 10 uomini\"), dei quali il primo ad essere scelto avrebbe agito come comandante dello squadrone e gli altri due come suoi deputati. Come in tempi ancora pi\u00f9 anteriori, questi uomini erano scelti tra le 18 \"centuriae\" dell'ordine equestre, le classi pi\u00f9 benestanti del popolo romano, che erano sufficientemente ricchi da poter provvedere da s\u00e9 all'acquisto del cavallo e dell'equipaggiamento.\nImpero.\nCon la riorganizzazione dell'esercito sotto l'Imperatore Augusto (r. 27 a.C. \u2013 14 d.C.) e i suoi successori, la \"turma\" divenne la sottounit\u00e0 base della cavalleria, l'equivalente grossomodo della \"centuria\" per la fanteria, sia negli auxiliaries, che costituivano il nerbo della cavalleria romana, che nei distaccamenti di cavalleria legionaria. La \"cohors equitata\" ausiliaria era un'unit\u00e0 mista combinante fanteria e cavalleria, ed esisteva in due tipi: la \"cohors equitata quingenaria\", con una Coorte di fanteria di 480 effettivi e 4 \"turmae\" di cavalleria, e la rinforzata \"cohors equitata milliaria\", con 800 di fanteria e 8 \"turmae\". In modo simile, le \"alae\" di cavalleria contenevano o 16 (\"ala quingenaria\") o 24 \"turmae\" (\"ala milliaria\"). Delle \"turmae\" individuali di soldati a cavallo di cammelli (\"dromedarii\") appaiono anche tra le \"cohortes equitatae\" nel Medio Oriente, e l'Imperatore Traiano (r. 98\u2013117) stabil\u00ec la prima unit\u00e0 di cavalleria costituita da truppe a cavallo di cammelli, la \"Ala I Ulpia dromedariorum Palmyrenorum\".\nLa \"turma\" era ancora comandata da un \"decurio\", coadiuvato da due subalterni \"principales\" (sottufficiali), un \"sesquiplicarius\" (soldato con una paga uno e mezzo volte) e un \"duplicarius\" (soldato con doppia paga), nonch\u00e9 da un \"signifer\" o \"vexillarius\" (un portatore di insegne militari, cfr. \"vexillum\"). Questi ranghi corrispondevano rispettivamente al \"tesserarius\", \"optio\", e \"signifer\" della fanteria. Le dimensioni esatte della \"turma\" sotto il Principato, tuttavia, non sono ben note: 30 uomini era la norma nell'esercito repubblicano e apparentemente nelle \"cohortes equitatae\", ma non per le \"alae\". La \"De Munitionibus Castrorum\", per esempio, attesta che una \"cohors equitata milliaria\" annoverava esattamente 240 truppe, ovvero 30 uomini per \"turma\", tuttavia fornisce anche il numero di cavalli per la \"ala milliaria\", composta da 24 \"turmae\", come 1000. Se si sottraggono i cavalli extra degli ufficiali (due per un \"decurio\", uno per ognuno dei due sottufficiali subalterni), rimangono 832 cavalli, ma 832 non \u00e8 divisibile per 24. Al contempo, Arriano afferma esplicitamente che la \"ala quingenaria\" contava 512 effettivi, suggerendo una dimensione di 32 effettivi per ogni \"turma\".\nPer quanto riguarda le legioni, durante il Principato, ognuna aveva un contingente di cavalleria organizzato in quattro \"turmae\". Una \"turma\" legionaria era condotta da un centurione, assistito da un \"optio\" e da un \"vexillarius\" come \"principales\" maggiori. Ognuno di essi comandava una fila di dieci truppe, per un totale di 132 cavalieri in ogni legione. Il loro rango era distintamente inferiore a quello della fanteria legionaria: i centurioni e i \"principales\" delle \"turmae\" legionarie erano classificate come \"supernumerarii\" e, anche se i loro uomini erano inclusi nelle liste delle coorti legionarie, essi si accampavano separatamente da esse.\nNell'esercito tardo-romano, la \"turma\" e la sua struttura vennero conservate, con cambi unicamente nella titolatura: la \"turma\" era ancora condotta da un \"decurio\", che conduceva anche la prima fila da dieci, mentre le altre due file venivano condotte da subalterni \"catafractarii\", in essenza i successori dei \"duplicarii\" e \"sesquiplicarii\" dell'Alto Impero. Tracce di questa struttura apparentemente sopravvissero anche nell'esercito romano-orientale del VI secolo: nello \"Strategikon\" dell'Imperatore Maurizio, le file di cavalleria sono condotte da un \"dekarchos\" (, \"comandante di dieci\").\nImpero bizantino.\nNel VII secolo, come risultato della crisi provocata dalle conquiste islamiche, il sistema militare e amministrativo bizantino fu riformato: la divisione tra amministrazione civile e militare, tipica del Tardo Impero Romano, fu abbandonata, e i resti delle armate di campo dell'esercito romano-orientale furono insediati in determinati distretti, i \"themata\", che presero il loro nome da essi. Il termine \"turma\", nella sua trascrizione greca \"tourma\" (\u03c4\u03bf\u03cd\u03c1\u03bc\u03b1 o ), riappare a quell'epoca come la pi\u00f9 grande suddivisione di un \"thema\". L'armata di ogni \"thema\" (eccetto per l'Optimaton) fu divisa in due o quattro \"tourmai\", e ogni \"tourma\" fu ulteriormente divisa in un certo numero di \"moirai\" (\u03bc\u03bf\u03af\u03c1\u03b1\u03b9) o \"droungoi\" (), che a loro volta erano composte di diverse \"banda\" (singolare: \"bandon\", \u03b2\u03ac\u03bd\u03b4\u03bf\u03bd, dal latino \"bandum\", \"bandiera\").\nQuesta divisione era valida anche per l'amministrazione territoriale di ogni \"thema\": \"tourmai\" e \"banda\" (ma non i \"moirai\"/\"droungoi\") erano identificate con distretti ben definiti che servivano come loro guarnigione e area di reclutamento. Nel suo \"Taktika\", l'Imperatore Leone VI il Saggio (r. 886\u2013912) presenta un \"thema\" idealizzato come composto da tre \"tourmai\", ognuna suddivisa in tre \"droungoi\", e cos\u00ec via. Questa rappresentazione, tuttavia, \u00e8 fuorviante, in quanto le fonti non supportano alcun grado di uniformit\u00e0 in dimensioni o numero di suddivisioni nei diversi \"themata\", n\u00e9 una corrispondenza esatta tra territorio e divisioni tattiche: a seconda delle esigenze tattiche, \"tourmai\" amministrative pi\u00f9 piccole potevano essere fuse insieme nel corso di una campagna e altre pi\u00f9 grandi suddivise. Poich\u00e9 l'unit\u00e0 elementare, il \"bandon\", poteva annoverare tra i 200 e i 400 uomini, la \"tourma\" poteva raggiungere fino ai soldati, anche se \u2013 soldati sembra essere stata la norma tra il VII e gli inizi del X secolo.\nOgni \"tourma\" era in genere sotto il comando di un tourmarch\u0113s (\u03c4\u03bf\u03c5\u03c1\u03bc\u03ac\u03c1\u03c7\u03b7\u03c2, \"comandante di una \"tourma\"\"). In alcuni casi, tuttavia, un \"ek pros\u014dpou\", un rappresentante temporaneo dello \"strat\u0113gos\" governante di ogni \"thema\", poteva essere assunto al suo posto. Il titolo viene attestato per la prima volta intorno al 626, quando un certo Giorgio era \"tourmarch\u0113s\" degli \"Armeniakoi\". Il \"tourmarch\u0113s\" aveva in genere sede in una citt\u00e0 fortezza. Oltre alle sue responsabilit\u00e0 militari, era a capo dell'amministrazione fiscale e giudiziaria nei territori sotto la sua giurisdizione. Nelle liste delle cariche (\"Taktika\") e sigilli, i \"tourmarchai\" in genere detenevano i titoli di \"spatharokandidatos\", \"spatharios\" o \"kandidatos\". Per funzione e rango, i \"tourmarch\u0113s\" corrispondevano ai \"topot\u0113r\u0113t\u0113s\" dei reggimenti \"tagmata\" di professione dell'Impero. I \"tourmarchai\" venivano pagati in misura diversa a seconda dell'Importanza del loro \"thema\": quelli dei pi\u00f9 prestigiosi temi anatolici ricevevano 216 \"nomismata\" d'oro all'anno, mentre quelli dei temi europei ricevevano 144 \"nomismata\", la stessa quantit\u00e0 pagata ai \"droungarioi\" e agli altri ufficiali maggiori del \"thema\". In alcune fonti, il termine pi\u00f9 antico \"merarch\u0113s\" (\u03bc\u03b5\u03c1\u03ac\u03c1\u03c7\u03b7\u03c2, \"comandante di un \"meros\", divisione\"), che occupavano una posizione gerarchica simile nel VI\u2013VII secolo, \u00e8 usata in modo intercambiabile con \"tourmarch\u0113s\". Nel IX\u2013X secolo, \u00e8 spesso trovata nella forma variante \"meriarch\u0113s\" (\u03bc\u03b5\u03c1\u03b9\u03ac\u03c1\u03c7\u03b7\u03c2). \u00c8 stato, tuttavia, suggerito da studiosi come J.B. Bury e John Haldon che quest'ultima era una carica distinta, detenuta dai \"tourmarch\u0113s\" che operavano a fianco dello \"strat\u0113gos\" al governo di ogni \"thema\" e che risiedeva nella capitale tematica.\nA met\u00e0 del X secolo, la grandezza media della maggior parte delle unit\u00e0 diminu\u00ec. Nel caso della \"tourma\", si ridusse da \u2013 uomini a poco meno di uomini, in essenza al livello dei precedenti \"droungos\", anche se \"tourmai\" pi\u00f9 grandi continuano ad essere attestate anche successivamente. Non vi \u00e8 probabilmente coincidenza sul fatto che il termine \"droungos\" and\u00f2 in disuso intorno a quest'epoca. Conseguentemente, la \"tourma\" fu divisa direttamente in un numero di \"banda\" che poteva variare da cinque a sette, ognuna di 50\u2013100 cavalieri o 200\u2013400 fanti. Il termine \"tourma\" stesso cadde gradualmente in disuso nell'XI secolo, ma sopravvisse come termine amministrativo almeno fino alla fine del XII secolo. Dei \"Tourmarchai\" sono ancora attestati nella prima met\u00e0 dell'XI secolo, ma il titolo sembra essere caduto in disuso poco tempo dopo."}
{"id": "1925185", "revid": "1750468", "url": "https://it.wikipedia.org/wiki?curid=1925185", "title": "Jakob Dylan", "text": "Biografia.\n\u00c8 conosciuto come voce e autore della rock band The Wallflowers e come figlio del cantautore Bob Dylan e dell'ex moglie Sara Dylan e come fratello di Jesse Dylan.\nNel 2008 debutta con il suo primo album da solista intitolato \"Seeing Things\".\nNel 2010 esce il suo secondo album \"Woman &amp; Country\", prodotto da T-Bone Burnett, che nel 1996 aveva gi\u00e0 collaborato a \"Bringing Down The Horse\", secondo disco dei The Wallflowers dopo l'esordio con l'album omonimo del 1992."}
{"id": "1925188", "revid": "307923", "url": "https://it.wikipedia.org/wiki?curid=1925188", "title": "Anni senza fine", "text": ""}
{"id": "1925192", "revid": "110157", "url": "https://it.wikipedia.org/wiki?curid=1925192", "title": "AC97", "text": "AC'97 (abbreviazione di Audio Codec '97) \u00e8 uno standard di codec audio sviluppato dalla Intel Corporation nel 1997, utilizzato principalmente su schede madri, modem e schede sonore.\nCon \"codec\" non si intende il relativo software, bens\u00ec si riferisce al passaggio del segnale fra un input analogico a quello digitale, ed \u00e8 infatti composto da un convertitore combinato AD/DA; \u00e8 inoltre presente un controller digitale chiamato DC97, presente all'interno del chipset southbridge.\nNel 2004 l'AC'97 \u00e8 stato sostituito dallo standard Intel High Definition Audio."}
{"id": "1925194", "revid": "17204", "url": "https://it.wikipedia.org/wiki?curid=1925194", "title": "AC'97", "text": ""}
{"id": "1925200", "revid": "486946", "url": "https://it.wikipedia.org/wiki?curid=1925200", "title": "Elwood Blues", "text": ""}
{"id": "1925205", "revid": "339392", "url": "https://it.wikipedia.org/wiki?curid=1925205", "title": "Coppa di Svizzera 2007-2008", "text": ""}
{"id": "1925208", "revid": "1318658", "url": "https://it.wikipedia.org/wiki?curid=1925208", "title": "Joshua Logan", "text": "Fu coautore, assieme a Richard Rodgers e Oscar Hammerstein II, del musical teatrale \"South Pacific\", per il quale gli fu conferito il Premio Pulitzer per la drammaturgia.\nBiografia.\nGi\u00e0 attivo come sceneggiatore ai tempi di Princeton, scrisse parecchie commedie e sceneggiature e nel contempo si dedic\u00f2 all'attivit\u00e0 registica con buon profitto, visto che 3 degli 11 film che diresse furono candidati all'Oscar: come miglior regista per \"Picnic\" (1955), un melodramma con William Holden, e per \"Sayonara\" (1957), altro melodramma sulle unioni miste in tempo di guerra con Marlon Brando, e una come miglior film per \"Fanny\" (1961), di cui fu anche sceneggiatore. \nSi ritir\u00f2 alla fine degli anni '60 e mor\u00ec per una paralisi progressiva nel 1988."}
{"id": "1925213", "revid": "124065026", "url": "https://it.wikipedia.org/wiki?curid=1925213", "title": "Zendale", "text": "Lo zend\u00e0le (anche \"cendale\", \"zendado\" e \"sendale\") chiamato anche \u201cscivudde\u201d o \u201cfisciudde\u201d ( nel Tarantino ) era un grande scialle ampio e nero con lunghe frange, usato soprattutto dalle popolane veneziane. Copriva il capo e le spalle. Veniva appuntato sulla testa con un fermaglio, mentre le frange venivano annodate, come una sciarpa, attorno al corpo, lasciando pendere le cocche (i nodi alle estremit\u00e0) sul retro.\nNe esistevano in tessuto di seta (taffet\u00e0), e in seguito in pizzo e a forma completamente chiusa.\nNe parlano Giovanni Boccaccio nel \"Decameron,\" Carlo Goldoni nella commedia \"La vedova scaltra e\" Alessandro Manzoni ne \"I Promessi Sposi\" (Capitolo XXXII), ma anche Johann Wolfgang von Goethe nel suo \"Viaggio in Italia\"."}
{"id": "1925215", "revid": "76437", "url": "https://it.wikipedia.org/wiki?curid=1925215", "title": "Zendado", "text": ""}
{"id": "1925216", "revid": "76437", "url": "https://it.wikipedia.org/wiki?curid=1925216", "title": "Cendale", "text": ""}
{"id": "1925218", "revid": "2215673", "url": "https://it.wikipedia.org/wiki?curid=1925218", "title": "Namorita", "text": "Namorita, il cui vero nome nel mondo in superficie \u00e8 Namorita \"Nita\" Prentiss, \u00e8 un personaggio dei fumetti, creato da Bill Everett (testi e disegni), pubblicato dalla Marvel Comics. La sua prima apparizione avviene in \"Sub-Mariner\" n. 50 (giugno 1972).\nStoria.\n\u00c8 una supereroina dell'Universo Marvel, comunemente conosciuta con il nome di Nita. Lei \u00e8 un clone mutante di sua madre, Namora, e un membro the New Warriors. Rimane uccisa nell'esplosione di Nitro in Stamford, che ha iniziato Civil War.\nPoteri e abilit\u00e0.\nNamorita \u00e8 la cugina di primo grado di Namor, e, come lui, \u00e8 un ibrido con una forza sovraumana e la capacit\u00e0 di volare utilizzando le piccoli ali che ha alle caviglie. Sua madre \u00e8 atlantidea, Namora, e suo padre Atlantideo. Namora non ha rivelato a sua figlia di essere un clone prima della sua morte.\nAltre versioni.\nNamorita compare in \"\" come uno degli aiutanti del gioco."}
{"id": "1925219", "revid": "466539", "url": "https://it.wikipedia.org/wiki?curid=1925219", "title": "Walter Lang", "text": "Biografia.\nNato nel 1896, combatt\u00e9 durante la Prima guerra mondiale sul fronte francese. In seguito trov\u00f2 un lavoro come segretario nell'ufficio di una casa di produzione cinematografica a New York e si avvicin\u00f2 al cinema, arrivando a dirigere il suo primo film nel 1926. Con l'avvento del sonoro, decise di lasciare la celluloide per la pittura e si trasfer\u00ec a Parigi per mettersi alla prova. L'esperimento non and\u00f2 a buon fine e Lang torn\u00f2 ben presto in America, di nuovo dietro la macchina da presa.\nSpecialista in commedie leggere, nelle quali diresse attrici come Betty Grable, Loretta Young e talvolta Shirley Temple, durante la sua carriera realizz\u00f2 pellicole quali \"Una notte a Broadway\" (1940), \"Appuntamento a Miami\" (1941), \"Governante rubacuori\" (1948), un'insolita commedia con protagonista Mister Belvedere (Clifton Webb), un uomo che svolge l'attivit\u00e0 di governante. Nel 1956 ottenne la candidatura all'Oscar al miglior regista per \"Il re ed io\", interpretato da Yul Brynner. Nel 1961 si ritir\u00f2 a vita privata e mor\u00ec dodici anni dopo."}
{"id": "1925220", "revid": "56818", "url": "https://it.wikipedia.org/wiki?curid=1925220", "title": "Linea di Wallace-Weber", "text": ""}
{"id": "1925224", "revid": "1543377", "url": "https://it.wikipedia.org/wiki?curid=1925224", "title": "While Your Lips Are Still Red", "text": "While Your Lips Are Still Red \u00e8 una canzone scritta nel 2007 da Tuomas Holopainen e Marco Hietala, rispettivamente il tastierista e il bassista e cantante dei Nightwish, metal band finlandese. \u00c8 stata interpretata da Holopainen, Hietala e dal batterista Jukka Nevalainen per il film Lieksa!, scritto e diretto dal rinomato direttore finlandese Markku P\u00f6l\u00f6nen.\nLa canzone fa parte del singolo \"Amaranth\", uscito il 22 agosto 2007 come secondo singolo del sesto album dei Nightwish, ovvero Dark Passion Play.\nLa frase \"Kiss while your lips are still red\" si trova all'interno della canzone stessa e si riferisce al momento in cui il colore delle labbra svanisce quando si sta per morire; tale frase indica semplicemente \"bacia finch\u00e9 ancora puoi\" o \"assapora finch\u00e9 ancora puoi\".\nIl video musicale ufficiale della canzone contiene una serie di clips riprese dal film Lieksa!, mentre Hietala canta e Holopainen cammina dietro di lui. Il video \u00e8 stato pubblicato su YouTube il 14 giugno 2007.\n\u201cWhile Your Lips Are Still Red\u201d non \u00e8 una traccia ufficiale dei Nightwish, ma Holopainen ha dichiarato che lui non \u00e8 d'accordo con la pubblicazione di alcun materiale nell'ambito del proprio nome. Sul sito internet dei Nightwish \u00e8 possibile leggere che la canzone \u00e8 stata scritta da Tuomas Holopainen ed eseguita da lui con le tastiere, da Marco Hietala alla voce e al basso e da Jukka Nevalainen alla batteria. La canzone non include n\u00e9 chitarre n\u00e9 voci femminili. Il videoclip avvicina \"While Your Lips Are Still Red\" a Holopainen e Hietala, lasciando fuori Nevalainen, che non fu implicato nella scrittura della canzone stessa. Il sussurro in sottofondo \u00e8 eseguito da Tuomas Holopainen.\nLa canzone \u00e8 stata recentemente aggiunta ai live set della band."}
{"id": "1925227", "revid": "1566286", "url": "https://it.wikipedia.org/wiki?curid=1925227", "title": "William A. Wellman", "text": "Biografia.\nDiscendente di uno dei firmatari della Dichiarazione di indipendenza degli Stati Uniti d'America, Wellman era figlio di un agente di cambio e sua madre si occupava del reinserimento di giovani delinquenti. Buon giocatore di hockey, era per\u00f2 un adolescente turbolento, tanto che a 17 anni fu espulso da scuola per aver ferito il preside alla testa. Dopo aver rinunciato agli studi, tent\u00f2 diversi mestieri senza successo, finch\u00e9 venne notato da Douglas Fairbanks mentre recitava in un teatro di Boston. Nei piani di Wellman non c'era per\u00f2 la carriera di attore, bens\u00ec l'ambizione di diventare pilota, cos\u00ec si arruol\u00f2 nell'esercito che lo mand\u00f2 a fare l'aviatore dopo un corso di addestramento. Spericolato e coraggioso, combatt\u00e9 numerose battaglie, finch\u00e9 venne ferito e rimandato in patria, diventando insegnante di tecniche di combattimento alla scuola di volo.\nFinita la guerra, scopr\u00ec che Douglas Fairbanks non si era dimenticato di lui, e questa volta non esit\u00f2 ad accettare di recitare nel cinema; tuttavia il ruolo dell'attore non gli piaceva (anzi, sar\u00e0 sempre famoso per la sua idiosincrasia per gli attori, compresi quelli che lavoreranno per lui) e circa un anno dopo chiese al suo mentore di aiutarlo a diventare regista. Nel 1920 and\u00f2 a lavorare per la Fox, dapprima come fattorino, poi come assistente di montaggio, assistente al regista della seconda unit\u00e0, fino al debutto ufficiale nel 1923. Per quattro anni gir\u00f2 opere minori, poi nel 1927 diresse \"Ali\", con un giovane Gary Cooper, e conquist\u00f2 il primo Oscar al miglior film della storia del cinema. \nIn contrasto con i suoi primi successi professionali, la sua vita privata era problematica: nel 1928 era gi\u00e0 stato sposato due volte e un'altra donna sarebbe seguita, prima di trovare nel suo quarto matrimonio con la ballerina Dorothy Coonan (celebrato nel 1934), l'equilibrio che gli mancava. Nel 1931 gir\u00f2 \"Nemico pubblico\", celebre film di gangster con James Cagney, dopo il quale inanell\u00f2 alcuni film meno prestigiosi, fino al 1937 quando scrisse e diresse \" \u00c8 nata una stella\", che gli fece ottenere il suo secondo Oscar alla migliore sceneggiatura originale (del film ci sono due remake, il pi\u00f9 celebre dei quali \u00e8 quello di George Cukor del 1954). \nIl suo pi\u00f9 grande capolavoro vede la luce nel 1943, \"Alba fatale\", tratto dal romanzo di Walter Van Tilburg Clark, primo western che scardina il mito della frontiera e del cow-boy. A questo film seguono numerose altre opere, di genere bellico e di avventura, tra le quali \"Donne verso l'ignoto\" (1951), un western decisamente atipico.\nIl suo addio alle scene risale al 1958 con il film semi-biografico \"La squadriglia Lafayette\", incentrato proprio sulla squadriglia in cui aveva combattuto da giovane.\nMor\u00ec nel 1975 di leucemia."}
{"id": "1925228", "revid": "8596", "url": "https://it.wikipedia.org/wiki?curid=1925228", "title": "William Wellman", "text": ""}
{"id": "1925229", "revid": "3082", "url": "https://it.wikipedia.org/wiki?curid=1925229", "title": "A. S. Byatt", "text": ""}
{"id": "1925231", "revid": "767487", "url": "https://it.wikipedia.org/wiki?curid=1925231", "title": "Roland Brant", "text": "Biografia.\nPiemontese di nascita ma di origine veneta, \u00e8 uno dei pionieri della musica techno in Italia, genere che ha iniziato a suonare fin dalla prima met\u00e0 degli anni ottanta.\n\u00c8 noto al pubblico soprattutto per i brani \"Nuclear Sun\" (1993) e \"Moon's Waterfalls\" (1996), vere pietre miliari del genere. Il pezzo \"Nuclear Sun\" \u00e8 noto anche per avere un certo peso nella trama del romanzo \"Io uccido\" di Giorgio Faletti, del quale Bragante \u00e8 stato amico personale. Altri suoi brani di maggior successo sono \"The Kiss Of Medusa\" (1994) e \"Heaven\" (1999), brano con il quale Roland si avvicina all'allora nascente genere italo dance, grazie anche al remix di Matteo Epis.\nLe sonorit\u00e0 delle sue composizioni hanno anticipato di qualche anno quelle del cosiddetto sottogenere musicale Dream Progressive reso famoso in particolar modo da Robert Miles.\nIn diverse occasioni Roland Brant ha inoltre fatto uso dell'Arpa Laser, costruita dalla italiana Kromalaser sull'invenzione dell'ingegnere Maurizio Carelli, strumento lanciato nel 1981 dal compositore Electronic/New Age francese Jean-Michel Jarre.\nTra i molteplici club in cui ha suonato, particolare importanza ha avuto il locale Dupl\u00e8 a Serricciolo, dove dal 1994 al 2006 \u00e8 stato resident; continuando a diffondere sonorit\u00e0 dream progressive quando nel mondo impazzavano ed esplodevano nuovi generi ogni istante. Ha contribuito a rafforzare quella che possiamo definire la grande famiglia techno-elettronica italiana, lasciando un'impronta indelebile nel carattere musicale europeo."}
{"id": "1925236", "revid": "767487", "url": "https://it.wikipedia.org/wiki?curid=1925236", "title": "Salif Ke\u00efta", "text": "\u00c8 stato nominato Golden Voice of Africa, ma \u00e8 noto anche perch\u00e9 affetto da albinismo e per essere un discendente diretto del fondatore dell'impero del Mali, Sundjata Ke\u00efta.\nSecondo il sistema castale maliano Salif Ke\u00efta non sarebbe dovuto diventare un cantante.\nA causa del suo albinismo venne emarginato dalla sua famiglia e dalla sua comunit\u00e0 poich\u00e9 l'albinismo \u00e8 un segno di sfortuna nella cultura Mandinga.\nBiografia.\nNel 1967 lascia Djoliba per trasferirsi a Bamako, dove aderisce al gruppo Super Rail Ban.\nNel 1973 Keita si unisce al gruppo \"Les Ambassadeurs\". Per sfuggire ai disordini politici della met\u00e0 degli anni 70 Salif Keita e Les Ambassadors si rifugiano ad Abidjan in Costa d'Avorio ed in seguito cambiano il nome del gruppo in Les Ambassadeurs Internationales.\nLa fama di Les Ambassadeurs Internationales \u00e8 cresciuta a livello internazionale negli anni settanta e nel 1977 Keita riceve un premio nazionale dal presidente della Guinea, S\u00e9kou Tour\u00e9.\nNel 1984 Ke\u00efta si trasfer\u00ec a Parigi per raggiungere un pubblico pi\u00f9 vasto. Il suo stile unisce la musica tradizionale mandingo con stili musicali sia dell'Europa che delle Americhe, pur mantenendo uno stile islamico.\nNei lavori di Ke\u00efta gli strumenti musicali che vengono comunemente utilizzati sono balafons, djembes, chitarre, koras, organi, sassofoni, e sintetizzatori."}
{"id": "1925237", "revid": "1305772", "url": "https://it.wikipedia.org/wiki?curid=1925237", "title": "Joachim Haspinger", "text": "Biografia.\nJoachim Haspinger, figlio di contadini, frequent\u00f2 il ginnasio a Bolzano. Gi\u00e0 all'et\u00e0 di 19 anni entr\u00f2 nelle truppe di una compagnia di \"Sch\u00fctzen\", dove si fece notare per il suo coraggio (e per la sua folta barba: era infatti soprannominato \"padre barbarossa\", in tedesco \"Rotbart\"). Lott\u00f2 contro i francesi nel 1796, 1797 e 1799-1801, tanto da meritarsi una medaglia al valore.\nDal 1799 al 1802 Haspinger inizi\u00f2 a studiare filosofia presso l'universit\u00e0 di Innsbruck e nello stesso anno entr\u00f2 nell'Ordine dei Frati Minori Cappuccini, diventando ufficialmente, il 1\u00ba settembre 1805, padre Joachim.\nS'impegn\u00f2 subito attivamente nel ruolo di cappellano militare nelle guerre d'indipendenza dei tirolesi nel 1809.\nIl frate, con l'appoggio dell'oste Peter Mayr e di Johann Kolb, riusc\u00ec a convincere Andreas Hofer, malgrado la situazione disperata, a riprendere la guerra. Durante i combattimenti padre Joachim fu anche comandante di una compagnia di Sch\u00fctzen, con la quale contribu\u00ec fortemente alla vittoria della battaglia al Bergisel di Innsbruck, il 13 agosto 1809.\nDopo la fucilazione di Hofer, Haspinger si diede alla fuga attraverso l'Italia settentrionale (trascorse nove mesi al Castello di Cengles nei pressi di Lasa in Val Venosta) e, passando per la Svizzera, riusc\u00ec a raggiungere Vienna, dove chiese aiuto e protezione all'imperatore Francesco II il 2 novembre 1810, il quale gli accord\u00f2 protezione.\nTra il 1810 e il 1812 Haspinger fu parroco della chiesa di Maria di Loreto a Jedlesee, nei pressi di Vienna.\nNel 1811 Haspinger fu nominato sacerdote dall'imperatore d'Austria Francesco II. Una volta sacerdote, Haspinger rimase ancora per altri due mesi nel Convento dei Cappuccini e nel 1812 gli fu commissionata una missione segreta per valutare l'organizzazione di una nuova insurrezione in Tirolo, ma non ne venne fuori nulla.\nDa religioso invece continu\u00f2 la sua opera di curatore d'anime fino al 1836 in varie zone della Bassa Austria (fino al 1815 a Traunfeld) poi fino al 1854 in altre diocesi austriache, tra cui la diocesi di Hietzing, nei pressi di Vienna.\nNel 1854 l'Imperatore Francesco Giuseppe gli assegn\u00f2 un appartamento d'onore al Castello di Mirabell di Salisburgo, dove rimase per 4 anni, dal 4 settembre 1854 al 12 gennaio 1858, quando mor\u00ec all'et\u00e0 di 84 anni.\nGrazie ad un decreto del presidio di luogotenenza, nel 1859 si decise di riesumare le spoglie di Padre Haspinger (oltre a quelle di Josef Speckbacher), che furono trasferite accanto al monumento che custodisce quella di Hofer, nella Hofkirche d'Innsbruck.\nMonumenti.\nEsistono nella storica regione del Tirolo diversi monumenti e dipinti che raffigurano padre Joachim. Tra i pi\u00f9 famosi:\nLa casa natale.\nL'abitazione dove nacque padre Joachim Haspinger \u00e8 nota come \"maso Haspingerhof\" o \"Keil\", accanto al quale sorge una cappella di Sant'Antonio e un granaio. L'abitazione in s\u00e9 ha un piano terra ed un piano rialzato sempre in muratura, un timpano costruito a \"blockbau\" di legno, un balcone continuo, una porta ogivale in muratura, un corridoio con volta a botte e lunette, una cucina e un corridoio del piano rialzato voltati a botte, e una stube con rivestimento di legno in stile barocco con soffitto a scomparti. Si pu\u00f2 far risalire la sua costruzione al 1638."}
{"id": "1925243", "revid": "253269", "url": "https://it.wikipedia.org/wiki?curid=1925243", "title": "Charles Walters", "text": ""}
{"id": "1925249", "revid": "287204", "url": "https://it.wikipedia.org/wiki?curid=1925249", "title": "Trodin On", "text": "Trodin On \u00e8 l'album di debutto del cantante reggae tedesco Gentleman."}
{"id": "1925256", "revid": "6923", "url": "https://it.wikipedia.org/wiki?curid=1925256", "title": "The One (Kylie Minogue)", "text": "The One \u00e8 il quarto singolo europeo estratto dall'album \"X\" di Kylie Minogue. \u00c8 stata presentata per la prima volta nel 2007 al \"The Kylie Show\", lo spettacolo promozionale per l'album \"X\". Il singolo \u00e8 stato lanciato a grande richiesta dai fan, che l'acclamavano come la migliore traccia dell'album. La base del brano \u00e8 stata creata dai Freemasons, geni dell'elettronica, mentre il testo \u00e8 stato scritto da Minogue con la collaborazione di Stannard. Il brano contiene un sample del brano dance \"I'm the One\" dei Laid con Emma Holmgren.\nDescrizione.\nIl brano originale contenuto nell'album \"X\", \u00e8 una ballata elettropop e dance pop, molto pi\u00f9 lenta rispetto alla video-version.\nPer la realizzazione del video, infatti, \u00e8 stata usata la versione \"Freemasons Vocal Club Mix Edit\". La release di questo singolo \u00e8 stata divisa a seconda dei paesi di destinazione. \u00c8 uscito a luglio in Inghilterra, a settembre in Nuova Zelanda, ad ottobre in Europa, novembre in Australia. Nonostante non sia uscito in America, il \"Chronicle\" di San Francisco, lo ha scelto come una delle migliori canzoni Pop del 2008.\nIn America Latina, il singolo non \u00e8 stato estratto ufficialmente, ma grazie ai passaggi video di alcuni programmi musicali, ha avuto molto successo, raggiungendo la vetta dei singoli digitali messicani. Penalizzato dall'uscita solo digitale, il singolo non riceve molto successo in termini di vendite di quanto ne riceve in termini di airplay.\nIl video.\nIl video \u00e8 un mash-up di immagini e disco-screen, diretto da \"William Baker\", stylist e migliore amico di Kylie. Si compone di effetti Caleidoscopici e Spirografi, in cui la cantante indossa vestiti caratteristici degli anni venti. Dopo molto tempo il sito ufficiale ha dato la premerie del video, che \u00e8 stato girato in contemporanea allo svolgimento del KylieX2008, il tour mondiale che ha accompagnato l'album. In Italia il video \u00e8 stato presentato in esclusiva sul programma musicale MTVItalia.\nTracce.\nUK promotional CD single\nUK promotional CD-R single\nUK promotional CD-R single\niTunes digital bundle 1\niTunes digital bundle 2\nAustralian iTunes Digital EP\nDigital 7\""}
{"id": "1925260", "revid": "1200932", "url": "https://it.wikipedia.org/wiki?curid=1925260", "title": "Anatole Litvak", "text": "Biografia.\nNacque a Kiev da una famiglia ebraica di origine lituana. Fin da giovane inizi\u00f2 a calcare le scene e a lavorare nell'industria cinematografica russa ma poi, non condividendo in pieno l'ideologia sovietica, decise di emigrare in Germania dove diresse i suoi primi due film, ossia \"Mai pi\u00f9 l'amore\" (1931) e \"Questa notte o mai pi\u00f9\" (1932). Con l'avvento del nazismo decise di trasferirsi in Francia, dove ebbe un notevole successo con alcuni film di pregevole fattura, fra cui \"L'equipaggio\" (1935). Parigi divenne il suo set ideale e molti dei suoi film sono ambientati nella capitale francese. \nMa fu grazie al film \"Mayerling\" (1936), interpretato da Charles Boyer e Danielle Darrieux, che riscosse un notevole successo in tutto il mondo, che il regista venne conteso dalle principali case cinematografiche. Accett\u00f2 la proposta della Warner Bros. e nel 1937 si trasfer\u00ec a Hollywood, dove raggiunse la piena maturit\u00e0 espressiva.\nDurante la guerra sostenne lo sforzo bellico americano, realizzando pellicole di propaganda come la serie di documentari \"Why We Fight\"; poi si arruol\u00f2, ottenendo riconoscimenti ufficiali non solo dagli Stati Uniti, ma anche da Francia e Gran Bretagna. \nDopo la guerra ritorn\u00f2 a Hollywood realizzando \"Il terrore corre sul filo\" (1948), offrendo probabilmente a Barbara Stanwyck il suo miglior ruolo. Nel 1948 ottenne una candidatura come miglior regista per il film \"La fossa dei serpenti\", con Olivia de Havilland, e nel 1951 una per il miglior film con \"I dannati\".\nDalla met\u00e0 degli anni cinquanta ritorn\u00f2 a girare in Europa: grazie a lui l'attrice svedese Ingrid Bergman, che diresse nel film \"Anastasia\" (1956), riusc\u00ec a riconquistare pubblico e critica dopo anni di ostracismo.\nL'anno successivo diresse Audrey Hepburn nella versione di \"Mayerling\" per la televisione americana."}
{"id": "1925262", "revid": "8596", "url": "https://it.wikipedia.org/wiki?curid=1925262", "title": "Jack Lee Thompson", "text": ""}
{"id": "1925265", "revid": "122196914", "url": "https://it.wikipedia.org/wiki?curid=1925265", "title": "Chiesa della Madonna Addolorata (Atessa)", "text": "La chiesa della Madonna Addolorata si trova in via Duca degli Abruzzi ad Atessa, in provincia di Chieti.\nStoria.\nLa prima chiesa della Madonna Addolorata risale al XVI secolo. In seguito alla peste del 1525, mons. Tommaso Mennilla istitu\u00ec la Confraternita della Morte nella chiesa di San Bartolomeo, con il compito di seppellire i meno ricchi nella chiesa dell'Addolorata. Nel 1740 la Confraternita si sciolse e vi subentr\u00f2 la Confraternita dell'Addolorata.\nIl 13 novembre 1943, durante la seconda guerra mondiale il soffitto della chiesa venne distrutta dalle bombe. Fu ricostruito in stile falso antico per volont\u00e0 della Confraternita, e la chiesa riaperta al culto nel 1952.\nDescrizione.\nL'edificio \u00e8 a navata unica, con terminazione absidale e tetto a capanna.\nLa facciata, terminante con un timpano, presenta due livelli separati da una cornice. Il livello inferiore presenta quattro paraste con capitelli che sorreggono la cornice del secondo livello. Il portale architravato \u00e8 posizionato tra le due paraste centrali ed \u00e8 sovrastato da una lapide in pietra riccamente decorata con simbologia religiosa.\nIl livello superiore si presenta pi\u00f9 decorato. Vi si trovano quattro paraste con capitelli corinzi che poggiano si un basamento e che sorreggono il frontone corinzio. Tre le lesene centrali si trova l'unica finestra ad arco con vetrata rappresentante una croce. Tra le paraste laterali vi sono due nicchie con statue raffiguranti San Martino di Atessa e San Gabriele dell'Addolorata.\nTutto il perimetro della chiesa presenta internamente una serie di paraste con capitelli arricchiti da decorazioni dorate. Vi si trova anche un dipinto raffigurante Madonna. Nella zona absidale dietro l'altare si trova una statua della Madonna Addolorata. La copertura dell'aula, con volta a botte, presenta in corrispondenza dell'abside terminazione a catino, con decorazioni a cassettoni."}
{"id": "1925270", "revid": "1543377", "url": "https://it.wikipedia.org/wiki?curid=1925270", "title": "Bayerische Maximiliansbahn", "text": "La Bayerische Maximiliansbahn (letteralmente: \"ferrovia bavarese di Massimiliano\") era un'importante rete ferroviaria della Baviera che venne costruita dalle K\u00f6nigliche Bayerische Staats-Eisenbahnen come collegamento ovest-est tra Ulma e Nuova Ulma, alla frontiera del Regno del W\u00fcrttemberg, e Augusta, Monaco e Rosenheim con diramazioni per Kufstein e Salisburgo. Parte del percorso \u00e8 quello della ferrovia Monaco-Augusta aperta nel 1840.\nIl nome venne attribuito alla linea in onore a Massimiliano II, re di Baviera da 1848 al 1864.\nStoria.\nIl collegamento venne progettato, dalle ferrovie statali della Baviera, come collegamento ferroviario est-ovest di congiunzione fra gli stati tedeschi e l'Italia attraverso l'itinerario del Brennero e, via Salisburgo, verso Vienna e il Semmering. Lo scopo era anche quello di raggiungere il porto austriaco sull'Adriatico di Trieste. A tale scopo vennero stipulati trattati con il Regno del W\u00fcrttemberg e il governo austriaco tra il 1850 e il 1851.\nIl nuovo percorso includeva la linea privata, gi\u00e0 esistente, tra Augusta e Monaco, che era gi\u00e0 in funzione dal 1840. La linea venne iniziata alla frontiera bavarese del W\u00fcrttemberg con un nuovo ponte sul Danubio tra Ulma e Nuova Ulma con un percorso di circa 85\u00a0km fino ad Augusta. A Ulma si innestava alla ferrovia Stoccarda-Friedrichshafen. Da Monaco ulteriori 106\u00a0km portavano a Kufstein attraverso la linea austriaca della Valle dell'Inn; a Rosenheim la linea biforcava in direzione di Salisburgo, con ulteriori 83\u00a0km, fino a Traunstein.\nOccorsero tre anni in pi\u00f9 del previsto per continuare la linea da Gro\u00dfhesselohe a Rosenheim a causa dell'impegnativa costruzione del viadotto, di 300 m, della valle dell'Isar. Il lavoro per le fondazioni del ponte era iniziato gi\u00e0 nel 1852. Il traffico pesante sulla prima tratta port\u00f2 alla costruzione al raddoppio gi\u00e0 nel 1862. Tra Augusta e Ulma, la linea a doppio binario \u00e8 stata realizzata dopo il 1892.\nA maggio del 1933 \u00e8 stata elettrificata la direttrice Stoccarda-Augusta con miglioramenti della linea.\nIl Piano federale dei trasporti del 1973 ha previsto un nuovo assetto delle direttrici ferroviarie tra Stoccarda, Monaco di Baviera e Ulm. Tra Dinkelscherben e Monaco-Pasing il percorso \u00e8 ora dotato di sistemi di sicurezza della circolazione dei treni idonei a velocit\u00e0 fino a 200\u00a0km/h. Tra Mammendorf e Monaco di Baviera sono stati realizzati i binari indipendenti per la S-Bahn.\nPercorso odierno.\nIl percorso odierno risulta diviso in due direttrici di traffico, ricavato dalle linee ferroviarie originali:\nLa tratte ferroviarie, Ulma-Augusta di 85\u00a0km, e Augusta-Monaco di 61,9\u00a0km sono elettrificate a 15 kV, 16,7\u00a0Hz; esercite dalle DB fanno parte dell'itinerario europeo Parigi-Budapest/Bratislava denominato TEN-N.17.\nIl tratto sud-est, da Monaco a Holzkirchen, \u00e8 attualmente utilizzato anche dalla Bayerische Oberland Bahn con diramazione a Holzkirchen per Rosenheim utilizzata da Deutsche Bahn e proseguimento con le linee diramate per Kufstein in direzione Brennero e Salisburgo in direzione Vienna."}
{"id": "1925271", "revid": "2128848", "url": "https://it.wikipedia.org/wiki?curid=1925271", "title": "Palazzo Borbone", "text": "Il Palazzo Borbone (in francese: \"Palais Bourbon\") \u00e8 un edificio storico di Parigi che si trova sulla \"Rive Gauche\", la riva sinistra della Senna, sul Quai d'Orsay, davanti al \"Pont de la Concorde\". \u00c8 la sede dell'Assembl\u00e9e Nationale, la camera bassa francese.\nStoria.\nL'edificio fu realizzato fra il 1722 e il 1728 per volere della duchessa di Borbone Luisa Francesca, figlia di Luigi XIV: a realizzarlo si prestarono Lorenzo Giardini, seguito da Pierre Cailleteau detto \"Lassurance\" e infine da Jean Aubert e Jacques Gabriel, che lo portarono a compimento. Successivamente, nel 1764, fu rilevato da Luigi-Giuseppe di Borbone-Cond\u00e9, che ne decise l'ampliamento e fece realizzare, fra le altre strutture, le due ali che cingono il cortile d'onore rivolto verso la piazza che del palazzo porta il nome. Alla fine del XVIII secolo, dal 1798, ospit\u00f2 il Consiglio dei Cinquecento. Successivamente, fra il 1803 e il 1807, Napoleone ordin\u00f2 che fosse realizzata la facciata neoclassica che d\u00e0 sulla Senna.\nDescrizione.\nIl palazzo risente delle modifiche effettuate nel corso del XVIII secolo, senza per questo perdere armonia. L'entrata principale dell'edificio d\u00e0 sulla piazza omonima e conserva l'aspetto settecentesco.\nInterno.\nIl palazzo \u00e8 stato decorato in gran parte da Eug\u00e8ne Delacroix, massimo esponente della pittura romantica nella prima met\u00e0 dell'Ottocento. All'interno vanno segnalati:"}
{"id": "1925274", "revid": "135224", "url": "https://it.wikipedia.org/wiki?curid=1925274", "title": "Ralph Nelson", "text": "Biografia.\nDi discendenza norvegese, Ralph Nelson fu attivo sia in televisione che sul grande schermo: padre di Ted Nelson (uno dei padri dell'ipertesto), prest\u00f2 servizio militare durante la seconda guerra mondiale, conoscendo al fronte lo sceneggiatore Rod Serling, con cui ebbe una duratura amicizia e collaborazione. Oltre a Ted, ebbe anche altri 3 figli (Ralph, Peter e Meredith), avuti dall'attrice Celeste Holm. Il suo film pi\u00f9 noto \u00e8 il duro apologo western \"Soldato blu\", in cui riversa le atrocit\u00e0 viste in guerra: il film, che si schiera dalla parte degli Indiani d'America, ha contribuito non poco al cambio di visione del genere western durante gli anni settanta."}
{"id": "1925279", "revid": "729019", "url": "https://it.wikipedia.org/wiki?curid=1925279", "title": "Cintra", "text": "La societ\u00e0 spagnola Cintra, S.A. (Concesiones de Infraestructuras de Transporte) \u00e8 un operatore internazionale di autostrade a pedaggio e parcheggi.\nIl principale azionista \u00e8 il gruppo Ferrovial, una societ\u00e0 immobiliare e di costruzioni spagnola, che detiene il 62,5% delle azioni, di cui Cintra \u00e8 una sussidiaria dal 2009. Precedentemente era stata anche quotata alla Borsa di Madrid, facendo parte anche dell'IBEX-35.\nLe autostrade gestite da Cinta includono l'Autostrada 407 (Ontario), la Chicago Skyway, l'autostrada a pedaggio dell'Indiana e numerose autostrade spagnole."}
{"id": "1925282", "revid": "767487", "url": "https://it.wikipedia.org/wiki?curid=1925282", "title": "Getaway (film 1994)", "text": "Getaway (\"The Getaway\") \u00e8 un film del 1994 diretto da Roger Donaldson, remake di \"Getaway!\" del 1972 di Sam Peckinpah.\nTrama.\nGrazie alla propria influenza politica Jack Benyon riesce a far rilasciare dalle carceri messicane Carter Mc Coy, detto \"Doc\", un rapinatore professionista, su richiesta della moglie Carol. Per sdebitarsi Mc Coy accetta di prendere parte ad una grossa rapina ad un cinodromo in Arizona organizzata da Benyon, giurando a Carol che sar\u00e0 l'ultima. Il colpo riesce bene ma al momento di dividersi il bottino Rudy, uno dei due complici di Mc Coy (che in passato, tradendolo, ne aveva facilitato la cattura), nel tentativo di accaparrarsi tutto fredda a bruciapelo l'altro complice, Hansen, e prova ad eliminare anche Doc, il quale per\u00f2 capendone le intenzioni reagisce sparandogli ripetutamente; Rudy cade a terra apparentemente esanime, ma si salver\u00e0 perch\u00e9 nascostamente protetto da un giubbotto antiproiettile.\nDoc, credendolo morto ed essendo in possesso dell'intera refurtiva, decide allora di recarsi da Benyon per spartire i soldi come pattuito, nonostante Carol cerchi in tutti i modi di dissuaderlo. Giunti alla villa del ricco boss, Mc Coy scopre che in realt\u00e0 egli lo aveva fatto scarcerare in cambio di ripetute prestazioni sessuali da parte di sua moglie, la quale nel momento di massima tensione tra i due irrompe sulla scena armata di revolver ed uccide Benyon. Le rivelazioni di quest'ultimo circa il comportamento di Carol generano in Doc frustrazione e rabbia, ma dopo un'aspra lite la coppia si riconcilia e decide di mettersi in fuga col malloppo verso il Messico.\nNel frattempo Rudy, ripresosi, si reca presso una clinica locale per farsi medicare. Qui costringe, sotto la minaccia di una pistola, il veterinario Harold Carvey e sua moglie Fran a scortarlo in auto fino a El Paso. Durante una sosta in un motel, Fran e Rudy hanno un rapporto sessuale di fronte a un impotente Harold, legato a una sedia nel bagno. Davanti al tradimento sfacciato della moglie, Harold decide di impiccarsi.\nCarol e Doc, intanto, arrivano in una stazione ferroviaria e depositano i soldi in una cassetta di sicurezza, ma la donna si fa raggirare da un truffatore venendo derubata; Doc riesce comunque a recuperare la valigetta, inseguendo e malmenando il ladro che si era rifugiato su un treno. Raggiungono cos\u00ec l'albergo a El Paso, dove il portiere Gollie, vecchia conoscenza di Doc, procura loro dei passaporti falsi per poter espatriare. I due ignorano che Rudy li attenda proprio in una delle camere, assieme alla neo-vedova Fran (che dimostra di non sentire affatto la mancanza del marito). Lo strano atteggiamento di Gollie comincia ad insospettire Doc e poco dopo piombano sul posto pure gli scagnozzi di Jack Benyon, anch'essi con l'intento di far fuori i Mc Coy per impossessarsi del denaro, ma che nel conflitto a fuoco susseguente avranno alla fine la peggio.\nDopo una serie di durissimi scontri (durante uno dei quali, pur potendo, evita di ucciderlo a sangue freddo) Doc riesce ad ammazzare anche Rudy, scaraventandolo dentro la cabina di un ascensore e, sparando ai cavi, facendolo precipitare fragorosamente gi\u00f9 fino al piano terra, con grande dolore e profonda disperazione di Fran. I due coniugi scappano dunque dall'hotel e si fanno accompagnare in Messico da Slim, un arzillo cowboy al quale regaleranno 40.000 dollari in cambio del suo vecchio furgone una volta oltrepassato il confine."}
{"id": "1925289", "revid": "486946", "url": "https://it.wikipedia.org/wiki?curid=1925289", "title": "WWE WrestleMania 2", "text": ""}
{"id": "1925292", "revid": "125319417", "url": "https://it.wikipedia.org/wiki?curid=1925292", "title": "Charlie Cox", "text": "Biografia.\nNato a Londra, Cox \u00e8 cresciuto nell'East Sussex ed \u00e8 l'ultimo dei cinque figli di Trisha e Andrew Cox, un editore. Da bambino frequenta due scuole indipendenti: la \"Ashdown House\" di Forest Row e la \"Sherborne School\" di Sherborne. Successivamente effettua gli studi presso la \"Bristol Old Vic Theatre School\", a Bristol.\nCarriera.\nEsordisce al cinema nel film del 2003 \"Dot the I\" con Gael Garc\u00eda Bernal, in seguito prende parte ai film \"Cose da fare prima dei 30\", \"Il mercante di Venezia\" e \"Casanova\", entrambi ambientati a Venezia, ma diventa noto per la sua interpretazione di Tristan Thorn nel fantasy del 2007 \"Stardust\", tratto dall'omonimo romanzo di Neil Gaiman.\nNel 2008 recita al fianco di Robert Carlyle e Kate Mara in \"Stone of Destiny\". Nel 2010 interpreta il ruolo di Ismaele nella miniserie televisiva a puntate 'Moby Dick', diretta da Mike Barker. \nNel 2010, esordisce in teatro in \"The Lover\" e \"The Collection\" di Harold Pinter, al Comedy Theatre di Londra; interpreta il duca di Crowborough nella serie televisiva \"Downton Abbey\" ed \u00e8 il principe di Homburg nell'omonimo spettacolo di Heinrich von Kleist. L'anno successivo, ottiene il ruolo di Josemar\u00eda Escriv\u00e1 nel film di Roland Joff\u00e9 \"There Be Dragons\" ed \u00e8 un personaggio ricorrente nella seconda e terza stagione della serie \"Boardwalk Empire - L'impero del crimine\", prodotta da Martin Scorsese. \nViene scelto dai Marvel Studios per interpretare il ruolo di Matt Murdock/Daredevil nella serie televisiva \"Daredevil\", prodotta da Netflix, in onda dal 2015.\nNel 2019 prende parte al cast di \"Betrayal\", insieme a Tom Hiddleston e Zawe Ashton. L'opera teatrale va in scena al Pinter Theatre di Londra per 12 settimane da Marzo a Giugno. Nell'agosto dello stesso anno, Cox fa il suo debutto a Broadway sempre con \"Betrayal\", in scena al Bernard B. Jacobs Theatre di New York per 17 settimane.\nNel 2021 riprende il ruolo di Matt Murdock nel film .\nRiconoscimenti.\nScreen Actors Guild Awards\nDoppiatori italiani.\nNelle versioni in italiano dei suoi film, Charlie Cox \u00e8 doppiato da:"}
{"id": "1925298", "revid": "1318658", "url": "https://it.wikipedia.org/wiki?curid=1925298", "title": "Morton DaCosta", "text": ""}
{"id": "1925299", "revid": "8596", "url": "https://it.wikipedia.org/wiki?curid=1925299", "title": "Morton Da Costa", "text": ""}
{"id": "1925300", "revid": "177155", "url": "https://it.wikipedia.org/wiki?curid=1925300", "title": "Operatore (cinema)", "text": ""}
{"id": "1925302", "revid": "88740", "url": "https://it.wikipedia.org/wiki?curid=1925302", "title": "Merian C. Cooper", "text": "Biografia.\nDurante la prima guerra mondiale svolse l'attivit\u00e0 di cineoperatore militare sul fronte polacco dove incontr\u00f2 il collega Ernest B. Schoedsack. I due, dopo essere tornati alla vita civile, decisero di fondare una casa di produzioni cinematografiche specializzata in documentari; successivamente passarono ai lungometraggi a soggetto, tra cui il pi\u00f9 famoso film sar\u00e0 \"King Kong\" del 1933."}
{"id": "1925305", "revid": "599013", "url": "https://it.wikipedia.org/wiki?curid=1925305", "title": "Kai N\u00fcrnberger", "text": "Collegamenti esterni.\n "}
{"id": "1925306", "revid": "287204", "url": "https://it.wikipedia.org/wiki?curid=1925306", "title": "Kai Nurnberger", "text": ""}
{"id": "1925309", "revid": "110157", "url": "https://it.wikipedia.org/wiki?curid=1925309", "title": "Campionato mondiale di pallavolo femminile 1956", "text": "Il campionato mondiale di pallavolo femminile 1956 si \u00e8 svolto dal 30 agosto al 12 settembre 1956 a Parigi, in Francia: al torneo hanno partecipato diciassette squadre nazionali e la vittoria finale \u00e8 andata per la seconda volta consecutiva all'URSS.\nPodio.\nCampione.\nURSS(Secondo titolo)\nSecondo posto.\nRomania\nTerzo posto.\nPolonia"}
{"id": "1925310", "revid": "2111144", "url": "https://it.wikipedia.org/wiki?curid=1925310", "title": "Ernest B. Schoedsack", "text": "Biografia.\nSi trasfer\u00ec a Hollywood nel 1915, ottenendo un posto di operatore alla cinecamera nelle riprese di alcuni film di Mack Sennett. Dopo essere partito per il servizio militare nella prima guerra mondiale, con la qualifica di operatore cinematografico, sul fronte polacco incontr\u00f2 Merian C. Cooper, con il quale successivamente fond\u00f2 una casa di produzione di documentari. Successivamente i due iniziarono a produrre lungometraggi tra cui \"Le quattro piume\" (1929) e \"Pericolosa partita\" (1932), per realizzare poi nel 1933 \"King Kong\", film diretto insieme.\nNella seconda guerra mondiale divenne consulente dell'aeronautica militare americana per la fotografia aerea, attivit\u00e0 che gli caus\u00f2 dei grossi problemi alla vista. Questo gli impedir\u00e0, in seguito, di lavorare a tempo pieno nel mondo del cinematografo. Mor\u00ec a Los Angeles nel 1979. Fu sepolto al Westwood Village Memorial Park Cemetery."}
{"id": "1925315", "revid": "12290", "url": "https://it.wikipedia.org/wiki?curid=1925315", "title": "Majestros", "text": ""}
{"id": "1925316", "revid": "599013", "url": "https://it.wikipedia.org/wiki?curid=1925316", "title": "Al Simmons", "text": ""}
{"id": "1925317", "revid": "599013", "url": "https://it.wikipedia.org/wiki?curid=1925317", "title": "Armin Kerer", "text": "Biografia.\nHa sempre gareggiato per la societ\u00e0 polisportiva brissinese SSV Brixen e per le Fiamme Gialle; il suo personale \u00e8 stato di 80,25 metri, stabilito il 18 settembre 1999 proprio a Bressanone."}
{"id": "1925323", "revid": "2176804", "url": "https://it.wikipedia.org/wiki?curid=1925323", "title": "Falz\u00e8", "text": "Falz\u00e8 (\"Fald\u00e8\" in veneto) \u00e8 una frazione di Trevignano, in provincia di Treviso, nonch\u00e9 sede comunale dello stesso.\nGeografia fisica.\nFalz\u00e8 si trova tra Trevignano e Signoressa, all'incrocio tra l'ex SP 69 \"Schiavonesca\" (vie IV Novembre-Mazzini-Cavour) e la SP 100 \"di Montebelluna\" (vie Montello-II Giugno).\nIl territorio \u00e8 praticamente pianeggiante, con altitudini che variano dai 70 ai 90 m andando da sud a nord. Non vi sono corsi d'acqua di rilievo, ma la zona \u00e8 ricca di rii e fossati alimentati dalle opere di canalizzazione che si sono susseguite nel tempo (canale di Caerano, canale della Vittoria di Ponente).\nStoria.\nSviluppatasi probabilmente dopo le invasioni barbariche, fu a lungo legata a Montebelluna e alla sua capopieve, a sua volta dipendente da Treviso. Costitu\u00ec una \"regula\" citata nel 1231. Fu un paese piuttosto florido: l'economia era amministrata dall'aristocrazia terriera trevigiana, mentre la relativa distanza dalla strada Feltrina lo metteva al riparo da invasioni e saccheggi.\nCon l'avvento della Serenissima fu ancora soggetta alla podesteria di Treviso (quartiere Campagna di Sopra).\nSotto Napoleone costitu\u00ec un comune autonomo (Falz\u00e8 di Campagna), ma nel 1810 fu unito con Trevignano, Musano e Signoressa per formare l'attuale istituzione. Nel 1901 l'amministrazione si trasfer\u00ec proprio a Falz\u00e8, presso il nuovo municipio.\nDurante la Prima guerra mondiale dal 17 marzo 1918 vi nasce il XIX Gruppo che resta fino all'inizio del 1919.\nIl 30 aprile 1945, alla vigilia della liberazione (che qui giunger\u00e0 il 2 maggio), furono arrestate trenta persone per rappresaglia, poich\u00e9 i partigiani avevano rapito quattro soldati tedeschi e due cavalli. L'eroico intervento del parroco di Trevignano, mons. Floriano Mazzarollo, permise di allungare i tempi; nel frattempo i soldati furono liberati e la strage evitata. A ricordo, sul luogo in cui doveva avvenire l'esecuzione, in via Cornarotta, fu costruito un capitello dedicato alla Madonna."}
{"id": "1925324", "revid": "109085996", "url": "https://it.wikipedia.org/wiki?curid=1925324", "title": "Konrad Wasielewski", "text": ""}
{"id": "1925331", "revid": "1223843", "url": "https://it.wikipedia.org/wiki?curid=1925331", "title": "Maria de Rudenz", "text": "Maria de Rudenz \u00e8 un'opera di Gaetano Donizetti su libretto di Salvadore Cammarano. L'opera debutt\u00f2 alla Fenice di Venezia il 30 gennaio 1838 ottenendo un insuccesso. Parte della musica fu riutilizzata per Poliuto e Gabriella di Vergy.\nDopo un lungo periodo di oblio torn\u00f2 in scena alla Fenice nel 1981 con Katia Ricciarelli come Maria, e Leo Nucci come Corrado.\nNel 2016 \u00e8 stata allestita al Wexford Festival Opera con Gilda Fiume come Maria, nello spettacolo di Fabio Ceresa.\nTrama.\nParte I - \"Il testamento\".\nSiamo nel XV Secolo, in Svizzera, nell'immaginario contado di Rudenz. Il giovane Corrado di Waldorf, impaziente, sta aspettando l'arrivo del fratello Enrico: nell'attesa, ricorda i patimenti passati e si consola pensando che rivedr\u00e0 presto l'amata Matilde (Cavatina: \"Ah, non avea pi\u00f9 lagrime\").&lt;br&gt;\nEnrico arriva: i due fratelli si riabbracciano, dopo cinque lunghi anni. Corrado racconta per filo e per segno le sue peripezie: egli, invaghitosi di Maria, figlia del Conte di Rudenz, l'aveva chiesta in moglie; al rifiuto del padre, i due erano scappati in Italia. Ma, a Roma, Corrado teme che Maria gli sia infedele, e la abbandona nelle catacombe della citt\u00e0, credendola morta. Dopo aver assunto diversi nomi e diverse identit\u00e0, \u00e8 tornato in patria, dove si \u00e8 innamorato della cugina di Maria, Matilde di Wolf. La giovane (del quale \u00e8 innamorato anche Enrico, che si dispera a scoprire il legame che unisce il fratello e l'amata), essendo orfana, \u00e8 stata affidata alle cure dello zio conte, che nel testamento l'aveva destinata al convento di Arau: ma, qualora Maria non fosse tornata al castello entro un anno dalla morte del padre, il dominio del contado sarebbe passato in mano a Matilde. Corrado torna quindi propizio: il giorno seguente, sar\u00e0 trascorso l'anno; potr\u00e0 quindi sposare la fanciulla amata, e diventare egli stesso conte (Duetto: \"Di mie sciagure un angelo\"). Enrico, disperato, cela al fratello il suo dolore.&lt;br&gt;\nNel frattempo, nel castello di Rudenz, Rambaldo, famigliare dei Rudenz, lamenta l'assenza di Maria, e sembra convincersi della sua morte a Roma. Ma la donna non \u00e8 morta: Rambaldo la incontra nel castello, a pregare e a piangere di fronte al ritratto paterno. Maria afferma di non essere tornata per prendere possesso del contado paterno, poich\u00e9 si sente indegna di ci\u00f2, dopo essere scappata con l'amante; la sua volont\u00e0 \u00e8 quella di chiudersi per sempre nel convento di Arau (cavatina: \"S\u00ec, del chiostro penitente\"), e di non voler ostacolare le nozze della cugina con il suo fidanzato (che ignora essere lo stesso Corrado). &lt;br&gt;\nIl giorno stabilito \u00e8 giunto: Matilde \u00e8 libera dal vincolo del convento, e presenta ai suoi vassalli il fidanzato (Finale: \"Di Matilde lo sposo adorato\"). Mentre Enrico si distrugge nella gelosia, Rambaldo e i fedeli di Maria si scandalizzano, riconoscendo in lui il seduttore e il rapitore della figlia del Conte: Rambaldo parte e ritorna velocemente con la stessa Maria, al cui cospetto tutti si impauriscono (\"Chiuse al d\u00ec per te le ciglia\"). Folle di gelosia e di disgusto, Maria ordina alla cugina di entrare nel convento, mentre rinfaccia a Corrado l'abbandono e la morte del vecchio padre in solitudine, per poi farlo cacciare dal castello.\nParte II - \"Un delitto\".\nMaria, ormai padrona del contado, \u00e8 ferma nel suo proposito di far monacare forzatamente Matilde, nonostante le minacce di Corrado, e le preghiere di Enrico. La donna prova comunque piet\u00e0 per il fratello dell'ex amante, tormentato dall'amore per la fanciulla, che pi\u00f9 volte gli ha fatto balenare l'idea di eliminare il rivale per poterla sposare (Aria: \"Talor nel mio delirio\"): Maria lo conforta, affermando di conoscere un espediente, un segreto, che lo far\u00e0 lieto sposo della donna che ama. &lt;br&gt;\nEnrico, confortato, fa quindi avanzare Corrado, che l'aveva seguito. Di fronte alla durezza dell'ex amante (egli non intende scusarsi o ascoltare i giusti lamenti di Maria per il suo abbandono a Roma), la donna ribadisce la sua volont\u00e0: Matilde andr\u00e0 sposa ad Enrico, il quale non ha alcun legame di parentela con lui. Corrado infatti \u00e8 stato accolto dalla famiglia di Enrico, affidatogli dal suo vero padre: il criminale Ugo di Berna, condannato a morte per i suoi delitti; Maria gli promette di tacere ad ognuno la sua oscura ascendenza, a patto che torni ad amarla (Duetto: \"Fonte d'eterne lagrime\"). Di fronte alla rabbia e al rifiuto di Corrado, la donna minaccia cos\u00ec di uccidere Matilde: l'uomo, furibondo, la colpisce un pugnale. I lamenti dell'agonizzante Maria richiamano Matilde, Rambaldo e i vassalli, ma di fronte a tutti la donna scagiona Corrado da ogni accusa, e si accascia.\nParte III - \"Lo spettro\".\nI vassalli fedeli a Maria commentano con disapprovazione le nozze gi\u00e0 celebrate tra Matilde e Corrado, il quale, tuttavia, sembra turbato dalle notizie dell'apparizione dello spettro della donna. Enrico, sconvolto, ha scoperto tardivamente il segreto sul vero padre di Corrado, e che il \"fratello\" ben sapeva dell'amore che nutriva per la fanciulla, ma non per questo aveva rinunciato ai suoi propositi di sposare Matilde. Il giovane ferma il corteo nuziale appena uscito dalla chiesa e diretto alla festa, e sfida Corrado a duello. Corrado non vuole combattere contro il fratello adottivo, il quale, tuttavia lo insulta per l'amore tradito, raccontando ai cavalieri presenti la sua vera identit\u00e0: lo sposo, furibondo, si lascia dominare dall'ira, e risponde alla sfida (Duetto: \"A me, cui financo\").&lt;br&gt;\nNel duello Enrico ha trovato la morte: Corrado, sconvolto, torna alla festa, conclusasi da poco, e sta per entrare nella camera degli sposi, quando un grido interno lo blocca. Dalla porta esce Maria: la donna non era morta, ma solo ferita gravemente, ed era stata curata dal fido Rambaldo; una volta ripresasi, ha finalmente compiuto la vendetta, entrando nella camera degli sposi e uccidendo Matilde. Le grida disperate e furibonde di Corrado fanno accorrere i vassalli e i cortigiani: Maria previene la furia omicida dell'amato togliendosi le bende e riaprendo le ferite (Finale: \"Al misfatto enorme e rio\"). Questa volta Maria muore davvero, compianta dal solo Rambaldo, e perdonando il tradimento di Corrado, che rimane in vita dopo aver perso il fratello e le due donne che lo hanno amato."}
{"id": "1925335", "revid": "767487", "url": "https://it.wikipedia.org/wiki?curid=1925335", "title": "Michael Koch", "text": ""}
{"id": "1925336", "revid": "1362589", "url": "https://it.wikipedia.org/wiki?curid=1925336", "title": "Yamaha YZR-M1", "text": "La Yamaha YZR-M1 \u00e8 la motocicletta di punta della Yamaha e viene impiegata nel motomondiale in classe MotoGP dall'anno dell'istituzione della classe. Dal 2002 la M1 ha sub\u00ecto numerose evoluzioni e modifiche fino ad arrivare alla versione con motore da 1000\u00a0cm\u00b3.\nIl contesto.\nDal 2002, con l'introduzione della MotoGP in sostituzione della precedente Classe 500, questo nuovo modello ha preso il posto della precedente Yamaha YZR 500 con motore a due tempi.\nLa prima versione del propulsore \u00e8 stata un 4 tempi 4 cilindri in linea con raffreddamento a liquido e alimentazione a carburatori. Per quanto riguarda il telaio \u00e8 stato inizialmente usato lo stesso gi\u00e0 collaudato sulla YZR 500.\nNel 2003 la moto ha adottato per la prima volta l'iniezione elettronica, soluzione che ha continuato ad adoperare anche successivamente.\nNel 2007 con il passaggio regolamentare alla cilindrata di 800 cm\u00b3, il propulsore \u00e8 stato conseguentemente aggiornato. Nel 2012 il propulsore \u00e8 stato riportato alla cilindrata piena (1000 cm\u00b3)\nI piloti.\nI test iniziali del modello, cominciati nel 2001 erano stati affidati principalmente a Max Biaggi e John Kocinski mentre i due piloti scelti dal team ufficiale per portarla al debutto nel 2002 sono stati Max Biaggi e Carlos Checa.\nDurante l'anno dell'esordio, nel finale di stagione, la M1 \u00e8 stata condotta anche da Norifumi Abe, Olivier Jacque e Shinya Nakano attraverso team satelliti. Al termine della stagione la M1 risult\u00f2 vittoriosa in due GP, grazie a Max Biaggi che conquist\u00f2 il primo posto in Repubblica Ceca e in Malesia.\nNel motomondiale 2003 Biaggi abbandon\u00f2 il team, sostituito da Marco Melandri ma l'accoppiata Melandri/Checa non raggiunse risultati di particolare rilievo.\nNel 2004 il team ufficiale Yamaha ingaggi\u00f2 Valentino Rossi che port\u00f2, al termine della stagione, la M1 ad ottenere il primo titolo mondiale. In quest'anno il secondo pilota ufficiale fu ancora Checa, sostituito l'anno successivo da Colin Edwards. Per le stagioni 2005 (anno in cui la M1 conquist\u00f2 il secondo alloro), 2006 e 2007 l'accoppiata dei piloti Yamaha ufficiali rest\u00f2 invariata, costituita da Edwards e Rossi.\nL'anno 2008 vide la sostituzione del pilota statunitense con lo spagnolo Jorge Lorenzo e al termine della stagione la M1 conquist\u00f2 il terzo mondiale con alla guida Rossi.\nNel 2009 l'accoppiata di piloti ufficiali \u00e8 rimasta la stessa, con Rossi che ha conquistato il suo quarto titolo mondiale con questa motocicletta; per quanto riguarda la stagione successiva, il team ufficiale ha riconfermato nuovamente entrambi i piloti.\nLa YZR-M1 durante gli anni, oltre che dal team ufficiale, \u00e8 stata schierata anche dal team privato Tech 3 con vari piloti, tra i quali Toni El\u00edas, Rub\u00e9n Xaus, Carlos Checa, James Ellison, Makoto Tamada e Sylvain Guintoli. Nelle stagioni 2008 e 2009 ha avuto invece come piloti Colin Edwards e James Toseland. Dalla stagione 2019, due YZR-M1, oltre che dal team ufficiale, sono schierate dal team privato Petronas Yamaha SRT. \nSuccessi.\n8 Campionati Mondiali Piloti: \n5 Campionati Costruttori (2005, 2008, 2009, 2010, 2015)\n122 vittorie:"}
{"id": "1925338", "revid": "466539", "url": "https://it.wikipedia.org/wiki?curid=1925338", "title": "W. S. Van Dyke", "text": "Biografia.\nNato a San Diego, in California, rest\u00f2 orfano di padre appena nato. Sua madre faceva l'attrice e il bambino l'accompagnava nei suoi tour teatrali: gi\u00e0 a tre anni, il piccolo Woodbridge aveva fatto la sua prima apparizione su un palcoscenico, esordendo in una piccola parte. Prima di approdare al cinema, per\u00f2, Van Dyke fece letteralmente di tutto, dal minatore d'oro al mercenario, dal taglialegna fino al muratore. Nella seconda met\u00e0 degli anni dieci esord\u00ec come sceneggiatore e come aiuto regista, anche se non accreditato, di David Wark Griffith, poi pass\u00f2 a lavorare come assistente di James Young.\nNel 1917 debutt\u00f2 nella regia con il film \"The Land of Long Shadows\". Gir\u00f2 parecchi serial cinematografici, come si faceva all'epoca. Nel 1932 diresse \"Tarzan l'uomo scimmia\", prima versione sonora del romanzo di Edgar Rice Burroughs e anche la prima con Johnny Weissmuller, tra gli interpreti per eccellenza di questo personaggio. Dopo alcune pellicole minori, nel 1934 diresse il primo film di una fortunata serie, \"L'uomo ombra\", con Myrna Loy e William Powell, girato in sole due settimane e prodotto dalla MGM. Due anni dopo diresse il melodramma \"San Francisco\" (1936) con Clark Gable e Jeanette MacDonald (di cui era un ottimo amico), colossal della MGM che riscosse un buon successo di pubblico e critica.\nNel 1938 gli fu affidata la regia di \"Maria Antonietta\", l'ultimo film prodotto da Irving Thalberg, che aveva come protagonista la moglie del potente produttore, l'attrice Norma Shearer: la pellicola, prodotta con grande dispiegamento di mezzi e costata oltre due milioni di dollari, raccontava la parabola dell'ultima regina di Francia, dalla sua giovinezza alla morte sulla ghigliottina. Il film, un kolossal che si rivel\u00f2 uno dei grandi successi cinematografici degli anni trenta, aveva come co-regista non accreditato Julien Duvivier e come aiuto-regista Jacques Tourneur.\nSuccessivamente Van Dyke gir\u00f2 alcuni film poco riusciti, fra cui uno della serie \"Andy Hardy\", e nel 1939 diresse James Stewart in una commedia giallo-rosa sulla scia del successo de \"L'uomo ombra\" intitolata \"Questo mondo \u00e8 meraviglioso\", il suo ultimo lavoro degno di nota. Lavor\u00f2 ancora a un ulteriore film della serie \"L'uomo ombra\" e a uno sul personaggio del dottor Kildare. Nella sua carriera il regista statunitense diresse quasi cento film, apparendo inoltre in sette pellicole come aiuto regista, in otto come produttore e in una quindicina come soggettista o sceneggiatore.\nOltre ad alcuni cameo o brevi comparse nelle sue vesti di regista in un paio di film, gli si pu\u00f2 ascrivere anche qualche saltuaria apparizione sullo schermo come attore: tra le comparse della cena di Cana in \"Intolerance: Love's Struggle Throughout the Ages\" (1916), nel ruolo di Charles Dickens in \"Oliver Twist\" (1916), e nella parte di un ispettore in un dramma del 1933 diretto da Van Dyke stesso.\nNegli anni quaranta gli venne diagnosticato un cancro, e oltre a questa malattia soffr\u00ec anche di problemi cardiaci. Dopo una lunga battaglia contro il male, e dopo aver rifiutato alcuni trattamenti medici per la sua appartenenza alla Christian Science, nel 1943 decise di uccidersi per non prolungare oltre le sue sofferenze: le modalit\u00e0 del suicidio non vennero mai rivelate."}
{"id": "1925339", "revid": "1226", "url": "https://it.wikipedia.org/wiki?curid=1925339", "title": "W.S. Van Dyke II", "text": ""}
{"id": "1925340", "revid": "106988893", "url": "https://it.wikipedia.org/wiki?curid=1925340", "title": "Marek Kolbowicz", "text": ""}
{"id": "1925341", "revid": "287204", "url": "https://it.wikipedia.org/wiki?curid=1925341", "title": "Hyung Min-woo", "text": "\u00c8 noto soprattutto per il manhwa \"Priest\", che ha iniziato a scrivere e disegnare nel 1998.\nHa introdotto lo sfondo nero nelle tavole e presenta i suoi personaggi consumati e poco pi\u00f9 che abbozzati. Fra le sue peculiarit\u00e0 vi \u00e8 il tentativo di comunicare anche la sua esperienza fumettistica durante la composizione rendendo cos\u00ec il lettore maggiormente partecipe nella realizzazione."}
{"id": "1925342", "revid": "110157", "url": "https://it.wikipedia.org/wiki?curid=1925342", "title": "La grande storia degli Indiani d'America", "text": "La grande storia degli Indiani d'America \u00e8 un libro di Jean Pictet (Ginevra, 1914-2002)."}
{"id": "1925345", "revid": "17654", "url": "https://it.wikipedia.org/wiki?curid=1925345", "title": "Maria di Rudenz", "text": ""}
{"id": "1925352", "revid": "1305772", "url": "https://it.wikipedia.org/wiki?curid=1925352", "title": "Quartetto Fon\u00e8", "text": "Il Quartetto Fon\u00e8 \u00e8 un quartetto d'archi italiano.\nBiografia.\nIl quartetto d'archi Fon\u00e8, formatosi a Firenze sotto la guida di Franco Rossi, violoncellista del Quartetto Italiano, dopo varie affermazioni in concorsi nazionali (Trapani, Stresa, Palmi, Vittorio Veneto), nel 1989 ha vinto il primo premio al Concorso internazionale \"G.B. Viotti\" di Vercelli, e nel dicembre 1991 ha ottenuto il secondo premio al Concorso Internazionale \"Dmitrij \u0160ostakovi\u010d\" di San Pietroburgo, dove ha ricevuto anche un premio speciale della giuria e il Premio \"\u0160ostakovi\u010d\", assegnato dalla famiglia del compositore.\nParticolarmente importanti per la sua formazione musicale sono stati gli incontri con il Quartetto Borodin, insieme al quale ha presentato l'Ottetto di \u0160ostakovi\u010d in varie citt\u00e0 italiane, e con il Quartetto di Tokyo, con il quale ha studiato negli Stati Uniti dal 1990 al 1992 grazie ad una borsa di studio dell'Universit\u00e0 di Yale; il quartetto \u00e8 stato poi invitato al Norfolk Music Festival in qualit\u00e0 di quartet-in-residence, per prendere parte all'esecuzione integrale degli ultimi quartetti di Beethoven (1992) e dei quartetti di Bartok (1994); inoltre, su invito del Quartetto Guarnieri, ha partecipato al Festival di Evian in Francia.\nIl quartetto ha tenuto concerti nelle maggiori stagioni concertistiche italiane (il Teatro alla Scala a Milano, il Teatro La Fenice a Venezia, il Maggio Musicale Fiorentino, la Stagione Musicale del Teatro della Pergola a Firenze, il Ravenna Festival, il Festival internazionale di musica da camera di Cervo ed altri), e all'estero si \u00e8 esibito in Germania, Austria, Grecia, Giappone e Stati Uniti. \nHa inoltre effettuato registrazioni per la RAI, l'ORF e la Rete televisiva canadese; RAI Tre ha inoltre trasmesso in video l'esecuzione integrale degli ultimi quartetti di Beethoven (op. 95, op.130 con Grande Fuga, op. 133, op.132) che il Quartetto Fon\u00e8 ha condiviso con il Quartetto Hagen e il Quartetto Bartok per l'Accademia Filarmonica Romana.\nIl repertorio del Quartetto Fon\u00e8 concentra particolarmente l'attenzione sulle composizioni per quartetto di Beethoven e di Bartok, eseguite in cicli integrali presso diverse societ\u00e0 italiane; inoltre si \u00e8 dedicato parallelamente alla diffusione della musica contemporanea, con prime esecuzioni di Francesco Pennisi, Adriano Guarnieri, Gilberto Cappelli, Pietro Grossi, Paolo Aralla e Claudio Scannavini.\nFra gli artisti con i quali il quartetto ha collaborato figurano: Hansj\u00f6rg Schellenberger, primo oboe della Filarmonica di Berlino; i pianisti Carlo Bruno, Alexander Lonquich, Pier Narciso Masi, Benedetto Lupo, Pietro De Maria; i flautisti Giorgio Zagnoni e Peter Lukas Graf; i clarinettisti Anthony Pay e Karl Leister; l'arpista Ursula Holliger; il violista Danilo Rossi; il violoncellista Miclos Perenyi e il contrabbassista Alberto Bocini.\nHa realizzato tre incisioni per la ARK e la Ermitage: fra queste il quintetto op. 163 di Schubert con Franco Rossi come secondo violoncello; il Quartetto n.2 op.17 di Bartok, il quartetto n\u00ba 8 di \u0160ostakovi\u010d; il sestetto \u201cSouvenir de Florence\u201d op.40 di \u010cajkovskij con Sadao Harada, \nvioloncellista del Quartetto di Tokyo, e Harald Schoneweg, violista del Quartetto \nCherubini.\nPi\u00f9 di recente il quartetto si \u00e8 misurato con un repertorio pi\u00f9 vicino alla musica jazz, insieme al clarinettista Gabriele Mirabassi.\nNel 2014 i componenti del quartetto fondano la \"Societ\u00e0 del Quartetto di Firenze\", dando seguito alla \"Societ\u00e0 del Quartetto\" costituita nel 1862 da Abramo Basevi, il quale organizz\u00f2 dal 1861 al 1864 un Concorso di composizione dedicato al quartetto d'archi. Il \"Progetto Basevi\", principale espressione di questa associazione, si propone di recuperare e diffondere il materiale musicale relativo a tale concorso, conservato presso il Conservatorio Luigi Cherubini,\nNel giugno 2015 il Fon\u00e8 ha partecipato in diretta da Forl\u00ec alla Festa di Radio3, presentando il quartetto n. 6 di Bela Bartok e il quartetto n. 8 di Dmitrij \u0160ostakovi\u010d all'interno del programma \"Lezioni di musica\" condotto da Luca Mosca."}
{"id": "1925354", "revid": "599013", "url": "https://it.wikipedia.org/wiki?curid=1925354", "title": "Henning Harnisch", "text": ""}
{"id": "1925355", "revid": "253269", "url": "https://it.wikipedia.org/wiki?curid=1925355", "title": "Mark Sandrich", "text": "Fu presidente della Screen Directors Guild dal 1942 al 1944.\nMor\u00ec il 4 marzo 1945 a soli 44 anni dopo essere stato colpito da un infarto mentre stava dirigendo il film \"Cieli azzurri\". Sul set, venne sostituito dal regista Stuart Heisler."}
{"id": "1925356", "revid": "1573940", "url": "https://it.wikipedia.org/wiki?curid=1925356", "title": "Incontri internazionali di rugby a 15 di fine anno 1984", "text": "Nel rugby a 15 \u00e8 tradizione che a fine anno (ottobre-dicembre) si disputino una serie di incontri internazionali che gli europei chiamano \"Autumn International\" e gli appassionati dell'emisfero sud \"Springtime tour\". In particolare le nazionali dell'emisfero Sud, a fine della loro stagione, si recano in tour in Europa."}
{"id": "1925357", "revid": "1573940", "url": "https://it.wikipedia.org/wiki?curid=1925357", "title": "Incontri internazionali di rugby a 15 di met\u00e0 anno 1984", "text": "A met\u00e0 anno \u00e8 tradizione che le selezioni di \"rugby a 15\", europee in particolare, ma non solo, si rechino fuori dall'Europa o nell'emisfero sud per alcuni test. Si disputano per\u00f2 anche molti incontri tra nazionali dello stesso emisfero Sud.\nLa nazionale inglese si reca in Sudafrica. L'iniziativa crea grosse polemiche, visto il regime di apartheid in Sudafrica. Va ricordato che in quegli anni vigeva una forte pressione internazionale, anche attraverso il boicottaggio sportivo, nei confronti del governo sudafricano. Alcuni sport non olimpici, come il rugby, il cricket e l'automobilismo, aggiravano tale boicottaggio, con conseguenti contestazioni nei loro confronti. Per cercare di salvare la faccia, ma in realt\u00e0 legittimando l'apartheid, gli inglesi affrontano anche la selezione della SARFU, federazione aperta (ma in pratica riservata) ai giocatori di colore. Dal punto di vista sportivo il tour riserva agli inglesi brutti risultati con due sconfitte nei test con gli Springboks."}
{"id": "1925358", "revid": "3732", "url": "https://it.wikipedia.org/wiki?curid=1925358", "title": "Atletica leggera ai Giochi della XXIX Olimpiade - Staffetta 4\u00d7100 metri maschile", "text": "Gara.\nIn batteria gli Stati Uniti pasticciano al terzo cambio: Darvis Patton non arriva in tempo a consegnare il testimone a Tyson Gay. Gli americani sono fuori. In totale, vengono squalificate quattro squadre, inclusi i forti britannici.\nIn finale i giamaicani stabiliscono il nuovo record del mondo, che resisteva da 16 anni (37\"40), vincendo con il pi\u00f9 ampio margine di sempre: 96 centesimi di secondo.\nPaesi Bassi e Cina vengono squalificate.\nSqualifica per doping.\nNel 2017, a seguito della scoperta della positivit\u00e0 all'antidoping del velocista giamaicano Nesta Carter, la squadra giamaicana viene squalificata e la classifica riscritta. Primo posto per Trinidad e Tobago, secondo per il Giappone e terzo per il Brasile."}
{"id": "1925369", "revid": "74801", "url": "https://it.wikipedia.org/wiki?curid=1925369", "title": "Edmund Goulding", "text": "Prima di lavorare in campo cinematografico, Goulding fu anche attore, commediografo e regista teatrale. Ebbe successo anche come compositore di canzoni e produttore. Nella sua carriera, diresse 41 film.\nBiografia.\nNativo del Middlesex, in Inghilterra, Edmund Goulding in giovent\u00f9 serv\u00ec l'esercito combattendo durante il primo conflitto mondiale, anche se venne congedato prima dell'armistizio a causa di una ferita riportata in guerra. Gi\u00e0 attivo come sceneggiatore fin dalla prima met\u00e0 degli anni dieci, nel 1921 emigr\u00f2 negli Stati Uniti dove continu\u00f2 questo lavoro, intraprendendo anche l'attivit\u00e0 di regista. Dal 1923, venne messo sotto contratto dalla MGM, la casa di produzione di Culver City per cui scriver\u00e0 numerose sceneggiature, ma che lo impiegher\u00e0 soprattutto come regista. \nNel 1932 diresse \"Grand Hotel\", uno dei cosiddetti film \"all star\", con un cast comprendente Greta Garbo, Joan Crawford, John Barrymore, Lionel Barrymore ed altri, un melodramma fatto di storie parallele che s'incastrano l'una con l'altra. La pellicola vinse l'Oscar al miglior film. Del 1939 \u00e8 il melodramma \"Il grande amore\", tipica opera del periodo e anche del regista, che negli anni era andato specializzandosi in drammi sofisticati e complessi, cos\u00ec come il successivo film \"Tramonto\" (1939) con Bette Davis. \nNel 1946 gir\u00f2 uno dei suoi pi\u00f9 grandi successi, \"Il filo del rasoio\", un dramma sul disadattamento dei reduci di guerra con Tyrone Power, e che sar\u00e0 candidato a ben quattro Oscar. Per contro, nel 1947 il suo film \"La fiera delle illusioni\", un duro dramma in cui un medico (ancora Power) carpisce i segreti dei suoi clienti e finisce a vivere come un fenomeno da baraccone, fu snobbato dal pubblico forse per il suo eccessivo cinismo. Nel 1950 diresse la commedia \"L'imprendibile signor 880\", basata sulla storia vera di un improbabile falsario.\nGoulding mor\u00ec nel 1959, dopo un'esistenza gi\u00e0 toccata dalla tragedia: nel 1935 era morta la moglie, sposata pochi anni prima quando aveva scoperto di essere ammalata di tisi. La sua vita si concluse altrettanto tragicamente, con il suicidio alla vigilia del Natale 1959."}
{"id": "1925370", "revid": "92723", "url": "https://it.wikipedia.org/wiki?curid=1925370", "title": "Torre di Hassan", "text": "La Torre di Hassan () \u00e8 il minareto di una moschea marocchina, rimasta incompleta a Rabat.\nIniziata per ordine del sultano Yacoub al-Mansour, la torre doveva essere la pi\u00f9 grande del mondo assieme all'adiacente moschea, ma i lavori si interruppero alla sua morte nel 1199.\nLa torre raggiunse solo i 44 metri, circa la met\u00e0 dell'altezza pianificata, oltre 80 metri. Anche il resto della moschea fu lasciato incompleto, con solo la prima parte delle numerose mura e delle 200 colonne che dovevano essere innalzate.\nLa torre, realizzata in mattoni rossi, i resti della moschea e il moderno mausoleo di Mohammed V formano uno dei pi\u00f9 importanti complessi storici e turistici di Rabat.\nLa torre non ha scale, ma una rampa, che avrebbe consentito al muezzin di salire a cavallo in cima alla torre per intonare l'invito alla preghiera, l'adh\u0101n.\nStoria.\nIl fondatore della Torre di Hassan, Abu Ya'qub Yusuf II, apparteneva alla dinastia degli Almohadi, sovrano di un regno musulmano che si estendeva dal Maghreb fino ai territori di al-Andalus. Secondo tradizione la torre fu disegnata da un architetto chiamato Jabir, che utilizz\u00f2 uno schema costruttivo simile per la torre sorella della torre di Hassan, la Giralda di Siviglia.\nEntrambe le torri furono modellate sul progetto di un altro minareto realizzato da Jabir, per la Moschea della Kutubiyya a Marrakesh. Dopo la Riconquista, gli Spagnoli aggiunsero alla Giralda una parte sommitale in stile rinascimentale, per cui essa fu convertita da minareto a torre campanaria della Cattedrale di Siviglia.\nYa\u02bfq\u016bb al-Man\u1e63\u016br fece eseguire altri lavori a Rabat; i pi\u00f9 notevoli furono la ricostruzione della Kasbah di Rabat e la conversione ad uso sepolcrale dell'antico complesso di Chella, costruito dai Fenici e dai Romani."}
{"id": "1925371", "revid": "253269", "url": "https://it.wikipedia.org/wiki?curid=1925371", "title": "Eion Bailey", "text": "Biografia.\nNato in California, il padre \u00e8 stato un pilota che prestava servizio per una piccola compagnia aerea e dal quale ha preso lezioni di volo. La passione per la recitazione lo porta a studiare presso l'American Academy of Dramatic Arts di New York. Debutta partecipando ad un episodio di \"Buffy l'ammazzavampiri\" e a due di \"Dawson's Creek\". Nel 1999 ottiene un ruolo secondario in \"Fight Club\" di David Fincher, successivamente recita ne \"Il ritmo del successo\" e in \"Quasi famosi\", in quest'ultimo interpretando l'editore di \"Rolling Stone\" Jann Wenner.\nNel 2001 si fa notare nel ruolo del soldato David Kenyon Webster nella miniserie TV della HBO \"Band of Brothers - Fratelli al fronte\". Nel 2004 \u00e8 uno degli interpreti del thriller \"Nella mente del serial killer\", l'anno seguente recita nel film indipendente \"Sexual Life\" di Ken Kwapis. \u00c8 apparso in \"E.R. - Medici in prima linea\" nel ruolo del tirocinante Jake Scanlon.\nEra stato fatto il suo nome per interpretare Batman in \"Batman Begins\", ruolo poi affidato a Christian Bale. Dopo essere apparso brevemente in produzioni televisive ed aver partecipato a film indipendenti, nel 2010 interpreta il ruolo ricorrente di Ben Mercer nella serie televisiva \"Covert Affairs\". Dal 2011 al 2017 ha interpretato il ruolo di August Wayne Booth nella serie televisiva \"C'era una volta\"."}
{"id": "1925372", "revid": "767487", "url": "https://it.wikipedia.org/wiki?curid=1925372", "title": "Micha\u0142 Jeli\u0144ski", "text": ""}
{"id": "1925375", "revid": "287204", "url": "https://it.wikipedia.org/wiki?curid=1925375", "title": "Michal Jelinski", "text": ""}
{"id": "1925381", "revid": "339392", "url": "https://it.wikipedia.org/wiki?curid=1925381", "title": "Football Club Puteolana", "text": ""}
{"id": "1925385", "revid": "1226", "url": "https://it.wikipedia.org/wiki?curid=1925385", "title": "Woodbridge Strong Van Dyke", "text": ""}
{"id": "1925388", "revid": "1318658", "url": "https://it.wikipedia.org/wiki?curid=1925388", "title": "Luisa d'Assia", "text": "Era l'unica figlia femmina di Luigi I d'Assia, granduca d'Assia e del Reno dal 1816 al 1830, e di Luisa d'Assia-Darmstadt.\nVenne data in sposa al principe Luigi di Anhalt-K\u00f6then, figlio cadetto di Carlo Giorgio, principe di Anhalt-K\u00f6then dal 1755 al 1789. Il matrimonio, che sanciva l'unione degli Assia-Darmstadt con gli Anhalt, venne celebrato a Darmstadt il 20 settembre 1800.\nLuisa diede due figli al marito, contribuendo cos\u00ec alla sopravvivenza del ramo degli Anhalt-K\u00f6then:\nAlla morte di suo suocero, avvenuta il 17 ottobre 1789, eredit\u00f2 il fratello maggiore di suo marito Augusto Cristiano, che nel 1763 aveva sposato la principessa Luisa di Schleswig-Holstein-Gl\u00fccksburg; il matrimonio per\u00f2 non diede alcun figlio.\nLuisa mor\u00ec nel 1811, un anno prima di Augusto Cristiano.\nAlla morte del cognato, che aveva nel frattempo ottenuto l'elevazione dell'Anhalt-K\u00f6then a Ducato nel 1806, eredit\u00f2 il titolo il secondogenito Luigi Augusto."}
{"id": "1925390", "revid": "287204", "url": "https://it.wikipedia.org/wiki?curid=1925390", "title": "Tour della Nazionale di rugby a 15 delle Tonga 1984", "text": "La nazionale tongana di \"rugby a 15\" nel 1984 si reca in tour nelle isole Figi.\nI primi due match sono validi anche per il \"Pacific Tri-nations\" "}
{"id": "1925399", "revid": "767487", "url": "https://it.wikipedia.org/wiki?curid=1925399", "title": "Andy McKee", "text": "Sotto contratto con la Candyrat Records, il suo stile musicale e le sue composizioni, spesso strumentali, gli hanno fatto raggiungere un notevole successo. Alla fine del 2006, una performance \"live\" della canzone \"Drifting\" \u00e8 diventata un video di primo piano su YouTube e MySpace, realizzando oltre 55 milioni di visualizzazioni e diventando uno dei suoi migliori music-clip, insieme ad altri brani come \"Into The Ocean\" o \"Rylynn\", che hanno raggiunto rispettivamente 10 e 29 milioni di visualizzazioni.\nBiografia.\nMcKee prende per la prima volta in mano una chitarra all'et\u00e0 di 13 anni, suonando una Aria nylon string compratagli dal padre. Inizialmente non interessato alle lezioni di chitarra, viene convinto a continuare le lezioni dal cugino chitarrista, che per il suo 16\u00ba compleanno lo port\u00f2 a vedere il chitarrista Preston Reed. McKee compr\u00f2 una cassetta di videolezioni ed inizi\u00f2 ad imparare tecniche musicali pi\u00f9 complesse, finendo per abbandonare le lezioni e continuando da autodidatta.\n\"Nocturne\" (2001-2003).\nNel 2001, McKee pubblica in modo indipendente il suo primo album, \"Nocturne\", stampato in solo 1000 copie, oggi praticamente introvabili. Nello stesso anno, si classifica terzo alla \"National Fingerstyle Guitar Competition\" a Winfield, Kansas. Nel 2003 McKee va a Taiwan con Jacques Stotzem, Isato Nakagawa e Masaaki Kishibe e ottiene il primo posto nella \"Miscellaneous Acoustic Instrument contest\" del \"Kansas State Fiddling and Picking Championships\" con una harpguitar Ron Spillers, acquistata da Stephen Bennett nel 2002. Lo strumento \u00e8 stato utilizzato per la registrazione di alcune canzoni di \"Nocturne\", come \"Into The Ocean\" e \"Gates Of Gnomeria\".\n\"Dreamcatcher\" (2004).\nNel 2004, Andy pubblica il suo secondo lavoro intitolato \"Dreamcatcher\". L'album include una cover di \"Africa\" dei Toto, ma anche \"The Friend I Never Met\", una canzone scritta come omaggio al compianto Michael Hedges. Proprio grazie a quest'ultimo brano, McKee, insieme al bassista Michael Manring, con il quale aveva sin dall'inizio condiviso i palcoscenici nei suoi tour, arriva secondo nel \"Fingerstyle Guitar Competition\" del \"Canadian Guitar Festival\". L'album verr\u00e0 successivamente ripubblicato nel 2009 dall'etichetta di McKee, per effetto della notevole popolarit\u00e0 raggiunta su YouTube.\n\"Art Of Motion\" (2005-2006).\nIl terzo disco di McKee, \"Art of Motion\", viene pubblicato dalla CandyRat Records nel novembre 2005 e ottiene un notevole apprezzamento dai chitarristi acustici pi\u00f9 rinomati come Don Ross, il quale \u00e8 per altro nella sua stessa casa discografica. In questo disco compaiono molte delle canzoni che hanno reso McKee noto al pubblico di YouTube, incluse canzoni estratte dal precedente \"Dreamcatcher\" e \"Nocturne\". Durante il boom di visualizzazioni dei video di Andy su YouTube (tra la fine del 2006 e l'inizio del 2007), \"Art of Motion\" raggiunge una notevole visibilit\u00e0 e un buon successo di vendite.\n\"The Gates Of Gnomeria\" (2007-2008).\nDopo un lungo tour (durato gran parte del 2007), McKee torna in studio per registrare il suo quarto CD, \"The\" \"Gates Of Gnomeria\". L'album contiene sei nuove canzoni, una delle quali era gi\u00e0 comparsa su YouTube (\"The Gates Of Gnomeria\"), insieme a due cover (\"I'll Be Over You\" dei Toto e \"Venus As A Girl\" di Bj\u00f6rk). Successivamente trascorre la maggior parte del 2008 in un tour mondiale, suonando con altri artisti della Candyrat Records. Durante il tour propone sia l'album \"The\" \"Gates Of Gnomeria\" che l'album \"The Thing That Came From Somewhere\", rilasciato lo stesso anno e nel quale suona con Don Ross. Sempre nel 2008 pubblica uno split DVD con il suo compagno di etichetta Antoine Dufour, con otto brani a testa; due di McKee derivano proprio da The \"Gates Of Gnomeria\".\n\"Common Ground EP\" e \"Joyland\" (2009-2010).\nNell'ottobre del 2008 McKee annuncia una pausa dal suo vasto programma di tour, per dedicarsi al lavoro su materiale per il nuovo album, da realizzarsi nell'autunno del 2009. Nell'agosto 2009, pubblica un EP disponibile solo sugli store digitali intitolato \"Common Ground\" che comprende 3 tracce di cui le prime 2 sono riproposizioni di vecchie canzoni (\"Common Ground\" e \"When She Cries\") mentre l'ultima \u00e8 una cover di Masaaki Kishibe intitolata \"Hana (Flower)\".\nRelativamente alla pubblicazione del nuovo album, Andy aveva elencato i suoi progetti per il 2009-2010 in una notizia sul suo blog a dicembre 2008:\nDopo una lunga attesa, nel marzo del 2010, esce negli store fisici e digitali, il suo quinto album da solista intitolato \"Joyland\", composto da un CD con 14 tracce inedite ed un DVD comprendente 75 minuti di video musicali, performance live e il \"making-of\" dell'album.\n\"Mythmaker EP\" e \"Live Book\" (2011-2017).\nDopo la pubblicazione di \"Joyland\", McKee intraprende un lungo tour mondiale e nel 2014 pubblica sugli store digitali un EP di 4 canzoni intitolato \"Mythmaker\" in cui Andy, oltre a suonare la chitarra, sperimenta l'uso di tastiere e basso, da lui suonati. Il tour nel frattempo continua e, nel 2015, Andy arriva per la prima volta anche in Italia con 4 date a Bovisio Masciago, Bolzano, Merano e Firenze.\nAgli inizi del 2016, Andy annuncia l'imminente uscita del suo primo album live intitolato \"Live Book\", sotto l'etichetta discografica di Tommy Emmanuel. L'album esce ad aprile e contiene alcuni dei suoi pi\u00f9 grandi successi insieme a 3 cover: la gi\u00e0 nota \"Africa\" dei Toto, \"Because It's There\" di Michael Hedges e \"Tight Trite Night\" di Don Ross. Dopo l'uscita del live, torna in tour negli Stati Uniti mentre nel mese di ottobre si esibisce insieme a Tommy Emmanuel in ben 13 concerti in Italia, e a dicembre \u00e8 in Inghilterra per 7 date.\nAd inizio 2017, annuncia di volersi prendere una piccola pausa dal lungo tour mondiale per dedicarsi maggiormente alla famiglia. Nonostante ci\u00f2 comunica che sta lavorando su alcune nuove composizioni che finiranno nel suo nuovo album in uscita nell'anno in corso.\nInfluenze e strumentazione.\nIl suo stile \u00e8 influenzato da chitarristi quali Michael Hedges (da lui stesso considerato la sua pi\u00f9 grande influenza), Don Ross, Preston Reed, Billy McLaughlin, Pat Kirtley e Tommy Emmanuel . Di grande ispirazione per lui sono stati Eric Johnson, Dream Theater, Bj\u00f6rk, Steve Lukather, Metallica, Joe Satriani, Iron Maiden, Pantera, Vince DiCola, Toto, Peter Gabriel, Imogen Heap, King Crimson e Primus. McKee ha iniziato ad ascoltare gruppi metal come i Dream Theater in giovane et\u00e0.\nParlando della sua adolescenza, si descrive come un \"pazzo metallaro\", arrivando a suonare anche una canzone dei Metallica nello show della sua scuola superiore. Nonostante la sua carriera professionale sia basata sulla tecnica fingerstyle, il metal continua ad avere grande influenza su di lui.\nUna parte integrante dello stile di McKee \u00e8 l'uso di accordature aperte, spesso combinate con l'uso di un capotasto normale e/o da banjo.\nAttualmente, McKee utilizza la seguente strumentazione:"}
{"id": "1925402", "revid": "486946", "url": "https://it.wikipedia.org/wiki?curid=1925402", "title": "Commedia giocosa", "text": ""}
{"id": "1925407", "revid": "106988886", "url": "https://it.wikipedia.org/wiki?curid=1925407", "title": "Adam Korol", "text": ""}
{"id": "1925411", "revid": "647919", "url": "https://it.wikipedia.org/wiki?curid=1925411", "title": "Virgin Territory", "text": ""}
{"id": "1925418", "revid": "74801", "url": "https://it.wikipedia.org/wiki?curid=1925418", "title": "Cesare Forni", "text": "Biografia.\nNato nel 1890 in un'agiata famiglia di affittuari agrari lomellini, studi\u00f2 ingegneria presso il Politecnico di Torino senza terminare gli studi. Di carattere irrequieto e ribelle, partecip\u00f2 con il grado di tenente alla prima guerra mondiale, guadagnandosi il grado di capitano nel corpo dei bombardieri, reparto che, al pari degli Arditi, era destinato alle azioni pi\u00f9 pericolose. Ottenne una medaglia d'argento al valor militare e due di bronzo.\nNel 1919, convinto dall'allora capitano Cesare Maria De Vecchi, ader\u00ec allo squadrismo fascista, di cui divenne rapidamente un esponente di spicco in Piemonte, fondando anche un giornale, \"Il Trincerista\". Nel frattempo, trasferitosi a Mortara, centro politico ed economico della Lomellina di allora, si mise a capo di un autentico esercito personale, composto da centinaia di squadristi, in maggioranza reduci. In breve, fu riconosciuto quale \"ras\" incontrastato dell'intera provincia di Pavia. Le sue squadre imperversarono soprattutto in Lomellina, con azioni di estrema violenza e spregiudicatezza. Nel 1921 divenne membro del Comitato Centrale del PNF in rappresentanza della Lombardia e capo della federazione provinciale fascista di Pavia. Mussolini gli affid\u00f2 il coordinamento di tutte le squadre di Lombardia e Piemonte nei giorni della marcia su Roma.\nPersonaggio vulcanico, capace di grandi atti di generosit\u00e0 cos\u00ec come di crudi pestaggi, Cesare Forni venne definito \u00abun cuore di bambino in un corpo di leone\u00bb. Fu esponente dell'ala pi\u00f9 radicale del movimento, diretta espressione del mondo agrario e del reducismo forsennato. Nel 1923 fu luogotenente generale della prima zona (Piemonte e Liguria) della Milizia Volontaria Sicurezza Nazionale.\nPopolarissimo tra gli squadristi, dopo la marcia su Roma e la presa del potere, venne considerato sempre pi\u00f9 come un personaggio scomodo per il suo fascismo intransigente e poi come un vero e proprio dissidente, per i suoi violenti attacchi contro i nuovi arrivati nella classe dirigente del partito, senza un passato di convinta militanza nel movimento. Nel febbraio 1923 fu eletto presidente della provincia di Vigevano.\nSindacalista fascista, trov\u00f2 nel mancato rispetto dei patti agrari da parte dei latifondisti pavesi un ulteriore motivo di scontro con i quadri del Partito. Sfid\u00f2 in un duello alla sciabola l'allora segretario politico Francesco Giunta, beniamino di Mussolini, che ebbe luogo nell'aprile del 1923 a Roma e venne sospeso dai padrini quando entrambi i duellanti erano rimasti feriti. Nel dicembre 1923 la giunta disciplinare del PNF lo sospese da tutte le cariche che ricopriva, la federazione pavese fu commissariata e nel febbraio 1924 fu espulso dal PNF.\nPresent\u00f2 allora, in occasione delle elezioni del 1924, per il rinnovo del Parlamento italiano, sciolto nel gennaio da Vittorio Emanuele III, insieme a Raimondo Sala una lista fascista dissidente presente solo in Piemonte e Lombardia, in contrapposizione a quella ufficiale Lista Nazionale, denominata Fasci nazionali. Il 12 marzo 1924 Cesare Forni venne assalito alla stazione centrale di Milano da alcuni squadristi tra cui Dumini, Volpi, Malachia, i consorziati nella cosiddetta \"Ceka Fascista\", gli stessi che di l\u00ec a poco avrebbero ucciso Giacomo Matteotti. Il 26 aprile 1924 si svolsero le elezioni e Cesare Forni risult\u00f2 eletto, unico deputato della sua lista.\nCesare Forni rimase comunque fedele a Mussolini e vot\u00f2 pi\u00f9 volte la fiducia al suo governo, compresa quella richiesta nel 1925 dal Duce dopo il delitto Matteotti. Si dichiar\u00f2 in aula \"interprete dell'opinione pubblica sanamente fascista\". Nel 1926 preg\u00f2 Roberto Farinacci di intercedere per una riconciliazione con Mussolini. Nel 1927 e nel 1928 part\u00ec per lunghi periodi alla volta della Somalia per realizzare, senza fortuna, alcuni progetti agricoli. Rest\u00f2 deputato fino al 1929. Tuttavia, deluso e politicamente ormai del tutto ai margini, finito il mandato parlamentare, si ritir\u00f2 a vita privata. Agli inizi degli anni trenta si trasfer\u00ec a Milano dove lavor\u00f2 come agente assicurativo dell'INA. Si spos\u00f2 con Maria Maddalena Pira di Dogliani. Secondo alcune fonti nel 1933 fu riammesso nel PNF e in seguito di nuovo espulso, ma secondo altre non fu riammesso nel PNF, che anzi lo teneva sotto sorveglianza e nel 1941 lo fece arrestare per poco tempo. Mor\u00ec a cinquantadue anni, per una malattia incurabile, il 2 luglio 1943.\nRestano alcune pagine del suo diario in cui, sul finire degli anni Trenta, traccia giudizi impietosi su Mussolini.\nI suoi funerali, celebrati nella basilica di San Lorenzo di Mortara, furono seguiti da migliaia di lomellini, tra i quali molti dei suoi vecchi avversari politici.\nCesare Forni, \"Al capitan\", riposa nel piccolo cimitero di Tornaco, nel novarese, luogo di origine della sua famiglia.\nOnorificenze.\nOttenne pure due medaglie di bronzo e una medaglia d'oro conferitagli dalla Serbia."}
{"id": "1925420", "revid": "1372005", "url": "https://it.wikipedia.org/wiki?curid=1925420", "title": "Torremaggiore", "text": "Torremaggiore \u00e8 un comune italiano di abitanti della provincia di Foggia in Puglia.\nGeografia fisica.\nTerritorio.\nL'abitato sorge su un colle a 169 metri sul livello del mare.\nIl comune \u00e8 inserito nella zona 2 della classificazione sismica dei comuni italiani.\nTra gli eventi sismici storicamente pi\u00f9 importanti va ricordato il terremoto della Capitanata del 1627, che rase al suolo Torremaggiore e i comuni limitrofi provocando centinaia di morti (diverse migliaia in tutta la Capitanata).\nAltri terremoti di grande importanza colpirono la citt\u00e0 anche nel corso del XX secolo.\nIl terremoto del Molise del 2002 colp\u00ec Torremaggiore con una serie di scosse un'intensit\u00e0 prossima al 6\u00ba grado della scala Richter (VII scala Mercalli) provocando molti danni alle abitazioni e luoghi di culto e anche alcuni feriti.\nClima.\nIl clima \u00e8 mediterraneo, tuttavia con inverni abbastanza freddi (10\u00a0cm media di neve all'anno) non \u00e8 raro che durante le ondate di freddo provenienti dalla Russia il paese sia colpito da Blizzard (ossia vento forte e neve fine). Le estati sono molto calde, caratterizzate da forti escursioni termiche diurne.\nA partire dagli anni sessanta, dopo la costruzione della diga di Occhito, il tasso di umidit\u00e0 aument\u00f2 vertiginosamente provocando in primavera e autunno frequenti nebbie anche molto fitte, fenomeno sconosciuto per la zona.\nI venti sono frequenti e, seppur talvolta piuttosto forti, sono mediamente moderati.\nEventi climatici:\nStoria.\nLa storia della cittadina \u00e8 legata a quella del Monastero Terrae Maioris e al borgo medievale di Castel Fiorentino (o Fiorentino di Puglia), i cui ruderi si trovano in agro di Torremaggiore a 10\u00a0km dall'abitato presso la strada provinciale San Severo-Castelnuovo della Daunia.\nCastel Fiorentino.\nFiorentino, borgo bizantino di frontiera, fu rifondato a opera del catapano Basilio Boioannes intorno al 1018. In seguito, esso cadde sotto il dominio normanno, poi svevo, quindi angioino. Fiorentino \u00e8 passato alla storia perch\u00e9 ha accolto l'imperatore Federico II, deceduto nella sua \"domus\" nel dicembre 1250. Nel 1255 il borgo fu attaccato dalle soldataglie di papa Alessandro IV, nemico degli Svevi. Intanto agli abitanti di Dragonara, un altro borgo medievale situato a ovest di Torremaggiore, di cui resta solo un castello adibito a usi agricoli, capit\u00f2 la stessa sorte, e tutti i suoi abitanti si rifugiarono nei pressi del Castrum normanno-svevo di Torremaggiore, all'ombra dell'abbazia benedettina di san Pietro insieme agli abitanti di Fiorentino. Cos\u00ec, l'abate Leone permise loro di fondare un nuovo borgo, che verr\u00e0 indicato col termine \"Codacchio\" nel XVII secolo. La fusione dei profughi di Fiorentino e Dragonara con gli abitanti del casale abbaziale di Terra Maggiore diede vita all'odierna cittadina di Torremaggiore. Quest'ultima denominazione prende spunto, molto probabilmente, dalla torre normanno-sveva che tuttora costituisce il nucleo pi\u00f9 antico del Castello Ducale.\nEpoca moderna.\nPer cinque diversi secoli, la cittadina fu feudo della nobile famiglia de Sangro (o di Sangro), principi di San Severo e duchi di Torremaggiore. Il devastante terremoto del 30 luglio 1627 distrusse i centri urbani dell'alto Tavoliere e rase quasi completamente al suolo anche Torremaggiore. Il 17 marzo 1862, in pieno brigantaggio, nei pressi della citt\u00e0 avvenne una dura battaglia tra un plotone dell'ottavo reggimento di fanteria e l'armata di Carmine Crocco, noto capobrigante della Basilicata. Le truppe regie subirono una pesante sconfitta: 21 militari rimasero uccisi, compreso il loro capitano Francesco Richard..\nEpoca contemporanea.\nIl 6 dicembre 1990 Torremaggiore fece il giro di tutte le testate informative nazionali per via di un fatto di cronaca nera: furono assassinati in municipio l'assessore comunale Lucio Palma e il segretario comunale Antonio Piacquaddio, a cui in seguito \u00e8 stato dedicato il piazzale Pineta Comunale (oggi Parco B.P., in seguito al progetto dell'Agesci \"Cento Piazze\"), una delle pi\u00f9 grandi dell'intera provincia.\nMonumenti e luoghi d'interesse.\nArchitetture religiose.\nSantuario di Maria SS. della Fontana.\nIl santuario trae origine da un'antica cappella rurale con annessa fontana pubblica, edificate intorno al X secolo dai benedettini di San Pietro. Originariamente dedicata alla Madonna dell'Arco, fu ristrutturata nel XVI secolo dal duca Giovan Francesco de Sangro e successivamente, a spese dei fedeli, nel 1830 e 1894. Durante i lavori di ampliamento eseguiti tra il 1916 e il 1920 assunse l'aspetto neo-romanico, a firma dell'architetto Ettore Lanzinger. Sub\u00ec imponenti lavori di restauro negli anni 1973-1976, che modificarono profondamente l'interno. Vi si venera un affresco, probabilmente cinquecentesco, raffigurante la Madonna coi santi Francesco d'Assisi e Antonio di Padova, nonch\u00e9 il simulacro della Vergine, del 1897.\nAll'incremento cultuale, verificatosi nella prima met\u00e0 del Novecento, corrispose un considerevole afflusso di \"ex voto\", costituiti in gran parte da oggetti d'oro e d'argento, e di tavolette votive tipiche dei santuari dell'Italia meridionale.\nL'erezione della chiesa a parrocchia, avvenuta nel 1944, contribu\u00ec all'aumento del fasto delle celebrazioni in onore della Vergine della fontana, quindi alla crescita del culto. Testimonianza di quest'ascesa \u00e8 l'elevazione della chiesa a santuario diocesano nel 1960 e l'incoronazione del simulacro della Madonna e del Bambino con diademi d'oro il 23 ottobre del 1983.\nSulla piazza prospiciente il santuario, si erge il monumento alla Madonna della Fontana inaugurato il 16 aprile 1990 dal cardinale Jozef Tomko. Nei pressi sorgeva la Fontana monumentale, costruita dai benedettini per sopperire alle necessit\u00e0 idriche del monastero di San Pietro e del casale \"Terrae Maioris\". La fontana raccoglieva le acque sorgive provenienti dal piano comunale che, grazie a un acquedotto sotterraneo dotato di spiracoli, trovavano sbocco proprio dinanzi a Santa Maria dell'Arco (da qui l'origine dell'appellativo Chiesa della Fontana). Ristrutturata dal feudatario Giovan Francesco de Sangro nel 1582, divenne propriet\u00e0 comunale nel 1808. La fontana aveva due vasche: la prima, coperta da una volta a crociera alta m. 4,50, lunga 5 e larga 2,50; la seconda, contigua e scoperta, lunga 10,50\u00a0m e larga 2,20\u00a0m. A causa di profonde lesioni della volta e degli alti costi di manutenzione, il Comune fece demolire la fontana nel 1906. Questo provoc\u00f2 infiltrazioni di acqua sia nei sotterranei delle abitazioni circostanti sia nelle fondazioni della chiesa stessa, che ne resero pericolante la struttura, successivamente consolidata.\nI festeggiamenti in onore della Madonna della Fontana, titolare dell'omonima parrocchia, si celebrano il marted\u00ec e il mercoled\u00ec\" in albis \" (cio\u00e8 il marted\u00ec e il mercoled\u00ec successivo alla Pasqua). In origine la festa si svolgeva il Luned\u00ec dell'Angelo (ricorrenza liturgica della Madonna dell'Arco) con la processione nell'agro e la benedizione di carri e mezzi agricoli (oggi dei trattori agricoli e camion). In seguito all'inglobamento della chiesa nel centro abitato, la festa campestre assunse connotati civili e negli anni quaranta la processione fu trasferita al marted\u00ec in albis. Risale agli anni novanta l'istituzione di una seconda processione il mercoled\u00ec \"in albis\". Dai primi anni del Novecento la processione si arricch\u00ec dell'usanza di sparare batterie pirotecniche. Nonostante oggi, come ieri, la festa della titolare della parrocchia non rivesta carattere patronale, concorre per fasto e partecipazione popolare con i festeggiamenti del Santo Patrono Sabino.\nAltre architetture cattoliche.\nNel XX secolo \u00e8 stata demolita la chiesa di san Sabino, dedicata al patrono principale della citt\u00e0, che sorgeva presso l'attuale Casa della Divina Provvidenza. Da ricordare inoltre la chiesa di santa Sofia, il cui nome rimanda chiaramente alle sue origini orientali, sita nel III vico del Codacchio, di cui rimane un occhiello in muratura su una parete, per il quale passava la corda per la campana, e la chiesa di sant'Antonio abate, sita nella via omonima, della quale resta solo l'arco del portale. Quest'ultimo edificio fu eretto nel XVI secolo e possedeva un altare e una statua del santo, opere rinascimentali in legno indorato; vi officiava la confraternita omonima.\nArchitetture militari.\nIl castello dei duchi di Sangro \u00e8 monumento nazionale dal 22 agosto 1902. Ampliato a pi\u00f9 riprese intorno a un'originaria torre normanna, si \u00e8 cristallizzato in forma rinascimentale. \u00c8 caratterizzato da sei torri, quattro circolari e due quadrate.\nLa torre quadrata centrale, il maschio, \u00e8 la parte pi\u00f9 antica del castello ed \u00e8 caratterizzata da una meridiana sul lato che si affaccia sul cortile.\nLo stesso cortile, cui si accede dall'ingresso principale, \u00e8 contraddistinto da una pavimentazione in pietra lavica, da un cancello sulla sinistra, che immette al piano ammezzato, subito seguito dalla scala di accesso alla sala del trono e quindi al piano nobile.\nIn fondo, sul lato opposto all'accesso, si trovano invece un portico e il pozzo interno del castello.\nLa solenne sala del trono, al piano nobile, raggiungibile con un'ampia doppia scala, \u00e8 circondata da un ricco fregio ad affresco realizzato nel Seicento. Il piano ammezzato (ex corpo di guardia) ospita la mostra archeologica dei reperti di Fiorentino. Il 30 gennaio 1710 nel castello ducale di Torremaggiore vide la luce lo scienziato Raimondo di Sangro.\nProspiciente il castello, sorge l'edificio del teatro Ducale, anticamente collegato al castello mediante un arco di cui rimane visibile l'attaccattura sulla facciata del teatro.\nAltro.\nIl Monumento ai caduti, realizzato da Giacomo Negri nel 1923 per commemorare i caduti della prima guerra mondiale. In onore dello scultore, presso il Castello Ducale \u00e8 stato istituito un piccolo museo nel quale sono esposte alcune tra le sue opere.\nNei pressi della Chiesa Matrice di San Nicola, \u00e8 ancora intuibile la strozzatura di una delle antiche porte non pi\u00f9 esistenti. Questa, denominata in vernacolo \"'a port'\u00eb k\u00ebccion\u00eb\", probabile corruzione di Porta di Uguccione, era la pi\u00f9 vicina al rione Codacchio. Quest'ultimo presenta ancora ben visibili, nel tratto prospiciente la via di circonvallazione, i resti dei meniali, (dal latino \"moenia\", mura di difesa) tipiche strutture di difesa delle localit\u00e0 in cui si erano stabilite comunit\u00e0 di albanesi. Tali strutture sono ben visibili, per esempio, nella vicina Chieuti).\nSociet\u00e0.\nLingue e dialetti.\nIl dialetto torremaggiorese appartiene al ceppo foggiano dei dialetti pugliesi. Con il foggiano ha in comune buona parte del lessico e della grammatica; se ne differenzia per la presenza di pi\u00f9 vocali mute, in una sorta di armonia vocalica, che gli conferisce un suono pi\u00f9 dolce e pi\u00f9 rapido con oscuramenti (chiusura in -u-) prima della \"a\" tonica (sia in \"\u00e0\" che in \"\u00e2\") come in 'u mus\u00e2l (il mesale, la tovaglia); e di suoni consonantici pi\u00f9 dolci e raffinati come in \"io faccio\" (ij\u00eb fazz\u00eb in foggiano e ji facc\u00eb in torremaggiorese; si noti anche la diversa uscita del pronome personale).\nSi possono notare anche prestiti linguistici dai paesi vicini come di parole albanesi dalla vicina Casalvecchio, di parole di provenienza greca, latina, araba e infine da gallicismi e parole di origine spagnola. \nIl torremaggiorese condivide col foggiano (seppur non ne condivide il suono arrotondato) anche la \u00e2 (sempre tonica), la quale ha sempre un suono gutturale come in 'a c\u00e2s (la casa), il quale per\u00f2 con le nuove generazioni si sta addolcendo assomigliando piuttosto ad una schwa accentata, anche per influenza della parlata degli abitanti dei paesi vicini che non sanno emulare il suono chiuso e gutturale rendendolo semplicemente in \u00eb accentato.\nDa sottolineare che la coniugazione dei verbi ausiliari \u00e8 un po' differente dal dialetto foggiano, si ha quindi:\n- verbo essere: ji so' (song nella parlata degli anziani preferita di pi\u00f9 come soluzione eufonica), tu si, jiss/jess j\u00e8, nu s\u00ecm, vu s\u00ect, lor\u00eb so' (sonn nella parlata degli anziani);\n- verbo avere (possedere): ji teng, tu ti', jiss/jess te', mi t\u00ebn\u00edm, vu t\u00ebn\u00edt, lor\u00eb tenn\u00eb;\n- verbo avere (ricevere): ji jajj (omologo di \"aggio\" del napoletano, ma con passaggio della \"g\" in \"j\", con iotizzazione iniziale), tu ja', jiss/jess ja, nu av\u00edm, vu av\u00edt, lor\u00eb jann;\n- verbo avere (usato per la formazione dei composti: vediamo il composto di \"fare\"): ji h\u00e8 (con contrazione dell' \"aggio\" napoletano da un passaggio intermedio in \"aje\" presente in alcuni paesi limitrofi) fatt, tu ha fatt, jiss/jess ha fatt, nu '\u00ecm fatt (forma breve di av\u00ecm usata invece nei paesi confinanti), vu '\u00ect fatt (forma breve di av\u00ect), lor\u00eb hann fatt; (esemplare la fusione del verbo avere e del verbo essere nelle forme del passato /presentano la stessa forma, ma con iotizzazione che interessa l'equivalente del verbo essere; mentre il verbo avere \u00e8 tuttalpi\u00f9 contratto o apocopato/ e del condizionale fuss\u00eb, fuss\u00eb, fuss\u00eb, fuss\u00ebm\u00eb, fuss\u00ebv\u00eb, fuss\u00ebn\u00eb col significato di sia \"sarei\", che di \"avrei\" nei tempi composti);\n- e i verbi modali, come:\n- verbo potere: ji pozz, tu pu', jiss/jess po, nu put\u00ecm, vu put\u00ect, lor\u00eb ponn\u00eb;\n- verbo dovere \u00e8 dato dal verbo avere (quello per la formazione dei composti, seguito dalla preposizione \"a\" debole) + il verbo successivo all'infinito [ji h\u00e8 f\u00e0 (nella prima persona \u00e8 stata assorbita dalla \u00e8 di he, \u00e8 tuttavia presente nella forma di h\u00e8'a nei dialetti dei paesi limitrofi), tu ha'a f\u00e0, jiss/jess ha'a f\u00e0, nu '\u00ecm'a f\u00e0, vu '\u00ect'a f\u00e0, lor\u00eb hann'a f\u00e0]\n- verbo volere: ji voj/vojj\u00eb (nei paesi confinanti \u00e8 presente la variante in vogghj\u00eb), tu v\u00f9 (con u aperta), jiss/jess vo, nu vul\u00ecm, vu vul\u00ect, lor\u00eb vonn.\n- altri verbi (sono ancora evidenti le 4 coniugazioni latine negli infiniti \u00e8 notevole la presenza dei verbi in -io, specie se terminanti in -c\u00eb/-g\u00eb): 'ppend\u00eb (con assimilazione progressiva della d in n; da leggersi \"ppenn\") (appendere); 'pp\u00ebnd\u00ebric\u00e0 (appendersi, scalare cime basse): come abbiamo visto, i verbi che iniziano con a- derivanti dall'incorporamento della preposizione a, la perdono pur mantenendo il raddoppio consonantico previsto, diversamente dal foggiano nel quale viene invece scritta e pronunciata); ranc\u00ebm\u00e0 (scalare, raggiungere alte vette), magn\u00e0 (con metatesi = mangiare), masc\u00ebk\u00e0 (masticare), tagghj\u00e0 (tagliare), v\u00e9v\u00eb (bere), j\u00ec (derivato direttamente dal latino \"ire\" = andare), s\u00ebnt\u00ec (sentire), parl\u00e0 (parlare), cacagghj\u00e0 (con coniugazione per verbi sdruccioli in -\u00e9o = tartagliare), sciusci\u00e0 (soffiare), t\u00ebt\u00ebk\u00e0 (verbo onomatopeico = fare il solletico), tr\u00ebt\u00ebk\u00e0 (interessato oggi da una correzione derivante dall'italiano &gt; cr\u00ebt\u00ebk\u00e0) (criticare, sparlare), pung\u00ebk\u00e0 (propriamente \"punzecchiare\": pungere), p\u00ebzz\u00ebk\u00e0 (pizzicare), mucc\u00ebk\u00e0 (mordere, morsicare), mur\u00ec (usato al riflessivo) (morire), 'ddurm\u00ec (usato anch'esso al riflessivo: dormire, addormentarsi), cuc\u00e0 (con sincope, riflessivo: coricarsi, andare a letto), v\u00ebd\u00e8 (vedere), spi\u00e0 (spiare, guardare con fare curioso), chiam\u00ebnt\u00e0 (vedere, osservare), chiatr\u00e0 (riflessivo = congelarsi, con coniugazione io -\u00e9o), ru\u015b\u00ebk\u00e0 (con metatesi, sono \"j\" assimilato in -\u015b- = rosicchiare), 'pp\u00ebtt\u00e0 (imbiancare, pitturare), gnacc\u00e0 (sbavare - di inchiostro, impropriamente \"sporcare\"), 'mbratt\u00e0 (sporcare), 'ppann\u00e0 (socchiudere, ma anche appannare, detto del vetro), spalazz\u00e0 (aprire al massimo, spalancare), 'ss\u00ebtt\u00e0 (usato riflessivo, sedersi), l\u00e8gg\u00eb (leggere), scr\u00edv\u00eb (scrivere), sciarrj\u00e0 (con uscita in -\u00e9o, fare a lite, arc. vedi \"sciarra\"), r\u00ebcul\u00e0 (passare un liquido al colino), 'nsunn\u00e0 (propriamente \"insonnare\", sognare), chiagn\u00eb (con metatesi, piangere), p\u00ebzzut\u00e0 (coniugazione in -\u00e9o. fare la punta a qualcosa), sc\u00ebm\u00ebn\u00ec (impazzire), sgumm\u00e0 (derapare), mn\u00ec (venire), sv\u00ebn\u00ec (con coniugazione in -isc- diversamente dall'italiano = svenire), r\u00ebmn\u00ec (con coniugazione in -isc- = rinvenire, rinvigorire) 'mbucc\u00e0 (con assimilazione della \"b\" in \"m\" - versare), 'nguff\u00ebl\u00e0 (buttare addosso qualcosa a qualcuno), scuff\u00ebl\u00e0 (crollare, detto di edifici o di oggetti solidi, come una libreria che crolla dal peso dei suoi libri), sd\u00ebrrup\u00e0 (presente anche la versione napoletana sgarrup\u00e0, significa anche questo crollare, ma anche cadere da grandi altezze), f\u00e0 (in dialetto, l'infinito prende sempre l'accento, fare), st\u00e0 (stare, che presenta un cambio di coniugazione nei tempi diversi dal presente indicativo ma non nel condizionale), d\u00e0 (dare, come il verbo \"st\u00e0\" presenta un cambio di coniugazione da -are in -ere, nei tempi diversi dall'indicativo presente), etc.. Notevole \u00e8, nel dialetto torremaggiorese, la totale scomparsa del passato remoto dei verbi (presenti invece nel foggiano), lo strano uso (ora quasi in disuso) del futuro semplice per indicare desiderio proiettato nel futuro, o dubbio si confonde quindi col condizionale presente che invece \u00e8 sparito fondendosi con l'indicativo presente [Non so se domani piover\u00e0 (impropriamente: non so se domani voglia piovere): N'u sacc\u00eb s\u00eb dum\u00e2n\u00eb chiovarr\u00e0 &gt; (oggi sostituito da) N'u sacc\u00eb s\u00eb dum\u00e2n\u00eb vo' chiov\u00eb], la intercambiabilit\u00e0 nei verbi transitivi nei tempi composti del verbo avere o del verbo essere coniugato al riflessivo (vedremo quindi: it. ho comprato &gt; d.t. h\u00e9 'ccatt\u00e2t\u00eb/m\u00eb so' 'catt\u00e2t\u00eb; a rimarcare ancora la presenza del dativo etico/di_vantaggio latino; nel dialetto foggiano troveremo entrambe le forme coniugate col verbo avere: m'agghj\u00eb accatt\u00e2t\u00eb); e ancora, il dialetto torremaggiorese, \u00e8 costellato di figure retoriche (come tutti i dialetti) e di modi di dire e locuzioni diversi da quello foggiano ma di cui si possono udire alcuni usi simili:\n- il \"mo' ke dop\u00eb\" foggiano \u00e8 reso con \"chi\u00f9 tard\u00eb\" (pi\u00f9 tardi, come in italiano);\n- chi\u00f9 'pprime (propriamente \"pi\u00f9 prima\", col significato di \"poco fa\");\n- per dire \"dietro, indietro\" in foggiano possiamo sentire \"ret\u00eb, ar\u00e9t\u00eb\" mentre nel dialetto torremaggiorese \u00e8 reso in \"addr\u00e9t\u00eb\";\n- il foggiano presenta la coordinata oggettiva e soggettiva e il pronome indefinito, sempre nella forma \"ke\", il dialetto torremaggiorese, invece, presenta le due forme k\u00eb (pronome indefinito) e ka (pronome relativo soggettivo/oggettivo);\n- il foggiano presenta un indebolimento della \"o\" in parole piane in sillabe chiuse, mentre il dialetto torremaggiorese la pronuncia chiusa;\n- la parola usata per indicare il tempo passato che traduce la parola \"allora\" in italiano, nel foggiano \u00e8 \"tann\u00eb\", mentre nel dialetto torremaggiorese \u00e8 \"antann\u00eb\" (ricalcando la locuzione \"d'antan\"), e rispettando la regola della caduta iniziale delle vocali a- e i- si indebolisce in 'ntann\u00eb con assimilazione parziale progressiva (cio\u00e8 nt&gt;nd);\n- per dire \"dove\", a Foggia si dice \"do, add\u00f2\"; mentre nel torremaggiorese si dice \"and\u00f2 oppure 'nd\u00f2\";\n- vedo, vado, faccio, sto, meno: in foggiano v\u00e9k\u00eb, v\u00e2k\u00eb, fazz\u00eb, st\u00e2k\u00eb, meng (voce del verbo menare); non trovano simili nel dialetto torremaggiorese resi invece come v\u00e9d\u00eb, vajj\u00eb, facc\u00eb, steng, m\u00e9n\u00eb.\nUltima differenza: il dialetto torremaggiorese \u00e8 interessato da una forte iotizzazione presente persino nei pronomi personali (ji, jiss, jess) o nella terza persona del verbo essere (j\u00e8) o in parole che iniziano per vocale (come jerv, javt, javz\u00e0 = erba, alto, alzare), mentre in foggiano questa iotizzazione non \u00e8 presente sia nei pronomi personali (ij\u00eb, iss, ess) che nella terza persona del verbo essere (\u00e8) e nemmeno in parole che iniziano per vocale (erv\u00eb, alt\u00eb, alz\u00e0). Inoltre il dialetto torremaggiorese, come il dialetto napoletano, \u00e8 interessato da una sorta di iotacismo della g in alcune parole; infatti, mentre nel dialetto torremaggiorese troviamo (jatt\u00eb, jall\u00eb, jall\u00ecn\u00eb = gatto, gallo, gallina), nel foggiano non \u00e8 presente (e quindi troviamo gatt\u00eb, gall\u00eb, gall\u00ecn\u00eb).\nParticolarit\u00e0: il dialetto torremaggiorese presenta la pronuncia geminata delle g e delle b in posizione finale o in posizione intervocalica e intertonica (cio\u00e8 pre-tonica e post-tonica). Nel dialetto foggiano si presenta in modo meno frequente. Sentiremo quindi pronunciare: it. abile &gt; d.t. ab\u00ebl\u00eb (come \u00e0bb\u00ebl\u00eb), it. pagina &gt; d.t. pag\u00ebn\u00eb (come p\u00e0gg\u00ebn\u00eb), it. pagella &gt; d.t. pag\u00e8ll\u00eb (come pagg\u00e8ll\u00eb), it. la gonna &gt; d.t 'a gonn\u00eb (come agg\u00f2nn\u00eb), it. la bomba &gt; d.t 'a bomb\u00eb (come abb\u00f2mm\u00eb), it. tubo &gt; d.t. t\u00f9b\u00eb (come t\u00f9bb\u00eb), it. sigillo &gt; d.t. s\u00ebg\u00ecll\u00eb (come s\u00ebgg\u00ecll\u00eb), ecc..\nInfrastrutture e trasporti.\nTorremaggiore \u00e8 collegata al maggior centro del nord della Capitanata, San Severo, attraverso la strada provinciale 30.\nLungo tale direttrice oper\u00f2 la tranvia San Severo-Torremaggiore, un impianto a trazione elettrica che percorreva l'attuale via Sacco e Vanzetti, all'estremit\u00e0 occidentale della quale aveva capolinea, per giungere dopo circa 20 minuti di percorso, presso la stazione ferroviaria di San Severo. La linea entr\u00f2 in servizio il 25 agosto 1925 e due anni dopo fu completato il tratto con lo scalo ferroviario sanseverese. L'opera completa fu inaugurata il 19 giugno 1927 da Augusto Turati. Il 31 marzo 1962 venne sostituita da un servizio di autobus.\nAmministrazione.\nSindaci nel periodo della Repubblica Italiana.\nGemellaggi.\nTorremaggiore \u00e8 gemellata con:\nSport.\nFino al 2014 era attiva la societ\u00e0 di rugby del \"Torremaggiore Rugby\" che militava in serie C. Giocava le partite casalinghe al campo sportivo \u201cComunale\u201d di Torremaggiore."}
{"id": "1925430", "revid": "287204", "url": "https://it.wikipedia.org/wiki?curid=1925430", "title": "Roberto Villetti (scout)", "text": "Biografia.\nVilletti conobbe Robert Baden-Powell, il fondatore del movimento scout, durante la guerra anglo-boera in Sudafrica a fine '800. \nDi ritorno in Italia, nel 1912 assunse la direzione del quotidiano romano \"Il Messaggero\".\nFu inviato speciale sul fronte della guerra 1915-18 e assessore al Comune di Roma. \nNel 1922 Villetti fu investito della carica di Commissario Generale del Corpo Nazionale Giovani Esploratori Italiani (CNGEI).\nAl momento della nomina ricevette una lettera di congratulazioni da Baden-Powell:\nVilletti port\u00f2 a termine l'opera di riforma lanciata da Vittorio Fiorini. Ne sort\u00ec il Regolamento del 1924, che porta il suo nome.\nVilletti fu in mezzo ai suoi giovani nel maggio del '24, al Grande campo per il Concorso Internazionale di Firenze e, poco pi\u00f9 tardi, al secondo Jamboree mondiale di Ermelunden, in Danimarca, prima vivace affermazione del CNGEI nello scautismo internazionale. \nVilletti volle e diresse il primo campo per Capi, all'Alpe Cainallo di Esino Lario dal 3 al 14 agosto 1925. Tra i presenti il vicentino Aldo Marzot, pi\u00f9 tardi fondatore di Assoraider. Cre\u00f2 iniziative come la Commissione libraria GEI, la Commissione per la Redazione e la Revisione dei Manuali di Scautismo, fece sorgere la Bibliotechina dell'Esploratore, per la quale compil\u00f2 il prezioso \"Piccolo manuale del Capogruppo\". Sorsero allora le prime Case dell'Esploratore, ovunque vi fu un fervore di opere e Villetti visit\u00f2 instancabilmente le Sezioni dalla Sicilia a Pola.\nL'avvento del fascismo port\u00f2 ad un clima ostile verso lo scautismo italiano. Dopo aver fatto del suo meglio per essere utile, Villetti il 16 aprile 1927 dava le dimissioni scrivendo polemicamente al presidente generale, principe Pietro Lanza di Scalea, \"... sono profondamente convinto di non essere fuori dalla buona strada ...\". Dal suo ultimo articolo che porta il titolo \"Obbedire\":\nNei quasi dieci anni che seguirono \"Pap\u00e0 Akela\" - questo era il suo totem - fu sempre in contatto con i pi\u00f9 fedeli membri dello scautismo laico italiano. Mor\u00ec a Roma il 6 aprile 1936."}
{"id": "1925431", "revid": "1305772", "url": "https://it.wikipedia.org/wiki?curid=1925431", "title": "Steve McNiven", "text": "Carriera.\nIl suo esordio nel mondo dei fumetti avviene nel 1999, quando la moglie, vedendolo senza lavoro, lo sprona a mostrare delle tavole di prova alla convention di fumetti a San Diego. Viene notato dalla casa editrice CrossGen, che gli affida alcuni numeri della serie \"Meridian\". Dopo aver abbandonato la casa editrice per problemi contrattuali, nel 2004, l'editor Marvel C.B. Cebulski lo contatta per conto della Marvel Comics.\nNel 2005 incominciano le sue collaborazioni pi\u00f9 importanti con la Marvel Comics: esegue le tavole per l'allora nuova serie dei Fantastici Quattro su testi di Roberto Aguirre Sacasa, la miniserie \"Ultimate Secret\", su testi di Warren Ellis, che ha per\u00f2 dovuto abbandonare, in favore del disegnatore Tom Raney, e un ciclo su \"Nuovi Vendicatori\", su testi di Brian Michael Bendis (nn. 7-10).\nNel 2007, la Marvel gli affida il \"crossover\" \"Civil War\", sui testi di Mark Millar, che esce con diversi ritardi a causa della lentezza del disegnatore nel completare le tavole.\nNel gennaio 2008 sale a bordo della testata \"Amazing Spider-Man\", per poi abbandonarla dopo pochi numeri in favore di un ciclo intitolato \"Old Man Logan\", sulla collana \"Wolverine\" di nuovo in coppia con lo scrittore Mark Millar.\nVive a Toronto con la moglie Lisa e la figlia Emma."}
{"id": "1925436", "revid": "74801", "url": "https://it.wikipedia.org/wiki?curid=1925436", "title": "Rifugio Franco Tonolini", "text": "Il rifugio Franco Tonolini \u00e8 un rifugio situato nel comune di Sonico (\"BS\"), in Val Camonica, a Sorge sulle rive del Lago Rotondo, piccolo specchio d'acqua di origine glaciale, ai piedi del versante meridionale del Corno Baitone.\nStoria.\nIl rifugio Tonolini rappresenta il pi\u00f9 antico rifugio del massiccio dell'Adamello. Fu infatti eretto nel 1891 su iniziativa dell'avvocato Paolo Prudenzini, uno dei pionieri dell'alpinismo nella Val Camonica, e del suo amico Fadigati. Il costo della costruzione del rifugio ammontava a poche centinaia di lire, che all'epoca tuttavia costituivano una somma di tutto rispetto, e fu coperto grazie a donazioni personali degli stessi Prudenzini e Fadigati nonch\u00e9 da notevoli contributi provenienti dalla sezione di Brescia del Club Alpino Italiano.\nI lavori, diretti dalla guida alpina Angelo Pasquale Cauzzi e portati avanti anche grazie a un notevole contributo volontario da parte della 52\u00aa compagnia degli Alpini, iniziarono nel maggio del 1891 e si conclusero a fine luglio: la struttura venne inaugurata il 24 agosto, con il nome di \"Capanna Baitone al Lago Rotondo\".\nNegli anni successivi, il rifugio sub\u00ec varie ristrutturazioni e riparazioni, per la maggior parte in seguito a danni provocati dal maltempo, mentre nel 1901 fu ampliato con l'aggiunta di una nuova stanza.\nNel 1921 il rifugio fu intitolato alla memoria del capitano Franco Tonolini, medaglia d'oro al valor militare, caduto durante la Grande Guerra a Montagnola di Valdobbiadene.\nNel 1944 un incendio distrusse completamente l'edificio, che fu ricostruito solamente nel 1949. Nel 1991 infine sub\u00ec un ultimo restauro voluto fortemente dal gestore dell'epoca, Romeo Zanini, a cui \u00e8 dedicata una targa commemorativa proprio all'ingresso del Rifugio, durante il quale fu nuovamente ampliato per poter far fronte all'aumento delle visite. L'attuale struttura venne solennemente inaugurata il 6 settembre 1992 alla presenza del vescovo di Brescia, Bruno Foresti.\nCaratteristiche e informazioni.\nIl rifugio \u00e8 di propriet\u00e0 della sezione di Brescia del Club Alpino Italiano. Si presenta come una solida costruzione in pietra (tonalite) con serramenti in legno e tetto in lamiera ondulata.\n\u00c8 aperto al pubblico da met\u00e0 giugno a met\u00e0 settembre. In primavera, il gestore pu\u00f2 aprire il rifugio e svolgere il normale servizio estivo su richiesta, per gruppi di almeno 10 persone. Quando aperto, pu\u00f2 disporre sino a 56 posti letto.\nNel periodo di chiusura, il rifugio \u00e8 dotato di un annesso bivacco sempre aperto, dotato per\u00f2 di soli 10 posti letto.\nAccessi.\nIl rifugio si raggiunge esclusivamente a piedi, lungo sentieri ovunque ben segnalati e alla portata di tutti gli escursionisti. Occorre raggiungere il \"Ponte del Guat\" (), ove finisce la tortuosa strada carrozzabile che risale la Val Malga; un parcheggio libero \u00e8 collocato al termine del tratto asfaltato, e un altro parcheggio a pagamento \u00e8 allestito, nei soli mesi estivi, presso la vicina Malga Premassone (raggiungibile percorrendo poche centinaia di metri di strada sterrata). Dalla Malga Premassone si prende il sentiero con il segnavia numero 13 che con ripidi tornanti risale sino alla diga che contiene il Lago Baitone (). Da qui \u00e8 possibile sia proseguire lungo il sentiero 13 che costeggia la sponda occidentale del lago per poi risalire al rifugio, sia percorrere il coronamento della diga raggiungendo il rifugio Baitone e da qui proseguire lungo il sentiero 1 (Alta via dell'Adamello) che conduce al rifugio Tonolini. A prescindere da quale delle due alternative venga scelta, la salita al rifugio richiede circa 2 ore e 45 minuti."}
{"id": "1925437", "revid": "75706", "url": "https://it.wikipedia.org/wiki?curid=1925437", "title": "Rifugio Tonolini", "text": ""}
{"id": "1925439", "revid": "1543377", "url": "https://it.wikipedia.org/wiki?curid=1925439", "title": "Saga di Magnus il Legislatore", "text": "La Magn\u00fass saga lagab\u0153tis (\"Saga di Magnus il Legislatore\") \u00e8 una saga dei re norrena che narra la vita e il regno di re Magnus VI il Legislatore di Norvegia; ne restano solo frammenti.\nLa saga fu scritta dallo storico e condottiero islandese Sturla \u00de\u00f3r\u00f0arson. Sturla risiedette in Norvegia nel 1278 e si pensa che inizi\u00f2 il lavoro sulla saga allora, su richiesta dello stesso re Magnus, che gli aveva gi\u00e0 commissionato in precedenza la stesura di una saga sul padre Haakon IV, la \"H\u00e1konar saga H\u00e1konarsonar\". Ci sono indizi che la narrazione della saga continuasse anche dopo la morte di re Magnus, il che significa che Sturla deve averla finita nel periodo tra la morte di Magnus (1280) e la sua morte (1284).\nSolo un foglio di pergamena di un manoscritto del XIV secolo sopravvive oggi della saga; inoltre, alcuni passi furono copiati negli annali islandesi e sono cos\u00ec arrivati fino ad oggi. I brevi frammenti che abbiamo ci lasciano intravedere uno stile narrativo realistico, scritto in ordine rigidamente cronologico, reminiscenza del lavoro di Sturla nella \"H\u00e1konar saga H\u00e1konarsonar\". Non \u00e8 noto se la saga cominciasse con l'ascesa al trono di Magnus dopo la morte di suo padre, continuando cos\u00ec la narrazione della \"H\u00e1konar saga H\u00e1konarsonar\", o se essa cominci con la nascita di Magnus, poich\u00e9 l'inizio della saga non ci \u00e8 arrivato.\nLa \"Magn\u00fass saga lagab\u0153tis\" fu una delle ultime saghe dei re ad essere scritte, e re Magnus fu l'ultimo dei re norvegesi a far scrivere la propria saga."}
{"id": "1925440", "revid": "149587", "url": "https://it.wikipedia.org/wiki?curid=1925440", "title": "Magn\u00fass saga lagab\u0153tis", "text": ""}
{"id": "1925442", "revid": "287204", "url": "https://it.wikipedia.org/wiki?curid=1925442", "title": "Magnuss saga lagaboetis", "text": ""}
{"id": "1925451", "revid": "767487", "url": "https://it.wikipedia.org/wiki?curid=1925451", "title": "Amaury Bischoff", "text": "Carriera.\nClub.\nIl centrocampista inizia la sua carriera giocando per il SR Colmar. Dallo Strasburgo, pass\u00f2 alla seconda squadra del nel 2005. In seguito alle sue buone performance nella seconda squadra, Bischoff si allen\u00f2 con la prima squadra varie volte.\nDebutt\u00f2 in Coppa UEFA contro il Celta Vigo, quando sostitu\u00ec il brasiliano Diego al settantaquattresimo minuto. Decise di lasciare il il 1\u00ba luglio 2008 dopo il rifiuto ad un allungamento contrattuale di un'altra stagione. Dopo questo rilasci\u00f2 una dichiarazione in cui annunci\u00f2 che il suo trasferimento nell'Arsenal era imminente.\nFu confermato il 30 luglio 2008 dall'Arsenal che Amaury aveva firmato per il club e che indosser\u00e0 la maglia n\u00b028.\nIl 26 agosto 2009, il club portoghese Acad\u00e9mica de Coimbra ha annunciato la firma da parte di Bischoff di un contratto di due anni.\nNazionale.\nAmaury Bischoff ha giocato nell'Under-18 francese. Il 14 maggio 2007 ha scelto di allenarsi con l'Under-20 portoghese, e da allora gioca nella nazionale Under-21 del Portogallo."}
{"id": "1925452", "revid": "203463", "url": "https://it.wikipedia.org/wiki?curid=1925452", "title": "Conservatorio Arrigo Boito", "text": "Il Conservatorio di Musica Arrigo Boito di Parma \u00e8 uno dei maggiori istituti di formazione musicale in Italia e in Europa.\nStoria.\nUn conservatorio, istituto delegato alla cura degli orfani e dei bambini poveri, non ancora specializzato in musica, ha avuto sede sin dall'inizio all'interno del convento e della chiesa sconsacrata del Carmine, dove ancora oggi si trova il Conservatorio di musica Arrigo Boito.\nNel 1769 il conservatorio diviene una Scuola di canto ad uso del Ducale Teatro (cui partecipano anche i religiosi), che nel 1825 diventa una vera e propria Scuola di musica dalla duchessa Maria Luisa d'Austria, moglie di Napoleone Bonaparte. Con la crescita della sua importanza gli allievi coristi cominciano a prestare servizio nella cappella di San Lodovico e al Teatro Ducale.\nPer qualche anno la stessa Maria Luigia dona a tutti gli allievi che hanno completato il corso lo strumento studiato, mentre elargisce 50 lire a coloro che superano i corsi di canto. Nel 1840 decide inoltre di introdurre l'obbligo di studio di uno strumento, scelto tra violino, oboe, contrabbasso, fagotto, flauto e clarinetto, cui si aggiungono in seguito pianoforte, violoncello, corno, tromba, trombone, organo (quest'ultimo esclusivamente nella cappella di San Paolo) e uno studio particolare sulla composizione.Il 12 giugno 1855 vi si aggiunge la scuola femminile, e la scuola prende il nome di \u201cRegia Scuola di Musica\u201d, completata poi nel 1859. Per qualche decennio la scuola \u00e8 diretta dal Maestro Giusto Dacci.\nNel 1888 una legge italiana fortemente voluta dal sindaco di Parma Giovanni Mariotti, riformatore dell'Universit\u00e0 parmigiana, chiude la Regia Scuola di musica, la distacca dagli Ospizi civili di Parma (dai quali fino a quel momento aveva dipeso amministrativamente in quanto ente assistenziale), avvia un'importante riforma degli studi musicali ed istituisce il Conservatorio di musica, istituzione autonoma dello Stato italiano. L'istruzione musicale passa cos\u00ec definitivamente dall'ambito dell'assistenza sociale alla piena dignit\u00e0 di istruzione specializzata, come ben descritto nella relazione al parlamento di Giovanni Mariotti.Contestualmente, a seguito di un articolo del nuovo statuto del Conservatorio, viene promulgata un'apposita legge per accorpare l'archivio musicale della Regia Scuola di Musica (cio\u00e8 i libri e le musiche in uso presso la scuola), alla musica di Maria Luigia conservata nella Biblioteca Palatina (partiture e spartiti del repertorio in uso della duchessa e della corte), nonch\u00e9 alle successive donazioni, prime fra tutte quelle di musica e di libretti del conte Stefano Sanvitale. Si fonda cos\u00ec la nuova biblioteca dell'istituto, la Sezione musicale della Biblioteca Palatina, unico caso di biblioteca italiana musicale, la cui sede, struttura, e funzioni sono definite per legge. In essa viene da allora in poi collocato tutto il materiale bibliografico in uso alla scuola, inclusi i doni ricevuti dal Conservatorio. La biblioteca sar\u00e0 diretta per tutto il Novecento dal professore di 'Storia della musica e bibliotecario' in ruolo al Conservatorio di musica, mantenendo, da un punto di vista amministrativo, una gestione ibrida a met\u00e0 tra il Conservatorio e la Biblioteca Palatina.\nCon l'aiuto di Giuseppe Verdi, a fine Ottocento il Conservatorio di Parma entra in collaborazione con gli altri tre conservatori gi\u00e0 esistenti in Italia nelle citt\u00e0 di Milano, Napoli e Palermo. Sempre su indicazione di Giuseppe Verdi sono nominati quali primi direttori dell'istituto musicale i direttori d'orchestra Giovanni Bottesini e subito dopo Franco Faccio, cui viene in aiuto l'amico Arrigo Boito, che ricoprir\u00e0 il ruolo di direttore onorario del Conservatorio (1890-1891), subito dopo aver concluso la stesura del libretto dell'opera \"Falstaff\" per lo stesso Giuseppe Verdi.\nNel 1912 la Regia Scuola di Musica venne distaccata dal convitto. Nel 1919 il Conservatorio viene intitolato ad Arrigo Boito. Nel 1913 viene inaugurata una sala concerti di 250 posti nell'ex refettorio del convento, che gi\u00e0 disponeva di una sala da concerti intitolata a Giuseppe Verdi dai primi anni del Novecento.\nNel 2005 a seguito della riforma degli studi musicali (L. 508) il Conservatorio di Parma predispone ed adotta un nuovo statuto autonomo, attiva i corsi di livello universitario (Diploma triennale e biennale), d\u00e0 dignit\u00e0 istituzionale al proprio Archivio storico ed al Museo storico - dedicato dal 1986 a Riccardo Barilla, ed istituisce una mediateca per la fruizione dei documenti conservati nell'archivio sonoro dell'istituto e delle registrazioni commerciali acquistate ad uso della didattica e dello studio personale degli allievi.La Chiesa del Carmine, che per molti anni aveva assunto la funzione di deposito dell'Archivio di Stato, \u00e8 stata di recente oggetto di un restauro architettonico e pittorico, concluso il quale la Chiesa \u00e8 stata arredata a sala di concerto denominata Auditorium del Carmine ed inaugurata nell'Anno Accademico 2007/2008. I lavori sono stati messi in atto e conclusi anche grazie all'impegno finanziario della Cassa di Risparmio di Parma. \u00c8 stato raccolto e riordinato l'Archivio storico del Conservatorio, la maggiore raccolta documentaria di un istituto di istruzione esistente in Italia, dopo quella dell'Archivio del Conservatorio di San Pietro a Majella di Napoli.\nDall'istituzione del Ministero per i Beni e le Attivit\u00e0 Culturali la gestione della biblioteca \u00e8 trasferita sempre pi\u00f9 alla Biblioteca Palatina che, nel 2007, sopprime il preesistente ruolo di Responsabile della Sezione musicale, accentrando la gestione della biblioteca musicale nella figura del Direttore della Biblioteca Palatina. La prescrizione di legge del 1888, ovvero che la Sezione musicale divenisse pienamente autonoma sia dal Conservatorio sia dalla Biblioteca Palatina, \u00e8 rimasta da attuare anche per mancanza di disponibilit\u00e0 economica.\nIl Direttore del Conservatorio, in carica dal 1 ottobre 2016, \u00e8 il M\u00b0 Riccardo Ceni.\nProduzione.\nSymphonic Wind Band.\nFu costituita nel 1995 dai docenti delle classi di strumento a fiato, contrabbasso e percussione, in costante collaborazione con quella di strumentazione per banda del Conservatorio, con l'intento didattico di preparare gli allievi dei primi anni all'attivit\u00e0 d'orchestra. Con il passare del tempo, la formazione si \u00e8 largamente ampliata, contando diversi allievi tra le file del complesso, tra cui anche quelli della classe di contrabbasso, strumento utilizzato nei brani originali della letteratura delle Wind Band. Alla sua direzione si sono succeduti i nomi pi\u00f9 prestigiosi del panorama bandistico italiano, tra cui Marco Tamanini (ex-Direttore della Banda musicale della Polizia di Stato), Giuseppe Ratti, Roberto di Marino. Dal 1998 al 2007, la direzione della Wind Band \u00e8 stata affidata al M\u00b0 Daniele Faziani, docente di sassofono del Conservatorio, batterista, direttore di diverse bande romagnole, compositore e arrangiatore. In questo periodo la SWB ha vinto il Primo Premio nella categoria eccellenza al Concorso Internazionale Bandistico di Salsomaggiore Terme e il Secondo Premio nella categoria eccellenza (primo premio non assegnato) al Concorso Internazionale Flicorno d'Oro, di Riva del Garda. La SWB conta al suo attivo oltre 60 concerti, con i quali ha promosso la diffusione di brani originali per banda e trascrizioni di musiche da film e altri generi presso un largo pubblico. Intensa anche l'attivit\u00e0 sul fronte didattico, grazie alle numerose lezioni-concerto che annualmente hanno per pubblico decine di classi delle scuole primarie della provincia di Parma. Dal 2007 al 2011, la direzione della SWB \u00e8 stata del M\u00b0 Francesco Zarba, docente di clarinetto, direttore del Corpo Bandistico \"Fornovese\" (PR) e collaboratore orchestrale all'Orchestra Filarmonica \"Arturo Toscanini\" di Parma. Dal 2012 la direzione \u00e8 nelle mani del M\u00b0 Andrea Saba, nato a Cagliari nel 1964, docente in carica nella classe di Strumentazione per Banda, compositore e arrangiatore, fondatore della SWB, nonch\u00e9 ex-direttore del famoso e prestigioso Corpo Bandistico \"Giuseppe Verdi\" di Sinnai (CA), dove ha lavorato dal 1989 al 1992, come predecessore del M\u00b0 Lorenzo Pusceddu.\nIl Concerto in memoria del M\u00b0 Sergio Zannani\nNel febbraio del 2011, a poca distanza della pensione, \u00e8 scomparso il M\u00b0 Sergio Zannani, docente in carica della classe di tromba dal 1976 e orchestrale in diverse formazioni dalla Scala di Milano, all'Arena di Verona, il Teatro Comunale di Bologna a quella del Teatro Regio di Parma. La sera del 1\u00ba giugno 2011, la Symponic Wind Band gli ha dedicato un concerto, in una serata dedicata alla sua memoria, intitolata \"Ricordando Sergio\". La SWB si \u00e8 esibita nell'esecuzione della \"Pastorale di Provence\" di Franco Cesarini, della \"Suite Fran\u00e7aise op. 284b.\" di Darius Milhaud, dei \"6 pezzi da For Children\" di B\u00e9la Bart\u00f3k (arr. di Andrea Saba), della \"Suite for Military Band\" di Gustav Holst, del \"Frank Sinatra hits medley\" (arr. di Naohiro Iwai) e del \"Concerto per tromba e banda\" di Amilcare Ponchielli, da un'elaborazione per banda contemporanea di Massimo Picchioni. Esecutore del concerto per tromba solista \u00e8 stato il celebre Gianni Dallaturca, nocetano, II tromba al Teatro alla Scala di Milano dal 1999 e migliore allievo diplomato nella classe di Sergio Zannani.\nIniziative e percorsi culturali.\nIl Conservatorio di Parma segue svariati progetti di diverso genere:\nOfferta formativa.\nI corsi del Conservatorio sono strutturati a livelli, che vanno dal primo al quarto, che corrispondono ad un minimo di quattro ad un massimo di dodici anni di studi.\nI corsi sono divisi in tre sessioni, tra estivo, autunnale, invernale; e le classi sono molto flessibili. Se si decide di iscriversi alla scuola principale, bisogna seguire tutti i corsi, ma si pu\u00f2 scegliere di frequentarne solo qualcuno. Alla fine di ogni anno, bisogna tenere e superare un esame per accedere al livello successivo; ogni disciplina per\u00f2 \u00e8 a parte, cio\u00e8 non vengono considerate nell'insieme, ma corso per corso: significa che si pu\u00f2 passare un livello in una e ripetere invece un'altra disciplina.\nSale da concerto.\nIl Conservatorio possiede tre sale da concerto.\nSala Giuseppe Verdi.\nSituata nel secondo chiostro della struttura scolastica, fu ricavata nell'antico refettorio dei monaci. Dedicata a Giuseppe Verdi nel 1902, la sala ospita 240 posti tra la platea e una piccola parte di galleria, situata in fondo alla sala. Ospita un organo a trasmissione elettrica Tamburini a tre tastiere, due pianoforti grancoda Steinway &amp; Sons e un fortepiano. Vi si svolgono manifestazioni e saggi accademici, eccetto il concerto di apertura dell'anno accademico, tenuto presso il Teatro Regio di Parma, il concerto di Pasqua (chiesa di San Giovanni Evangelista) e quello di fine anno del Coro Polifonico, eseguito nella Chiesa di Santa Croce o in quella di San Vitale.\nLa sala inoltre \u00e8 sede stabile delle prove dell'Orchestra Sinfonica del Conservatorio di Parma.\nSala Claudio Merulo.\nUbicata nel primo chiostro, al suo interno si trova un organo meccanico Formentelli a tre tastiere, costruito nel 1972, una spinetta traversa (5 ottave) costruita da Claudio Tuzzi, un pianoforte grancoda B\u00f6sendorfer e un organo positivo rinascimentale appartenuto a Claudio Merulo. Nella sala si svolgono concerti e masterclass di organo, oltre che essere l'aula di studio del medesimo strumento.\nAuditorium del Carmine.\nLa chiesa di Santa Maria del Carmine \u00e8 una chiesa sconsacrata di Parma, situata sul Lungoparma. Costruita alla fine del Duecento per i frati Carmelitani, dopo la soppressione napoleonica dei conventi decisa nel 1810 \u00e8 stata utilizzata in svariati modi, ma incauti restauri successivi hanno portato al crollo della facciata e delle prime tre campate. Finalmente restaurata, \u00e8 oggi stata trasformata in auditorium del Conservatorio di Parma.\nNel 1910 ebbero inizio incauti lavori di restauro per trasformare l'edificio in sala da concerto del Conservatorio. Questi lavori furono per\u00f2 interrotti dopo pochi mesi dichiaratamente per motivi economici e riavviati nel 1913 senza un adeguato accertamento statico, che comport\u00f2 il crollo di una parte cospicua delle prime tre campate; come conseguenza la facciata venne definitivamente demolita e, assieme ad essa, interamente le prime tre campate coinvolte nel crollo. La facciata venne ricostruita poi su un arbitrario disegno di Laudedeo Testi, di fatto accorciando la chiesa verso sud. Una volta terminati i lavori, la chiesa venne anche utilizzata impropriamente come posteggio per auto e parte della piazza prospiciente venne occupata da un edificio ad uso alberghiero ancora oggi esistente.\nIl 15 novembre 2008, dopo un moderno restauro su progetto degli architetti Pietro Paolo Moretti e Riccarda Cantarelli e dell'ingegner Maurizio Ghillani, la chiesa \u00e8 stata riaperta al pubblico come \"Auditorium del Carmine\", donando al Conservatorio un luogo di esibizione diretto ed immediato. L'auditorium non ospita unicamente concerti ma \u00e8 utilizzato anche per conferenze e per gli esami del biennio di specializzazione del Conservatorio. \nAll'interno dell'auditorium, sulla cantoria a ridosso della controfacciata, si trova l'organo a canne, costruito nel 1982 dalla ditta organaria tedesca Weigle Orgelbau. Lo strumento, a trasmissione meccanica, ha tre tastiere di 56 note ciascuna ed una pedaliera retta di 30."}
{"id": "1925453", "revid": "183976", "url": "https://it.wikipedia.org/wiki?curid=1925453", "title": "Paul McGuinnes", "text": ""}
{"id": "1925457", "revid": "287204", "url": "https://it.wikipedia.org/wiki?curid=1925457", "title": "Besal\u00f9", "text": ""}
{"id": "1925470", "revid": "287204", "url": "https://it.wikipedia.org/wiki?curid=1925470", "title": "Canottaggio ai Giochi della XXIX Olimpiade - 4 di coppia maschile", "text": "Batterie.\nHanno partecipato alle batterie di qualificazione 13 equipaggi, suddivisi in 3 batterie: i primi tre di ogni batteria sono passati direttamente alle semifinali, mentre gli altri hanno effettuato i ripescaggi.\nRipescaggio.\nI primi 3 equipaggi si sono qualificati per le semifinali.\nSemifinali.\nI primi tre equipaggi delle semifinali si sono qualificati per la finale A, gli altri hanno invece disputato la finale B."}
{"id": "1925489", "revid": "247222", "url": "https://it.wikipedia.org/wiki?curid=1925489", "title": "Vittorio Fiorini", "text": "\u00c8 stato un Accademico dei Lincei, Ispettore Centrale del Ministero della Pubblica Istruzione, Direttore Generale dell'Istruzione Media e Consigliere della Corte dei Conti. Fu amico e discepolo di Pasquale Villari.\nLo scautismo.\nNel 1917 fu eletto Vice Presidente Generale del Corpo Nazionale Giovani Esploratori Italiani (CNGEI), e mantenne l'incarico fino alla morte.\nNon fu mai nominato Commissario generale del CNGEI, ma alla morte di Carlo Colombo, dal 1918 al 1922, ebbe le funzioni di Commissario generale delegato. In tale veste, diede inizio alle riforme del Corpo poi portate a termine da Roberto Villetti, per ridare al CNGEI una linea aderente allo scautismo di Baden-Powell che le esigenze del periodo bellico avevano sviato. Fiorini, profondo conoscitore della letteratura scout internazionale, impost\u00f2 la riforma a partire dal 1921.\nFu lui a far istituire, nel 1918, gli Esploratori Seniori (gli adulti scout), che ebbero in Italia, primi nel mondo, un loro ordinamento, attribuzioni e doveri."}
{"id": "1925492", "revid": "125121744", "url": "https://it.wikipedia.org/wiki?curid=1925492", "title": "Trasporti in Umbria", "text": "L'Umbria possiede vari infrastrutture di trasporto, sia per i collegamenti a livello nazionale che locale.\nStrade.\nNel territorio regionale vi sono:\nL'Umbria \u00e8 lambita dall'Autostrada A1 nella sua parte sud-occidentale, ed \u00e8 attraversata per quasi tutta la sua lunghezza dalla SS 3 bis, anche nota come E45 poich\u00e9 il tratto umbro appartiene a tale strada europea, \u00e8 inoltre lambita nella sua estremit\u00e0 settentrionale dalla Strada Europea E78.\nDall'A1 a nord, a Val di Chiana, si dirama il raccordo autostradale 6 che la collega con Perugia e che prosegue fino a Foligno come SS75, mentre a sud, a Terni, si dirama la SS675 che la collega con il casello autostradale di Orte e pure fa parte in quel tratto dell'E45. Altra importante arteria in fase di ammodernamento, che attraversa l'Umbria da sud a nord, \u00e8 la Flaminia, in alcuni tratti gi\u00e0 con caratteristiche autostradali, come tra Spoleto e Foligno.\nEsiste pure un sistema stradale complesso in fase di completamento denominato Quadrilatero Marche-Umbria, che comprende due assi principali con caratteristiche autostradali: Foligno-Civitanova e Perugia-Ancona.\nIn fase di progettazione \u00e8 la conversione della E45/E55 in autostrada Orte-Mestre. In costruzione invece \u00e8 la Variante Terni-Rieti.\nLe strade statali nella regione sono:\nLe strade regionali (ex statali) sono:\nTrasporto pubblico su gomma.\nIl 1\u00ba dicembre 2010 la nuova azienda unica Umbria Mobilit\u00e0 ha incorporato e sostituito le precedenti aziende pubbliche della regione, ovvero l'APM di Perugia, la Spoletina di Spoleto e Foligno, e l'ATC di Terni, e da quella data gestisce interamente il trasporto pubblico su gomma dell'Umbria.\nNella regione sono attive anche aziende private come la Troiani Bus, la Porzibus, l'ACAP, la Cavs, la Sulga e varie altre, che gestiscono autolinee a medio raggio. Inoltre vi sono autolinee della COTRAL di Roma, che raggiungono alcune citt\u00e0 dell'Umbria meridionale come Cascia, Orvieto e Terni. Altre linee interregionali, che collegano principalmente la Toscana alle Marche e all'Abruzzo, attraversano l'Umbria e prevedono fermate principalmente a Foligno e Perugia.\nFerrovie.\nL'Umbria \u00e8 attraversata da linee FS-RFI:\nsu cui circolano treni:\ne da una linea appartenente a Rete Ferroviaria Italiana (ex Ferrovia Centrale Umbra), la Terni-Sansepolcro, su cui circolano solo regionali. La precedente Ferrovia Centrale Umbra, che gestiva il trasporto ferroviario regionale, il 1\u00ba dicembre 2010 \u00e8 confluita in Umbria Mobilit\u00e0. A settembre 2018 \u00e8 stata interamente trasferita \u00e8 concessa alle Ferrovie dello Stato Italiane.\nLe principali stazioni ferroviarie per afflusso di viaggiatori e grandezza sono:\nAeroporti.\nIn Umbria sono presenti tre strutture aeroportuali con codici ICAO, due aeroporti (entrambi nella Valle Umbra) e un'aviosuperficie:\nTrasporti urbani.\nTrasporto pubblico a Foligno e Spoleto.\nIl trasporto pubblico locale nelle citt\u00e0 di Foligno e Spoleto (e dei comuni limitrofi) era gestito dalla Spoletina. Il 1\u00ba dicembre 2010 l'azienda \u00e8 stata inglobata nella nuova azienda unica di trasporto regionale Umbria Mobilit\u00e0.\nTrasporto pubblico a Perugia.\nA Perugia tutte le corse autobus urbani ed extraurbani erano gestite dall'APM. Il 1\u00ba dicembre 2010 l'azienda \u00e8 stata inglobata nella nuova azienda unica di trasporto regionale Umbria Mobilit\u00e0.\nIl Minimetr\u00f2, attivo dal 2008, \u00e8 un people mover utilizzato e integrato ai trasporti pubblici cittadini di Perugia. La citt\u00e0 conta anche su impianti di trasporto fissi, come scale mobili ed ascensori, per raggiungere la parte alta della citt\u00e0.\nUna diramazione della Ferrovia Centrale Umbra collega Ponte San Giovanni con il centro storico del capoluogo (Stazione di Perugia Sant'Anna).\nTrasporto pubblico a Terni.\nA Terni l'ATC gestiva tutte le corse di autobus urbani ed extraurbani di citt\u00e0 e provincia. Il 1\u00ba dicembre 2010 l'azienda \u00e8 stata inglobata nella nuova azienda unica di trasporto regionale Umbria Mobilit\u00e0; la nuova azienda ha ereditato la gestione dell'Aviosuperficie Alvaro Leonardi, dove \u00e8 previsto in futuro un servizio di aerotaxi.\nIl vettore ferroviario RFI ed FCU \u00e8 utilizzato per raggiungere alcune frazioni (Stroncone, Marmore, Cesi) grazie ad alcune fermate.\nSulla Ferrovia Centrale Umbra si sta inoltre convertendo la tratta urbana nel Servizio ferroviario suburbano di Terni, in modo da collegare la stazione di Terni fino ai quartieri di Terni Nord e alla frazione Cesi."}
{"id": "1925495", "revid": "110157", "url": "https://it.wikipedia.org/wiki?curid=1925495", "title": "Ginnastica ai Giochi della XXIX Olimpiade - Concorso individuale maschile", "text": "La finale del concorso individuale maschile si \u00e8 svolta al National Indoor Stadium il 14 agosto, con inizio alle ore 11:00.\nFinale.\nPoich\u00e9 erano ammessi alla finale un massimo di due atleti per ogni nazione, alcuni ginnasti non poterono partecipare alla finale nonostante fossero stati tra i primi 24 punteggi della qualificazioni. Essi furono:"}
{"id": "1925497", "revid": "15756", "url": "https://it.wikipedia.org/wiki?curid=1925497", "title": "Reparto Corse Alfa Romeo", "text": "Il Reparto Corse Alfa Romeo \u00e8 uno dei termini utilizzati per indicare il dipartimento dell'Alfa Romeo che si occupa della progettazione, realizzazione e manutenzione delle vetture da competizione della casa di Arese. Attualmente questo distaccamento, noto anche come Alfa Corse e Autodelta a seconda del periodo trattato, non \u00e8 attivo in quanto nessuna vettura del biscione \u00e8 impegnata ufficialmente in alcun campionato. Tuttavia durante la sua storia ultracentenaria le Alfa Romeo ufficiali hanno riscosso successi e vittorie praticamente in tutte le categorie sportive automobilistiche, spaziando dal Campionato del Mondo di Formula 1 fino ai rally e ai campionati monomarca. Il suo simbolo \u00e8 un quadrifoglio verde su campo bianco sin dal 1923, quando venne dipinto da Ugo Sivocci sul cofano della sua vettura come portafortuna prima di vincere la sua prima Targa Florio.\nUna peculiarit\u00e0 del reparto corse della casa milanese \u00e8 aver dato i natali alla Scuderia Ferrari, fondata nel 1929 a Modena dal suo ex pilota Enzo Ferrari per far correre gentleman-driver e piloti professionisti su vetture Alfa Romeo. Addirittura dal 1933 al 1937 compresi la Scuderia Ferrari rappresenta ufficialmente la casa milanese nelle maggiori gare internazionali, proseguendo la tradizione vincente delle Alfa Romeo che, grazie a piloti del calibro di Giuseppe Campari e Tazio Nuvolari, diventano famose come \"Le Alfa della Scuderia Ferrari\".\nLa Scuderia del Portello invece, di comune intesa con il Museo Storico Alfa Romeo e il Registro Italiano Alfa Romeo, \u00e8 un'associazione sportiva che si occupa di portare in gara le vetture da corsa del biscione fuori produzione, di tutte le et\u00e0 e le categorie, nelle gare e nelle rievocazioni storiche loro riservate.\nLa storia.\nNel corso della storia dell'Alfa Romeo le competizioni sono sempre state centrali sia per lo sviluppo sia per la vendita delle automobili stradali. Per questo motivo l'impegno sportivo della casa milanese comincia gi\u00e0 nel 1911, continua con i successi dagli anni trenta agli anni sessanta e prosegue ancora oggi con l'impegno in Formula 1 insieme alla Sauber. Tuttavia non sempre le competizioni sono state gestite direttamente dall'azienda, che ha lasciato che alcune scuderie private facessero gareggiare le vetture del biscione al posto della casa madre e spesso con ottimi risultati, grazie alle caratteristiche progettuali gi\u00e0 orientate verso l'attivit\u00e0 sportiva.\nLa storia del reparto corse pu\u00f2 essere suddivisa cos\u00ec, dalla fondazione dell'azienda fino al 1932 le attivit\u00e0 sono gestite dalle stesse persone che sviluppano le auto stradali, poi subentra la Scuderia Ferrari, che gestisce le auto da corsa fino al 1938, quando viene fondata l'Alfa Corse, il primo dipartimento dell'azienda espressamente dedicato alle competizioni. Questa rimane attiva fino al 1954, quando l'Alfa Romeo abbandona ogni impegno ufficiale lasciando l'iniziativa ai piloti privati. Nel 1963 l'Alfa Romeo rientra nelle corse attraverso la societ\u00e0 esterna Autodelta, che si occupa di sviluppare le Alfa Romeo da corsa per tutte le categorie. Nel 1983 una crisi dell'azienda spinge verso una decisa riorganizzazione, l'Autodelta \u00e8 chiusa e trasformata di nuovo in Alfa Corse e l'impegno sportivo viene ridotto ma mantenuto anche dopo l'acquisizione da parte della Fiat nel 1986, concentrandosi sulla categoria Turismo. Nel 1996 tutta l'attivit\u00e0 sportiva del gruppo \u00e8 concentrata sotto Fiat Corse, lasciando che le Alfa Romeo ufficiali siano portate in gara dal team esterno N.Technology che per l'occasione rispolvera il glorioso nome Autodelta. Dal 2008 l'Alfa Romeo non \u00e8 pi\u00f9 impegnata in maniera ufficiale in nessuna competizione ma dal 2018 sponsorizza il team Sauber F1 e il preparatore Romeo Ferraris ha realizzato una Giulietta conforme ai regolamenti TCR.\nLe origini (1911-1924).\nGi\u00e0 nel 1911, a neanche un anno dalla fondazione, una vettura dell'A.L.F.A. viene iscritta nelle nascenti competizioni automobilistiche. In particolare una 12 HP \"corsa\", leggermente potenziata con Nino Franchini e Giuseppe Campari al volante, vince a pari merito con altri 7 concorrenti il Primo Concorso di Regolarit\u00e0 di Modena. Avendo preceduto di qualche mese l'esordio di una 24 HP \"corsa\" alla Targa Florio la 12 HP \u00e8 la prima A.L.F.A., e di conseguenza la prima Alfa Romeo a essere impiegata ufficialmente nelle competizioni.\nIn questo periodo, date le ridotte dimensioni dell'azienda, non esiste un ufficio separato per le vetture da competizione, che vengono realizzate insieme a quelle destinate all'uso stradale da cui differiscono solo per la maggior potenza e per la carrozzeria alleggerita, con due sedili, due ruote di scorta e il serbatoio della benzina a barilotto.\nGiuseppe Merosi \u00e8 il capo progettista e Giorgio Rimini il direttore sportivo durante i primi anni di vita della fabbrica. Merosi sfrutta le esperienze fatte nelle gare per migliorare le prestazioni e testare l'affidabilit\u00e0 delle vetture di normale produzione e sotto la sua direzione, oltre alla 12 HP \"corsa\", vengono realizzate le 24 HP \"corsa\" e 20-30 ES \"corsa\", la G1 \"corsa\", la 40-60 HP \"corsa\", la Grand Prix 1914, la GPR (soprannominata P1) e soprattutto le varie versioni sportive della RL, la RL Sport/Super Sport e RL Targa Florio.\nTra queste \u00e8 degna di nota la 40-60 HP \"corsa\" del 1913 perch\u00e9 \u00e8 la prima vettura che ottiene una vittoria ufficiale (in solitario) di un'Alfa Romeo, alla cronoscalata Parma - Poggio di Berceto del 1913 con Nino Franchini, vittoria seguita da altri piazzamenti con Giuseppe Campari. Dopo la forzata pausa bellica la vettura aggiornata vince la Parma - Poggio di Berceto 1920 e il circuito del Mugello nel 1920 e nel 1921, sempre con Campari al volante. Da questa vettura nel 1914 viene derivata la Grand Prix 1914, la prima Alfa a essere destinata esclusivamente alle competizioni, preparata secondo la nuova \"Formula Grand Prix\", l'antesignana dell'odierna Formula 1, che per\u00f2 partecipa ai Gran Premi di automobilismo solo nel 1920, dopo la guerra.\nI piloti che corrono con l'Alfa Romeo in questo periodo sono Antonio Ascari, Maria Antonietta Avanzo, Giuseppe Baldoni, Gastone Brilli-Peri, Giuseppe Campari, Enzo Ferrari, Giulio Masetti e Ugo Sivocci, tra questi Ferrari, Campari, Ascari e Sivocci sono anche collaudatori delle vetture stradali della casa milanese.\nNel 1918 intanto Nicola Romeo, un imprenditore napoletano, rileva l'A.L.F.A. trasformandola nel 1921 in Alfa Romeo, nome che mantiene ancora oggi. Intuendone il potenziale pubblicitario prosegue l'attivit\u00e0 sportiva iniziata della casa prima della guerra e intraprende anche un'opera di rinnovamento della gamma. Il primo nuovo modello da corsa \u00e8 la RL Targa Florio, derivato dalla nuova Alfa Romeo RL, ed \u00e8 una vettura che fa la storia della casa milanese non solo perch\u00e9 vincente ma anche perch\u00e9 proprio su una di queste vetture, quella vittoriosa alla Targa Florio 1923 di Ugo Sivocci, appare per la prima volta il quadrifoglio, da l\u00ec in poi sar\u00e0 il simbolo delle Alfa Romeo da corsa.\nIn quel periodo l'Alfa Romeo partecipa alle gare, tra cui quella Targa Florio, con la squadra dei \"4 moschettieri\" composta oltre che da Ugo Sivocci anche da Antonio Ascari, Enzo Ferrari e Giuseppe Campari e sulla RL TF, che dimostra il suo valore anche con altre vittorie e piazzamenti negli anni successivi, come alla Coppa della Consuma 1923 e alla Targa Florio 1924. Il rinnovamento delle auto da competizione prosegue con la nuova vettura da gran premio, l'Alfa Romeo GPR, Gran Premio Romeo, in seguito ribattezzata P1, con motore sei cilindri in linea bialbero sovralimentato progettata da Luigi Bazzi, un tecnico convinto a passare dalla Fiat all'Alfa Romeo da Enzo Ferrari per conto di Giorgio Rimini. Questa vettura per\u00f2 non garegger\u00e0 mai, infatti durante le prove del Gran Premio d'Europa a Monza Sivocci perde la vita a bordo della GPR numero 17, priva anche del suo quadrifoglio portafortuna e tutta la squadra viene ritirata da Nicola Romeo in persona. Da quel momento il quadrifoglio portafortuna sar\u00e0 sempre presente su ogni Alfa Romeo da corsa mentre il numero 17 sar\u00e0 evitato in ogni modo.\nDal campionato del mondo al campionato europeo (1925-1932).\nNel 1923 Nicola Romeo per cercare di migliorare i risultati assume Vittorio Jano, anche lui un tecnico convinto a lasciare la Fiat da Enzo Ferrari, ancora un pilota-collaudatore ma che comincia gi\u00e0 a dimostrare le doti da caposquadra. Per prima cosa Jano \u00e8 incaricato di progettare una nuova vettura da Gran Premio e in soli sei mesi egli realizza l'Alfa Romeo P2, con motore 8 cilindri in linea sovralimentato che d\u00e0 il via alla tradizione vincente della casa milanese anche in questa categoria. Le vittorie nel 1924 al debutto al 2\u00b0 Circuito di Cremona con Antonio Ascari, seguito da quella di Campari al Grand Prix de l'AC de France e dal trionfo di squadra al Gran Premio d'Italia, con Antonio Ascari seguito da Louis Wagner, Giuseppe Campari e Ferdinando Minoia su tre vetture gemelle. Queste vittorie fanno da apripista a quelle ottenute dalla squadra Alfa Romeo nella stagione 1925, la prima in cui viene organizzato un campionato mondiale di automobilismo. Al Gran Premio d'Europa in Belgio a Spa-Francorchamps Antonio Ascari \u00e8 primo e Giuseppe Campari secondo e al Gran Premio d'Italia a Monza con Gastone Brilli-Peri primo e ancora Campari secondo. Nonostante la morte di Ascari al Gran Premio di Francia a Montlh\u00e9ry le vittorie consentono all'Alfa Romeo di vincere il primo campionato del mondo di automobilismo, incoronando letteralmente lo stemma che da l\u00ec al 1982 sar\u00e0 circondato da una corona d'alloro.\nPoche settimane dopo la vittoria a Monza, nell'ottobre del 1925, il Consiglio di amministrazione dell'Alfa Romeo, ora controllata dallo Stato attraverso la Banca Nazionale di Credito, decide di sostituire Nicola Romeo con Pasquale Gallo, licenziando anche Giorgio Rimini e Giuseppe Merosi, e di ritirarsi ufficialmente dalle corse vendendo le vittoriose P2, ormai estromesse a causa di un cambio di regolamento. Per\u00f2 la casa milanese continua ad assistere da vicino le proprie automobili, che corrono nelle mani di molti piloti privati sia nelle gare di formula libera che nella categoria Sport, dove gareggiano le vetture derivate dalla serie.\nCome Merosi anche Vittorio Jano \u00e8 incaricato non solo della progettazione e dello sviluppo delle vetture da corsa ma anche delle vetture stradali, che per questo vengono progettate pensando ad un futuro impiego nelle competizioni. Il risultato sono le Alfa Romeo della serie 6C, con motore 6 cilindri in linea anche bialbero e sovralimentato, che saranno prodotte e gareggeranno del 1927 fino alla met\u00e0 degli anni '50, e poi le pi\u00f9 grandi 8C, con motore 8 cilindri in linea bialbero sovralimentato, che otterranno molte vittorie e da cui deriveranno anche le monoposto pi\u00f9 vincenti della storia della casa milanese.\nLe nuove Alfa Romeo 6C debuttano il 6 giugno del 1927 sul neonato Circuito di Modena con due prototipi della versione sportiva, dotata di testata bialbero in testa e nota come 6C 1500 Sport, una per Attilio Marinoni e una per Enzo Ferrari, che alla fine vince la gara davanti al compagno di squadra. Doppietta ripetuta anche alla Coppa Ciano 1927 con Attilio Marinoni e Bruno Presenti.\nNello stesso anno tre \"vecchie\" Alfa Romeo RL SS dotate di una speciale carrozzeria torpedo, detta Mille Miglia, sono iscritte semi-ufficialmente alla prima edizione della Mille Miglia, una per Gastone Brilli-Peri e Bruno Presenti, una per \"Frate Ignoto\", pseudonimo di Arturo Mercanti, e Carlo Sozzi, e l'ultima per i fidati collaudatori della casa milanese Attilio Marinoni e Giulio Ramponi. Nonostante l'attenta preparazione, dopo essere transitati al comando al giro di boa di Roma, la corsa delle Alfa Romeo termina con due ritiri ed il 7\u00ba posto assoluto di \"Frate Ignoto\".\nNel 1928, con l'arrivo del nuovo direttore generale Prospero Gianferrari al posto di Pasquale Gallo, l'attivit\u00e0 sportiva continua con le 6C 1500 Super Sport e Mille Miglia Speciale, in onore dell'edizione 1928 della gara vinta da Giuseppe Campari e Giulio Ramponi, sull'unica vettura iscritta dotata di compressore. Oltre alla Freccia Rossa 1928 arrivano molte altre vittorie per la 6C 1500 nei vari allestimenti sportivi tra cui la 24 Ore di Spa, con Boris Ivanowski e Attilio Marinoni alla guida, la 6 Ore di Brooklands sempre con Marinoni, il Giro di Sicilia con Costantino Magistri, il circuito di Alessandria, con Enzo Ferrari al volante, il circuito di Modena, sempre con Ferrari stavolta in coppia con Eugenio Siena, la doppietta alla Coppa della Sila e al Circuito di Avellino, in entrambe le occasioni con Guido d'Ippolito e Luigi Leonetti primo e secondo, la Coppa Ciano con Mario Razzauti, e numerosi piazzamenti.\nL'Alfa Romeo partecipa semi-ufficialmente alla stagione sportiva 1929 assistendo le \"vecchie\" Alfa Romeo P2 di Varzi e Brili-Peri e le nuove Alfa Romeo 6C 1750 SS, nate incrementando la cilindrata del motore della 6C 1500 a 1750\u00a0cm3, affidandole a scopo di sviluppo ai suoi collaudatori, meccanici-piloti come Attilio Marinoni e Giulio Ramponi, per vincere le gare pi\u00f9 importanti a piloti professionisti, come Giuseppe Campari ed Enzo Ferrari, e poi anche a gentleman-driver che gareggiano privatamente in Italia e all'estero.\nLa competitivit\u00e0 della nuova 6C 1750 SS viene dimostrata sin dalla Mille Miglia 1929, a cui sono iscritti 26 esemplari di 6C, tra questi ben 25 arrivano al traguardo, con 7 vetture nei primi 10 posti e le 6C 1750 SS \"Testa Fissa\" Spider Zagato di Giuseppe Campari - Giulio Ramponi e Achille Varzi - Gioacchino Colombo in prima e terza posizione assoluta. Alla 24 Ore di Spa la 6C 1750 SS ottiene una vittoria schiacciante, con tre vetture ai primi tre posti: primi Robert Benoist e Attilio Marinoni, secondi George Eyston e Boris Ivanowski e terzi Louis Rigal e Goffredo Zehender e poi arrivano anche le vittorie al Gp des Fronti\u00e8res di Goffredo Zehender e all'Irish GP (Eireann Cup) con Boris Ivanowski, cui seguono altri piazzamenti di rilievo alla Targa Florio e al Tourist Trophy. Anche la \"vecchia\" 6C 1500 SS \"Testa Fissa\" ottiene ancora una vittoria all'Irish GP (Saorstat Cup) di Boris Ivanowski e un'altra con Giulio Ramponi alla doppia 12 Ore di Brooklands, per conto del rivenditore Alfa Romeo per il Regno Unito F.W. Stiles.\nAnche la \"vecchia\" Alfa Romeo P2 da Gran Premio ottiene molti successi nelle mani di Achille Varzi e Gastone Brilli-Peri durante una stagione che non mette in palio n\u00e9 un titolo mondiale n\u00e9 uno europeo ma solo Gran Premi singoli. La P2 di Achille Varzi vince la Coppa Pietro Bordino, il Reale Gran Premio di Roma, doppietta con Brilli-Peri secondo sull'altra P2, il Gran Premio di Monza e la Coppa Ciano; quest'ultima gara \u00e8 una vera affermazione dell'Alfa Romeo, che piazza anche le due Alfa Romeo 6C 1750 SS prive dei parafanghi di Tazio Nuvolari e Giuseppe Campari al secondo e terzo posto e l'altra P2 di Brilli-Peri al quinto. Gastone Brilli-Peri invece vince al Circuito di Cremona, seguito da Achille Varzi in seconda posizione, e il Gran Premio di Tunisi.\nNel 1930 l'Alfa Romeo ritorna ufficialmente alle corse lanciando la 6C 1750 Gran Sport (3\u00aa serie), evoluzione della 6C 1750 SS, per le gare Sport e riacquistando tre \"vecchie\" P2 e aggiornandole per partecipare a Gran Premi e cronoscalate, in attesa che siano pronte le nuove 8C 2300 e poi Tipo A e Tipo B (P3). La squadra corse ufficiale \u00e8 sempre gestita da Vittorio Jano ma alla fine della stagione precedente Enzo Ferrari ha fondato a Modena la sua squadra corse, la Scuderia Ferrari, che si occupa di assistere le Alfa Romeo da corsa di gentlemen-driver e piloti professionisti, primo fra tutti Giuseppe Campari.\nL'Alfa Romeo P2-30, versione aggiornata della P2 con componenti della 6C 1750, partecipa a qualche gran premio con modesti risultati, perch\u00e9 ormai troppo vecchia, ma con Achille Varzi arriva prima al Circuito Pietro Bordino e alla Targa Florio e vince alcune cronoscalate, pilotata da Tazio Nuvolari per conto della Scuderia Ferrari.\nAlla Mille Miglia 1930 l'Alfa Romeo schiera le 6C 1750 GS pi\u00f9 potenti, le \"Testa Fissa\" con 102 CV, per tre i suoi equipaggi di punta composti da Achille Varzi e Carlo Canavesi, Tazio Nuvolari e Gianbattista Guidotti ed infine da Giuseppe Campari e Attilio Marinoni ma a quella gara sono iscritte dai piloti privati molte altre 6C 1750 e 6C 1500, tra cui tre della neonata Scuderia Ferrari. Alla fine della gara Tazio Nuvolari e Gianbattista Guidotti vincono superando per la prima volta la media di 100\u00a0km/h dopo un lungo duello con Achille Varzi e Carlo Canavesi, secondi su una vettura gemella, seguiti da Giuseppe Campari e Attilio Marinoni, terzi, e Pietro Ghersi con Franco Cortese, quarti su una 6C 1750 GS standard, mentre altre tre Alfa Romeo 6C 1750 GS si piazzano all'ottavo, nono e decimo posto assoluto. Nello stesso anno la 6C 1750 GS ottiene anche due triplette alla 24 Ore di Spa, con Attilio Marinoni e Pietro Ghersi primi, Franco Cortese e Boris Ivanowski secondi e Carlo Canavesi e Goffredo Zehender terzi, e al Tourist Trophy, con Tazio Nuvolari primo seguito da Giuseppe Campari e Achille Varzi e pure due doppiette in gare minori come il Circuito delle Tre Province, con Luigi Arcangeli e Mario Tadini su vetture della Scuderia Ferrari, e la Coppa della Sila, con Luigi Arcangeli e Guido d'Ippolito.\nIl 1931 \u00e8 un anno di novit\u00e0, Vittorio Jano ha completato sia la nuova Alfa Romeo 8C 2300, capostipite di una famiglia di vetture che sar\u00e0 vincente fin dopo la guerra, che la Tipo A, prima monoposto della storia della casa milanese che va a competere nel neonato campionato europeo di automobilismo formato da tre \"Grandes \u00c9preuves\", il Gran Premio d'Italia, quello di Francia e quello del Belgio. Come l'anno prima le Alfa Romeo da corsa sono portate in gara dalla squadra ufficiale, ora gestita da Aldo Giovannini, e dalla Scuderia Ferrari, che si sta ingrandendo e comincia a rappresentare la casa nelle gare minori.\nL'Alfa Romeo non vince la Mille Miglia 1931 come le tre precedenti perch\u00e9 le due nuove 8C 2300 iscritte per Tazio Nuvolari, con Giovanni Battista Guidotti, e Luigi Arcangeli, con Pietro Bonini, concludono al 9\u00ba posto assoluto e con un ritiro, funestate da problemi di giovent\u00f9, ma la casa pu\u00f2 comunque festeggiare la doppietta di classe \"guida interna\", con l'8\u00ba e il 12\u00ba posto assoluto di Carlo Gazzabini - Angelo Guatta e Franco Cortese - Gaetano Balestrieri su due 6C 1750 GT con carrozzeria berlinetta aerodinamica Weymann Touring. La Scuderia Ferrari inoltre con le \"vecchie\" Alfa Romeo 6C 1750 GS ha occupato la 2\u00aa, 4\u00aa, 5\u00aa, 6\u00aa, 7\u00aa, 11\u00aa e 14\u00aa posizione assoluta. Alla Targa Florio Tazio Nuvolari riscatta la 8C 2300 vincendo la corsa siciliana e iniziando un dominio in Sicilia che prosegue con le versioni successive del modello fino al 1935, seguito da Baconin Borzacchini su una \"vecchia\" 6C 1750 GS Spider Zagato.\nSempre nel 1931 l'Alfa Romeo partecipa alla 24 Ore di Le Mans con tre 8C 2300 con telaio a passo lungo e una speciale carrozzeria sportiva 4 posti, due ufficiali per Goffredo Zehender e Attilio Marinoni e per Ferdinando Minoia e Giuseppe Campari insieme ad una terza vettura iscritta privatamente da Earl Howe. Proprio lui, insieme all'altro \"Bentley Boy\" Henry Birkin, ottiene la vittoria assoluta dopo che le due vetture ufficiali sono fermate da un incidente in gara e da un guasto al motore in prova. Lo stesso modello, con Henry Birkin e Giuseppe Campari, vince l'Irish GP (Eireann Cup) al Phoenix Park e ottiene il giro pi\u00f9 veloce alla 24 Ore di Spa, con George Eyston e Henry Birkin, bench\u00e9 non riesca a terminare la corsa.\nAlla prima delle tre \"Grandes \u00c9preuves\" Gran Premio d'Italia a Monza del 24 maggio, esordiscono la versione da Gran Premio della 8C 2300 e la nuova Tipo A, la prima monoposto della casa milanese, entrambe progettate da Vittorio Jano. La Tipo A, mossa da due motori 6C 1750 accoppiati, esce rovinosamente di pista durante le prove uccidendo il pilota Luigi Arcangeli. Per ordine del governo il muletto viene preparato per la gara insieme a due esemplari della 8C 2300 in versione GP, con passo allungato e carrozzeria \"a siluro\". In gara la Tipo A dimostra la sua inaffidabilit\u00e0 mentre le due nuove 8C 2300 da GP ottengono una doppietta all'esordio con gli equipaggi Giuseppe Campari - Tazio Nuvolari e Ferdinando Minoia - Baconin Borzacchini, guadagnandosi il soprannome di \"Monza\".\nA questo punto la nuova 8C 2300 Monza \u00e8 messa in produzione per partecipare ai numerosi gran premi fuori campionato organizzati in tutta Europa, sia con la squadra ufficiale che con la Scuderia Ferrari e con molti piloti privati, infatti quello stesso anno ottiene un'altra vittoria con Nuvolari alla Coppa Ciano e tre con Philippe Etancelin nei Grand Prix di Dieppe, Grenoble e Comminges. Inoltre alla fine della stagione 1931 Ferdinando Minoia diventa campione europeo 1931, grazie ad un regolamento che premia i suoi secondo, quarto e terzo posto ottenuti nei Gp d'Italia, di Francia e del Belgio sempre su un'Alfa Romeo 8C 2300 Monza. Nella stessa stagione due Alfa Romeo Tipo A affidate alla Scuderia Ferrari ottengono anche un primo e un terzo posto alla Coppa Acerbo, rispettivamente con Giuseppe Campari e Tazio Nuvolari, ma la loro complessit\u00e0 spinge Jano a progettare una nuova monoposto, con un solo motore 8 cilindri in linea derivato da quello della 8C 2300, la pi\u00f9 tradizionale Tipo B, poi soprannominata P3 dalla stampa e dagli appassionati.\nNel 1932 proseguono le vittorie dell'Alfa Romeo in tutte le categorie anche grazie al supporto della Scuderia Ferrari, sempre pi\u00f9 necessaria alla casa milanese per portare in gara le proprie vetture. Alla Targa Florio infatti l'Alfa Romeo ottiene una doppietta con Nuvolari e Borzacchini su delle Alfa Romeo 8C 2300 Monza gestite proprio dalla Scuderia Ferrari, che schiera anche delle 6C 1750 per i suoi piloti.\nAlla Mille Miglia 1932 l'Alfa Romeo invece schiera una squadra ufficiale composta da quattro 8C 2300 corto Spider Touring per il campione in carica Rudolf Caracciola e Pietro Bonini, per il ternano Mario Umberto Baconin Borzacchini con Amedeo Bignami e per i gi\u00e0 vincitori Tazio Nuvolari col fido Giovanni Battista Guidotti e Giuseppe Campari con Carlo Sozzi e da una coppia di 6C 1750 GTC con carrozzerie \"berlinetta aerodinamica\" realizzate in Weymann dalla carrozzeria Touring affidate a Ferdinando Minoia - Gaetano Balestrieri e Franco Cortese - Attilio Marinoni per correre nella categoria vetture a guida interna. In pi\u00f9 anche la Scuderia Ferrari si presenta con una squadra di 8C 2300 corto Spider Zagato per Pietro Ghersi e Giulio Ramponi, Carlo Felice Trossi e Antonio Brivio, Mario Tadini e Piero Bucci, Eugenio Siena e Piero Taruffi, Giulio Zaccarini e Mario Bruno e pure Gustavo Carraroli e Mario Ghersi e di pi\u00f9 piccole Alfa Romeo 6C 1750 e 1500 GS Testa Fissa Spider Zagato per Luigi Scarfiotti - Guido d'Ippolito, A. Bottoni - Gianfranco Comotti, i fratelli Augusto e Alberto Caniato e Maria Antonietta Avanzo in coppia con Francesco Severi.\nQuesto imponente schieramento, reso ancor pi\u00f9 grande dai piloti privati, sottolinea l'importanza della Mille Miglia per l'Alfa Romeo ma tutti gli sforzi fatti sono ripagati con 17 Alfa Romeo tra i primi 20 posti, con Mario Umberto Baconin Borzacchini ed Amedeo Bignami sulla loro Alfa Romeo 8C 2300 corto Spider Touring al primo posto seguiti da due Alfa Romeo della Scuderia Ferrari, la 8C 2300 Spider Zagato di Carlo Felice Trossi e Antonio Brivio e la 6C 1750 GS Testa Fissa Spider Zagato di Luigi Scarfiotti e Guido d'Ippolito e al 4\u00ba posto assoluto, prima fra le vetture a guida interna, l'Alfa Romeo 6C 1750 GTC Berlinetta Weymann Touring di Ferdinando Minoia e Gaetano Balestrieri.\nLa settimana dopo l'Alfa Romeo partecipa al Gran Premio di Monaco con tre Alfa Romeo 8C 2300 Monza ufficiali, per Tazio Nuvolari, Giuseppe Campari e Baconin Borzacchini, e tre private, per Rudolf Caracciola, Philippe Etanc\u00e9lin e Goffredo Zehender, e alla fine ottiene una doppietta con Nuvolari e Caracciola primo e secondo. Dopo quella prestazione il tedesco Caracciola diventa un membro a pieno titolo della squadra ufficiale Alfa Romeo.\nPer continuare la striscia vincente della 8C 2300 Monza nei Gran Premi Vittorio Jano e Luigi Bazzi progettano la Tipo B, soprannominata ufficiosamente P3 dalla stampa e dagli appassionati per indicarla come la vera erede della gloriosa P2. La vettura \u00e8 frutto della sintesi tra la 8C 2300 Monza, da cui riprende il motore sebbene profondamente migliorato, e della GP tipo A, da cui recupera il telaio. La trasmissione \u00e8 inedita, infatti Jano pone il differenziale all'uscita del cambio trasmettendo il moto alle ruote posteriori attraverso due coppie coniche con due semiassi di trasmissione obliqui, disposti \u201ca triangolo\", per ridurre l'innata tendenza al sovrasterzo nelle vetture da Gran Premio di allora.\nPer quell'anno la squadra corse ufficiale del Portello schiera le Tipo B direttamente nei tre gran premi validi per il campionato europeo di automobilismo, quello d'Italia, quello di Francia e quello di Germania. L'Alfa Romeo fa esordire le Tipo B nella gara di casa, il Gran Premio d'Italia, schierandone una per Tazio Nuvolari e una per Giuseppe Campari, insieme a due 8C 2300 Monza per gli altri suoi piloti ufficiali Baconin Borzacchini e Rudolf Caracciola. La Tipo B e Nuvolari vincono la gara seguiti dalla 8C 2300 Monza di Caracciola, che ha rilevato la macchina di Borzacchini, al terzo posto e dalla Tipo B di Campari al quarto.\nAl Gran Premio di Francia sul circuito di Reims l'Alfa Romeo si presenta con tre Tipo B (P3) ufficiali per Tazio Nuvolari, Baconin Borzacchini e Rudolf Caracciola e altre quattro 8C 2300 Monza iscritte dagli stessi piloti che vi gareggiano. La gara termina con una tripletta delle Alfa Romeo ufficiali con Nuvolari, Borzacchini e Caracciola rispettivamente primo, secondo e terzo e prepara il successivo Gran Premio di Germania al N\u00fcrburgring che viene affrontato dalla stessa squadra di piloti. Anche in Germania le tre Tipo B (P3) ottengono una tripletta, stavolta con il tedesco Caracciola primo seguito da Nuvolari e Borzacchini. In questa maniera l'Alfa Romeo vince anche l'ultima delle tre \"Grandes \u00c9preuves\" valide per il campionato europeo di automobilismo, e Tazio Nuvolari diventa campione d'Europa.\nTra un gran premio e l'altro l'Alfa Romeo prende parte anche a gare di durata, in particolare alla 24 Ore di Le Mans dove partecipa ufficialmente con Minoia - Canavesi e Cortese - Guidotti su due Alfa Romeo 8C 2300 Lungo Spider Le Mans Touring ufficiali insieme ad altre 8C 2300 per Sommer - Chinetti, Howe - Birkin e Marinoni - Guatta iscritte dagli stessi equipaggi. Come l'anno precedente arriva la vittoria su una 8C 2300 privata, quella di Raymond Sommer e Luigi Chinetti, seguita da quella ufficiale di Franco Cortese e Giovanni Battista Guidotti. Nella successiva gara di durata, la 24 Ore di Spa in Belgio, l'Alfa Romeo, oltre che dai privati Sommer - Chinetti e Howe - Birkin, \u00e8 rappresentata dalla Scuderia Ferrari ma per la prima volta le vetture della scuderia per Antonio Brivio - Eugenio Siena e Piero Taruffi - Guido d'Ippolito sono immediatamente riconoscibili dallo simbolo del cavallino rampante verniciato sul cofano. Quel giorno l'Alfa Romeo ottiene una tripletta, con le 8C 2300 della Scuderia Ferrari che si classificano prima e seconda, con Brivio - Siena e Taruffi - d'Ippolito, seguite da quella privata di Howe - Birkin in terza posizione.\nAlla Coppa Ciano, a Livorno, l'Alfa Romeo si presenta direttamente con due Tipo B per Nuvolari, Borzacchini e una 8C 2300 Monza per Campari e con quattro 8C 2300 Monza della Scuderia Ferrari ottenendo una tripletta con i tre piloti ufficiali; alla successiva Coppa Acerbo, a Pescara, l'Alfa Romeo iscrive direttamente una Tipo B (P3) per Caracciola e una 8C 2300 Monza per Borzacchini mentre la Scuderia Ferrari schiera una Tipo B per Nuvolari e due 8C 2300 Monza per Brivio e Taruffi. La gara si conclude con una doppietta delle Tipo B di Nuvolari e Caracciola, primo e secondo, seguite dalle 8C 2300 Monza di Brivio, quarto, e Borzacchini, sesto. La stagione si conclude con il Gran Premio di Monza, gara minore rispetto al Gran Premio d'Italia, a cui l'Alfa Romeo si presenta con tre Tipo B (P3) ufficiali per Rudolf Caracciola, Tazio Nuvolari e Baconin Borzacchini che terminano primo, terzo e quarto. Tutte le vittorie ufficiali nei gran premi sono arricchite dalle affermazioni delle Alfa Romeo 8C 2300 Monza private nei Gran Premi del N\u00fcrburgring (Eifelrennen), di Piccardia, di Leopoli, della Lorena, di Comminges, di Marsiglia e di Helsinki e da innumerevoli vittorie nelle gare sport dei piloti privati sulle 8C 2300 e 6C 1750.\nLa Scuderia Ferrari (1933-1937).\nNel 1933 il governo decide di rilevare le quote dell'Alfa Romeo possedute dalle banche attraverso l'IRI acquisendo ufficialmente il controllo dell'azienda, che diventa pertanto statale a tutti gli effetti. Ugo Gobbato viene nominato direttore generale e privilegia il ramo aeronautico dell'azienda perch\u00e9 pi\u00f9 redditizio di quello automobilistico, in crisi a causa degli effetti della grande depressione. Per questo l'Alfa Romeo si ritira ufficialmente dalle corse ma senza interrompere l'attivit\u00e0 di sviluppo e progettazione di nuove automobili, passando la gestione sportiva alla \"S.A. Scuderia Ferrari\", fondata da Enzo Ferrari nel 1929 per far correre facoltosi gentlemen-driver su vetture Alfa Romeo, che diventa il reparto corse ufficiale della casa.\nDa l\u00ec fino al 1937 la Scuderia Ferrari, oltre a far competere le vetture milanesi, costruisce e progetta in proprio nelle sua sede di Modena migliorie meccaniche e addirittura auto complete sulla base delle Alfa Romeo contemporanee. In particolare nel 1932 la Scuderia incrementa la cilindrata delle sue 8C 2300 Monza a 2.6 litri, aumentandone potenza e competitivit\u00e0, e realizza l'Alfa Romeo 16C Bimotore, una Tipo B dotata di due motori accoppiati.\nImmediatamente, la Scuderia si distinse per i suoi successi in tutto il mondo, arrivando ad ingaggiare solo piloti professionisti come un vero e proprio reparto corse ufficiale. Tra le vittorie pi\u00f9 importanti vi sono cinque Mille Miglia consecutive (1933, 1934, 1935, 1936 e 1937) numerosi Gran Premi, soprattutto fino al 1935, gare di durata, come la 24 Ore di Pescara, e gare in salita, in Italia e all'estero, sempre su vetture Alfa Romeo assistite a Modena.\nTra i piloti che hanno corso per la scuderia in questo periodo vi sono Clemente Biondetti, Antonio Brivio, Louis Chiron, Gianfranco Comotti, Franco Cortese, Ren\u00e9 Dreyfus, Giuseppe \"Nino\" Farina, Pietro Ghersi, Guy Moll, Tazio Nuvolari, Carlo Maria Pintacuda, Eugenio Siena, Mario Tadini, Piero Taruffi, Carlo Felice Trossi, Achille Varzi e Emilio Villoresi.\nDopo gli inizi con le Alfa Romeo 6C 1750 GS Spider Zagato dei gentlemen-driver la Scuderia corre con le pi\u00f9 grandi e potenti 8C 2300, sia in versione \"corto Spider\" per le corse su strada che \"Monza\" da Gran Premio e \"lungo Spider\" per le gare di durata; ed anche con le successive 6C 2300 e 6C 2300 B. Dalla fine del 1933, quando le 8C 2300 Monza 2.6 perdono il confronto con le Maserati 8CM, l'Alfa Romeo si decide a consegnare alla Scuderia Ferrari anche le nuove Tipo B (P3), fino ad allora inutilizzate al Portello. Con le P3 la Scuderia vince gran premi fino al 1935, tra cui quello di Germania con Nuvolari, e la Mille Miglia 1935, con una P3 appositamente modificata, poi passa alle nuove 8C-35 e 12C-36. A causa dell'agguerrita concorrenza delle \"Frecce d'Argento\" Mercedes-Benz ed Auto Union le nuove monoposto con sospensioni a ruote indipendenti non sono vincenti come la P3 nella Formula Grand Prix ma danno origine alle nuove 8C 2900 A &amp; B, che ottengono molti risultati nelle gare su strada fin dopo il secondo conflitto mondiale e le cui versioni stradali sono considerate l'apice della produzione automobilistica mondiale, non solo pre-bellica.\nA causa dei risultati non soddisfacenti delle ultime due stagioni contrapposti ai successi delle Frecce d'Argento ufficiali, nonostante l'esperienza acquisita sul campo da Enzo Ferrari e i pregevoli allori ottenuti, alla fine del 1937 la casa del Portello decide di riprendere l'attivit\u00e0 sportiva in prima persona, liquidando la Scuderia Ferrari e creando a Milano il primo dipartimento dell'azienda espressamente dedicato alle competizioni, l'Alfa Corse.\nL'Alfa Corse (1938-1954).\nNel 1938 nasce quindi l'Alfa Corse, con sede a Milano ma sempre sotto la direzione di Enzo Ferrari, ora assunto dalla casa come consulente esterno. Naturalmente l'attivit\u00e0 viene trasferita da Modena a Milano progressivamente, infatti nascono ancora in Emilia la Gp tipo 308, la Gp tipo 312, la Gp tipo 316 e soprattutto la nuova 158, la monoposto che Enzo Ferrari decide di costruire per battere le vetture tedesche nella categoria Voiturette, auto con motore 1500\u00a0cm\u00b3 di cilindrata sovralimentato, stante la superiorit\u00e0 tedesca nella Formula Grand Prix con cui si corre il Campionato europeo di automobilismo.\nNel settembre 1937 inoltre, proprio a causa del parziale insuccesso della monoposto 12C-37, anche Vittorio Jano \u00e8 stato allontanato e sostituito da Bruno Trevisan alla progettazione di vetture stradali e dall'ingegnere spagnolo Wifredo Ricart ai progetti speciali, ovvero alle vetture da competizione, coadiuvato da Gioacchino Colombo e da Orazio Satta Puliga. La nuova direzione tecnica non opera delle vere e proprie evoluzioni quanto dei miglioramenti al materiale esistente, ovvero le monoposto Tipo C ad 8 e 12 cilindri si trasformano rispettivamente nella Tipo 308 (3 litri, 8 cilindri) e Tipo 312 (3 litri, 12 cilindri a V) per rientrare nei nuovi regolamenti dei gran premi che prevedono 3 litri di cilindrata massima per i motori sovralimentati, e dalla 8C 2900 A \"botticella\", gi\u00e0 vincitrice di due Mille Miglia, nasce l'autotelaio 8C 2900 B.\nProprio su questo autotelaio l'Alfa Corse realizza in collaborazione con la Carrozzeria Touring l\"'Alfa Romeo 8C 2900 B Mille Miglia\" \"Spider Corsa,\" con carrozzeria Superleggera e motore 8 cilindri in linea sovralimentato da 225 CV a 5200 giri/min, per correre la Mille Miglia 1938, e le altre gare Sport della stagione, e la \"Berlinetta Speciale Aerodinamica Le Mans\", sempre con carrozzeria Superleggera ma stavolta chiusa, scelta all'avanguardia fatta per favorire la penetrazione aerodinamica sul circuito de La Sarthe.\nAlla Mille Miglia l'Alfa Corse schiera ben quattro esemplari di 8C 2900 B MM Spider Touring per gli equipaggi Pintacuda - Mambelli, Siena - Villoresi, Farina - Meazza e Biondetti - Stefani. Proprio Clemente Biondetti e Aldo Stefani vincono la manifestazione su uno di questi esemplari, quello con motore da 295 CV a 5500 giri/minuto derivato da quello della Tipo 308, seguiti da Carlo Maria Pintacuda con Paride Mambelli su un'altra vettura dell'Alfa Corse e da Piero Dusio con Rolando Boninsegni su una \"vecchia\" Alfa Romeo 8C 2900 A \u201cBotticella\u201d privata. Favorito dal meteo ottimale Biondetti stabilisce anche la nuova velocit\u00e0 media record di 135,37\u00a0km/h che resister\u00e0 fino all'edizione 1955. Purtroppo un tragico incidente a Bologna causa 10 morti, di cui sette bambini, e l\u2019annullamento della gara l\u2019anno successivo.\nPer la 24 Ore di Le Mans l'unica \"Berlinetta Speciale Aerodinamica\" preparata dall'Alfa Corse \u00e8 iscritta da Raymond Sommer, che la guida insieme a Clemente Biondetti. Dopo aver guidato la gara per pi\u00f9 di venti ore, stabilendo il miglior tempo sul giro e accumulando un vantaggio di addirittura 14 giri sul primo inseguitore, la cavalcata trionfale si interrompe bruscamente per un guasto meccanico; forse il cedimento di una valvola, privando l'Alfa Corse di una vittoria ormai quasi certa.\nAlla successiva 24 Ore di Spa l'Alfa Corse schiera due esemplari di 8C 2900 B MM Spider Touring per gli equipaggi Carlo Maria Pintacuda con Francesco Severi e Clemente Biondetti con Raymond Sommer. Sommer, reduce dalla trasferta di Le Mans, stabilisce il miglior tempo sul giro ma \u00e8 ancora costretto al ritiro lasciando la vittoria alla coppia Pintacuda - Severi sulla vettura gemella.\nMentre le Alfa Romeo 8C 2900 B da corsa sono competitive in gara e su strada, con le berlinette e le spider della Touring, rappresentano l'apice della produzione automobilistica mondiale nei gran premi le cose non vanno bene. Sono progettate ben quattro monoposto diverse, in particolare la Tipo 308 (3 litri, 8 cilindri) e Tipo 312 (3 litri, 12 cilindri a V) sono la diretta evoluzione della Tipo C (8C-35) e della 12C-37, 12 cilindri a V, progettate da Jano mentre la Tipo 316 da Grand Prix e la Voiturette Tipo 158, con motori sovralimentati da 3000 e 1500 cm\u00b3 di cilindrata sono progettate ex-novo da Gioacchino Colombo, durante il trasferimento delle attivit\u00e0 da Modena a Milano. Le vetture sono \"sorelle\", infatti il motore U16 sovralimentato della Tipo 316 \u00e8 formato da due blocchi 8 cilindri in linea della 158, compresi i due alberi motore, uniti da una presa di forza posteriore, con le cifre delle sigle che rimandano alla cilindrata (1 e 5 per la Voiturette 1500 cm\u00b3, 3 per la GP 3000 cm\u00b3) e al numero dei cilindri (8 per la Voiturette e 16 per la Gran Premio).\nA causa della concorrenze tedesca e della grande quantit\u00e0 e complessit\u00e0 dei progetti tutte le vetture da Grand Prix si rivelano a corto di sviluppo, causando addirittura il passaggio di Tazio Nuvolari all'Auto Union dopo che la sua Tipo 308 si schianta e prende fuoco al Gp di Pau. Dopo l'addio di Nuvolari i piloti delle vetture da Grand Prix della squadra ufficiale sono Nino Farina, Carlo Maria Pintacuda e Mario Tadini mentre Clemente Biondetti, Eugenio Siena, Raymond Sommer, Emilio Villoresi e Jean-Pierre Wimille le guidano occasionalmente. I migliori risultati della stagione, dominata dalle Mercedes-Benz W154 e dalle Auto Union Type D, sono i due secondi posti della Tipo 312 di Nino Farina alla Coppa Ciano e alla Coppa Acerbo, insieme al secondo e quarto posto al Gp d'Italia di Nino Farina e Clemente Biondetti sulle nuove Tipo 316 e al 4\u00ba posto al Gp di Tripoli di inizio stagione della Tipo 312 di Raymond Sommer. Discorso a parte il Gran Premio di Rio de Janeiro, a G\u00e1vea, dove l'Alfa Corse ottiene s\u00ec l'unica vittoria stagionale, ma in un gran premio non titolato e senza una vera e propria concorrenza, visto che Carlo Maria Pintacuda ripete la vittoria degli anni precedenti battendo il pilota locale Carlos Arzani alla guida della sua \"vecchia\" Alfa Romeo 8C-35.\nLe nuove Alfa Romeo 158, poi ribattezzate \"Alfetta\", invece ottengono ottimi risultati nella nuova categoria Voiturette dimostrandosi veloci sin da subito nelle mani di Emilio Villoresi, Clemente Biondetti, Francesco Severi, Raymond Sommer e del collaudatore Attilio Marinoni. In particolare ottengono una doppietta all'esordio alla Coppa Ciano di categoria, a Livorno, con Villoresi e Biondetti e un'altra al Gp di Milano, corso a Monza come corollario del Gp d'Italia, con Villoresi e Severi.\nNonostante i risultati incoraggianti le differenze di vedute tra Enzo Ferrari e la dirigenza del biscione causano la loro separazione gi\u00e0 nel 1939. A quel punto, con i soldi della liquidazione, Ferrari fonda una nuova societ\u00e0, la Auto Avio Costruzioni, che realizzer\u00e0 due vetture per la Mille Miglia 1940 ma che si trasformer\u00e0 nella \"Ferrari\" vera e propria solo nel dopoguerra, quando scadr\u00e0 l'impegno preso con l'Alfa Romeo di non partecipare a gare automobilistiche col proprio nome per quattro anni.\nNel 1939 l'Alfa Corse quindi viene affidata a Bartolomeo \"Meo\" Costantini, un ex-pilota e gi\u00e0 direttore sportivo della Bugatti, che inizia un'opera di riorganizzazione della squadra e preparando anche le \"nuove\" 6C 2500 secondo il regolamento Sport Nazionale. Questa versione elaborata \u00e8 conosciuta con la sigla della Scuderia Ferrari \"Tipo 256\", analoga a quella della 158 \"Alfetta\", dove le cifre 2 e 5 rimandano alla cilindrata (2500\u00a0cm3) e l'ultima al numero dei cilindri (6), e prevede il motore potenziato a 125 CV a 4800 giri/min con l'aumento del rapporto di compressione a 8:1, l'autotelaio con passo accorciato a 2700\u00a0mm rinforzato e, sulle vetture dell'Alfa Corse, carrozzeria spider in alluminio realizzata col metodo Superleggera dalla Touring. Visto che si vogliono sfruttare le vittorie come pubblicit\u00e0 la stravagante sigla Tipo 256 viene progressivamente sostituita con la pi\u00f9 tradizionale 6C 2500 Super Sport \"Corsa\".\nL'Alfa Romeo 6C 2500 SS Corsa Spider Touring debutta alla Tobruk-Tripoli, una gara di resistenza che raccoglieva il testimone della Bengasi-Tripoli, gi\u00e0 vinta dalla 6C 2300 B, e della soppressa Mille Miglia 1939. La Carrozzeria Touring realizza le quattro vetture ufficiali dell'Alfa Corse, due con carrozzeria tradizionale e due con carrozzeria aerodinamica \"Ala Spessa\" con i parafanghi integrati nella carrozzeria, che si classificano 1\u00b0, 2\u00b0 e 4\u00b0 condotte da Ercole Boratto e Consalvo Sanesi, Clemente Biondetti e Aldo Monzani e Carlo Maria Pintacuda e Paride Mambelli mentre Giuseppe Farina si ritira per un'uscita di strada. Uno degli esemplari tradizionali viene ceduto a Giosu\u00e9 Calamai, che vince la gara in salita Parma-Poggio di Berceto, le tre auto di Ferdinando Righetti - Lotario Rangoni Machiavelli, Carlo Maria Pintacuda - Francesco Severi e Sesto Leonardi - Guglielmo Dei si classificano 1\u00b0, 2\u00b0 e 3\u00b0 assolute alla Targa Abruzzi, o 8 ore di Pescara, e ben sette esemplari si classificano ai primi otto posti al Circuito dell'Impero, a Roma, con la vettura ufficiale di Carlo Maria Pintacuda prima assoluta.\nDopo l'esperienza del 1938 con una berlinetta anche per l'edizione successiva della 24 Ore di Le Mans l'Alfa Corse e la Touring preparano una vettura chiusa per Raymond Sommer, stavolta basata sull'autotelaio Tipo 256, con motore 6 cilindri senza compressore. In gara Sommer, in coppia con il principe Bira, si deve ritirare dopo 173 giri a causa di un guasto al motore.\nNello stesso anno l'Alfa Corse vince il GP d'Anvers in Belgio con una doppietta firmata da Giuseppe Farina su un'Alfa Romeo 412 Spider Touring, una 8C 2900 B su cui viene montato un motore sperimentale V12 4 litri, e da Raymond Sommer su una \"classica\" 8C 2900 B MM Spider Touring.\nNel 1939 l'Alfa Corse partecipa a pochi Grand Prix, usando le Gp Tipo 308, Tipo 312 e Tipo 316 leggermente modificate per Nino Farina e Raymond Sommer, che sono poco competitive contro le auto tedesche, in attesa che sia pronta la nuova vettura progettata da Wifredo Ricart. La nuova Grand Prix con motore V16, battezzata Tipo 162, per\u00f2 non correr\u00e0 mai a causa della guerra, che fa terminare in anticipo la stagione sportiva. Il focus delle attivit\u00e0 sulle monoposto si sposta sulle ben pi\u00f9 competitive \"Voiturette\" 158 \"Alfetta\" che vengono sviluppate costantemente e ottengono vittorie alla Coppa Ciano, con Nino Farina, alla Coppa Acerbo, con le quattro vetture di Clemente Biondetti, Carlo Pintacuda, Nino Farina e Francesco Severi ai primi quattro posti, e al Gp di Berna, con una doppietta di Nino Farina e Clemente Biondetti, nonostante la d\u00e9b\u00e2cle al Gp di Tripoli di inizio stagione e la morte al loro volante di Emilio Villoresi, durante dei test privati, e Nando Aldrigretti, nelle prove della Coppa Acerbo.\nNel 1940, con la seconda guerra mondiale in corso ma l'Italia ancora neutrale, l'Alfa Corse continua a lavorare sulla Tipo 162, sulle \"Voiturette\" 158 \"Alfetta\", con cui Nino Farina, Clemente Biondetti e Carlo Felice Trossi arrivano 1\u00b0, 2\u00b0 e 3\u00b0 al Gran Premio di Tripoli, e sulle Tipo 256/6C 2500 SS per il 1\u00ba Gran Premio di Brescia della Mille Miglia, una Mille Miglia corsa sull'atipico circuito triangolare Brescia-Cremona-Mantova poco prima che anche l'Italia entrasse in guerra, sospendendo ogni attivit\u00e0 sportiva.\nIn quella gara l'Alfa Corse schiera ufficialmente quattro 6C 2500 SS Corsa tutte realizzate dalla Touring col metodo Superleggera, tre spider con carrozzeria battezzata \"Torpedino Brescia\" e la berlinetta chiusa reduce dalla 24 Ore di Le Mans 1939. Si classificano rispettivamente 2\u00b0, 4\u00b0, 7\u00b0 e 8\u00b0 con gli equipaggi composti da Nino Farina e Paride Mambelli, Clemente Biondetti e Aldo Stefani, Carlo Maria Pintacuda e Consalvo Sanesi e Carlo Felice Trossi in coppia con Ascanio Lucchi. Altre 6C 2500 SS Sono iscritte da validi piloti privati tra cui spicca una 6C 2500 SS Spider Touring \"Ala Spessa\" non ufficiale, condotta da Antonio Chiodi e Livio De Zorzi si classifica 24\u00ba assoluta, un risultato non eccezionale in assoluto, ma significativo perch\u00e9 per la prima volta su un'Alfa Romeo viene montato un sistema d'iniezione di carburante realizzato dalla Caproni su progetto del tecnico Ottavio Fuscaldo. La gara bresciana per\u00f2 \u00e8 un fallimento con le BMW 328 che dominano dall'inizio alla fine, lasciando all'Alfa Romeo solo le posizioni di rincalzo.\nDurante la guerra l'Alfa Corse, che ha perso Meo Costantini a causa di una malattia, continua sviluppare i progetti speciali pensati da Ricart, oltre alla Tipo 162, la Tipo 512, un'avanzata \"Voiturette\" con motore centrale 12 cilindri boxer progettata per sostituire la 158 \"Alfetta\", considerata ormai superata, e la Tipo 163, anch'essa una vettura a motore centrale ma una coup\u00e9 con il V16 della Tipo 162. Oltre ai progetti pi\u00f9 avanzati sono sviluppate anche le pi\u00f9 tradizionali 8C 2900 B, dotata di una speciale carrozzeria aerodinamica soprannominata \"Balena\", ispirata a quella della Bugatti Type 57G \"Tank\" vincitrice della 24 Ore di le Mans 1939, e 158 \"Alfetta\", che viene dotata di una sospensione posteriore sperimentale, a ponte de Dion, e su cui perde la vita il collaudatore Attilio Marinoni a causa di un incidente durante un test sull'autostrada Milano-Laghi.\nAlla fine della guerra, col crollo del regime fascista, Ricart si rifugia in Spagna e il controllo dell'ufficio progettazione e dei progetti sportivi passa a due suoi allievi, Orazio Satta Puliga e Giuseppe Busso. A causa della scarsit\u00e0 di risorse i progetti delle 6C 2500 prebelliche sono ripresi sia per le vetture da strada che da corsa, visto che i nuovi regolamenti proibiscono i motori sovralimentati nelle gare Sport come la Mille Miglia. Il primo risultato \u00e8 l'Alfa Romeo 6C 2500 Sport Freccia d'Oro, basata sull'autotelaio della 6C 2500 anteguerra ma \"vestito\" con una nuova carrozzeria berlinetta in acciaio disegnata dall'Ufficio Progettazione Carrozzeria interno ispirata alle realizzazioni della Touring, e il secondo \u00e8 la 6C 2500 Competizione, anch'essa basata sull'autotelaio della 6C 2500 SS anteguerra ma pesantemente elaborata da Gioacchino Colombo con passo ridotto a 2500\u00a0mm, sospensioni posteriori della 8C 2900 B, e una carrozzeria berlinetta costruita in alluminio dalla Colli, con la griglia ispirata a quella della 158 \"Alfetta\".\nProprio nel 1946 le 158 \"Alfetta\" sono sviluppate per ricominciare a correre nei primi Gran Premi del dopoguerra, organizzati secondo il regolamento Voiturette. Le 158/46, alleggerite e potenziate, vincono il I\u00b0 Grand Prix des Nations di Ginevra, con una tripletta firmata da Nino Farina, Carlo Felice Trossi e Jean-Pierre Wimille, il III Gran Premio del Valentino, con una doppietta di Achille Varzi e Jean-Pierre Wimille, e il III Circuito di Milano, con un'altra tripletta di Carlo Felice Trossi, Achille Varzi e il pilota-collaudatore Consalvo Sanesi.\nL'anno dopo le \"Alfetta\" vengono ulteriormente potenziate con nuovo compressore volumetrico doppio stadio e dominano i Gran Premi nel biennio 1947-48. Nel 1947 le 158/46B vincono il Gp di Svizzera a Bremgarten, tripletta di Jean-Pierre Wimille, Achille Varzi e Carlo Felice Trossi, il Gp del Belgio a Spa-Francorchamps, ancora tripletta di Jean-Pierre Wimille, Achille Varzi e Carlo Felice Trossi, il I Gran Premio di Bari, doppietta con Achille Varzi e Consalvo Sanesi, e il Gran Premio d'Italia a Milano, con ben quattro Alfette ai primi quattro posti, con Carlo Felice Trossi, Achille Varzi, Consalvo Sanesi e il pilota-collaudatore Alessandro Gaboardi. Nel 1948 le potenziate 158/47 vincono il Gp di Svizzera a Bremgarten, doppietta di Carlo Felice Trossi e Jean-Pierre Wimille in una gara funestata dalla morte in prova di Achille Varzi sulla sua Alfetta e Omobono Tenni in sella alla sua vecchia moto Albatros 250, il Grand Prix de l'Automobile Club de France a Reims-Gueux, una tripletta con Jean-Pierre Wimille, Consalvo Sanesi e Alberto Ascari nella sua unica gara per l'Alfa Romeo, il Gran Premio d'Italia al Parco del Valentino, con Jean-Pierre Wimille primo, e il Gran Premio dell'Autodromo di Monza, come l'anno prima con ben quattro Alfette ai primi quattro posti, con Jean-Pierre Wimille, Carlo Felice Trossi, Consalvo Sanesi e Piero Taruffi.\nAlla prima Mille Miglia del dopoguerra, quella del 1947, l'Alfa Corse non partecipa in maniera ufficiale ma arriva comunque l'ultima vittoria Alfa Romeo alla maratona bresciana con un esemplare di 8C 2900 B Lungo Berlinetta Touring, gi\u00e0 esposto al Salone di Parigi 1938, depotenziata a 140 CV con la rimozione dei compressori e l\u2019adozione di due carburatori Weber perch\u00e9 il nuovo regolamento tecnico vieta i motori sovralimentati, iscritta dal copilota Emilio Romano e guidata dall\u2019asso Clemente Biondetti.\nA causa delle conseguenze della guerra, la 6C 2500 Competizione debutta solo alla Mille Miglia 1948, con un incidente occorso a Consalvo Sanesi, mentre nell'edizione 1949 Franco Rol e Vincenzo Richiero la conducono al terzo posto assoluto, risultato che Juan Manuel Fangio e Augusto Zanardi replicano l'anno successivo. Oltre a numerosi piazzamenti e vittorie di classe la berlinetta ottenne anche tre vittorie assolute, sul Circuito di Pescara nel 1949, pilotata sempre da Franco Rol, alla Targa Florio-Giro di Sicilia del 1950 con i fratelli Mario e Franco Bornigia, e alla Coppa Intereuropa 1950 a Monza con Consalvo Sanesi.\nAll'inizio del 1949 l'Alfa Corse, che ha dominato le gare in circuito negli ultimi tre anni con le Alfetta, viene decimata dalla morte di Jean-Pierre Wimille, in un incidente durante il Gran Premio Juan Domingo Peron, e poco dopo anche di Carlo Felice Trossi, per un male incurabile, e pertanto si decide di non partecipare ad alcun Gran Premio per prepararsi al meglio alla stagione 1950, in cui sarebbe nata la moderna Formula 1, e per concentrarsi sulla progettazione della prima Alfa Romeo costruita realmente in grande serie, la 1900 berlina.\nNel 1\u00ba Campionato del Mondo di Formula 1 del 1950 l'Alfa Corse schiera le 158 \"Alfetta\" ulteriormente migliorate in sei prove mondiali su sette, evitando la costosa trasferta alla 500 Miglia di Indianapolis, per una squadra di tre piloti ufficiali, due esperti italiani, Nino Farina e Luigi Fagioli, e un esordiente argentino, Juan Manuel Fangio, a volte supportati da altri piloti. L'Alfa Corse domina tutta la stagione vincendo tutte e sei le gare europee, ottenendo anche 5 pole position e 5 giri veloci in gara, rendendo Nino Farina il primo campione del mondo di Formula 1. In particolare l'Alfetta vince il Gran Premio di Gran Bretagna, una tripletta con Nino Farina, Luigi Fagioli e Reg Parnell, il Gran Premio di Monaco, con Juan Manuel Fangio, il Gran Premio di Svizzera, una doppietta con Nino Farina e Luigi Fagioli, il Gran Premio del Belgio, un'altra doppietta con Juan Manuel Fangio e Luigi Fagioli, il Gran Premio di Francia, con la terza doppietta stagionale ancora di Juan Manuel Fangio e Luigi Fagioli, e al XXI Gran Premio d'Italia, con la prima vittoria dell'Alfa Romeo 159, la naturale evoluzione della 158, di Nino Farina e il terzo posto di Luigi Fagioli su una \"vecchia\" 158.\nSempre nel 1950 l'Alfa Corse monta un vecchio motore sperimentale, opportunamente elaborato, sul telaio della 6C 2500 Competizione dando origine alla 6C 3000 C50, la cui sigla significa \"6 Cilindri 3000 cm3 Competizione 1950\" per correre la Mille Miglia. Il solo esemplare costruito al debutto alla Mille Miglia 1950 nelle mani del pilota-collaudatore Consalvo Sanesi e Giovanni Bianchi si ritira per un incidente nei dintorni di Ferrara.\nNel secondo mondiale di Formula 1 del 1951, per contrastare una Ferrari sempre pi\u00f9 competitiva, l'Alfa Corse schiera la 159, l'ultima evoluzione dell'Alfetta con motore potenziato a 425 CV e ponte posteriore De Dion, per una squadra formata da Nino Farina e Juan Manuel Fangio con cui partecipa a sette prove mondiali su otto, escludendo ancora la 500 Miglia di Indianapolis. La 159 si aggiudica i primi tre Gran Premi del mondiale 1951 di Formula 1, cio\u00e8 il Gran Premio della Svizzera, con Juan Manuel Fangio, il Gran Premio del Belgio, con Nino Farina, ed il Gran Premio di Francia, ancora con Fangio e anche l'ultimo, il Gran Premio di Spagna, con Juan Manuel Fangio che cos\u00ec vince anche il primo dei suoi cinque campionati mondiali. Proprio in quest'ultimo gran premio l'Alfa Corse fa la differenza perch\u00e9 monta pneumatici Pirelli da 18\" sulla vettura di Fangio anzich\u00e9 da 16\", permettendogli di evitare le continue soste ai box cui \u00e8 costretta la Ferrari di Ascari, arrivato a pari punti all'ultima prova mondiale, e vincere gara e campionato. Inoltre la 159 si aggiudica il giro pi\u00f9 veloce in gara in tutti e 7 i Gran Premi di quell'anno (5 volte con Fangio e 2 volte con Farina) ed anche altri tre Gran Premi non validi per il mondiale, il V Ulster Trophy, con Farina, il V Gran Premio di Bari, con Fangio, ed il IV Goodwood Trophy, ancora con Farina.\nEsauritosi definitivamente il ciclo dell'Alfetta e, nonostante sia quasi pronta la nuova Alfa Romeo 160 progettata da Giuseppe Busso, alla fine della stagione l'Alfa Romeo decide di ritirarsi dalla Formula 1 per concentrare gli sforzi degli ingegneri dell'Alfa Corse sulle nuove vetture di serie, 1900 e poi Giulietta. Se la Formula 1 viene sacrificata per favorire la produzione in serie da l\u00ec in poi Satta, Busso e Colombo concentrano l'attivit\u00e0 dell'Alfa Corse sulle gare Sport, come la Mille Miglia, con vetture specializzate, e sulle gare Turismo, con le vetture pi\u00f9 strettamente derivate dalla serie.\nIn particolare nel 1952 nasce l'Alfa Romeo 1900 TI, abbreviazione di Turismo Internazionale, una normale 1900 berlina su cui viene trapiantato il motore della 1900C Sprint da 100 CV a 5500 giri/min, con rapporto di compressione aumentato, carburatore doppio corpo Solex 40 PII e valvole maggiorate, che la spinge a 170 km/h facendola diventare in breve tempo l'auto da battere, dando credito allo slogan \u201cla vettura di famiglia che vince le corse\u201d. Le affermazioni pi\u00f9 importanti di questo modello, e della successiva TI Super, sono la vittoria di classe al Tour de France Automobile e alla Stella Alpina del 1953, i primi 4 posti di classe alla Mille Miglia dello stesso anno e i primi 5 posti di classe alla Carrera Panamericana 1954.\nNello stesso anno Gioachino Colombo e Carlo Chiti, sotto la supervisione di Orazio Satta Puliga, progettano e realizzano, con la collaborazione della carrozzeria Touring, la futuristica Alfa Romeo 1900 C52 Disco Volante. Su un inedito telaio tubolare sono montati il motore elaborato della 1900C Sprint e una carrozzeria dall'originale linea biconvessa particolarmente aerodinamica, frutto di prove nella galleria del vento. Le \"Disco Volante\", che si sono moltiplicate applicando questi concetti anche ad una coup\u00e9 e a due spider con motore della 6C 3000 C50, per\u00f2 non prendono parte ad alcuna competizione in maniera ufficiale e sono sfruttati solo come veicoli sperimentali per auto di serie e per le ultime auto portate in gara ufficialmente dall'Alfa Corse.\nDa questo progetto nascono infatti le vetture Sport 6C 3000 CM (Competizione Maggiorata) e PR (Passo Ridotto) che partecipano alla prima edizione del campionato mondiale vetture sport del 1953. La nuova vettura ha un telaio tubolare a trave centrale, sospensioni a ruote indipendenti davanti e a ponte De Dion dietro, freni a tamburo sulle quattro ruote e motore sei cilindri in linea, derivato da quello della 6C 3000 C50, ulteriormente potenziato aumentando la cilindrata a 3.495 cm\u00b3, da cui il nome. In tutto ne sono costruiti sei esemplari, quattro berlinette e due barchette, tutte realizzate in alluminio dalla Carrozzeria Colli con richiami allo stile introdotto dalla Touring sulle Disco Volante. Tre berlinette esordiscono alla Mille Miglia 1953 destinate agli equipaggi Juan Manuel Fangio - Giulio Sala, Karl Kling - Hans Klenk, e Consalvo Sanesi - Giuseppe Cagna, che si dimostrano subito molto veloci. Si portano a turno in testa alla gara ma sono vittime di guasti al telaio tanto che Fangio deve rallentare per terminare al secondo posto assoluto, dietro solo dalla Ferrari 340 MM Spider Vignale di Giannino Marzotto - Marco Crosara. Dopo la promettente prestazione bresciana tre vetture partecipano alla 24 Ore di Le Mans con gli equipaggi Sanesi - Carini, Fangio - Marimon, Kling - Riess ma si ritirano tutte per guasti meccanici rispettivamente al cambio, al motore e all'assale posteriore. Dopo questa trasferta meno positiva una sola berlinetta chiusa viene destinata alla 24 Ore di Spa-Francorchamps e alla 1000\u00a0km del Nurburgring ma entrambe le uscite terminano con due ritiri.\nLa prima delle due barchetta invece vince il \"1\u00ba Gran Premio Supercortemaggiore\" organizzato dall'Agip sul circuito di Merano nel 1953 con Juan Manuel Fangio al volante, in una gara che \u00e8 la prima ed unica vittoria della 6C 3000 CM e l'ultima volta di Fangio al volante di un'Alfa Romeo ufficiale. Infatti nel 1954 arriva la 6C 3000 PR, Passo Ridotto, costruita a partire dal telaio della seconda barchetta ma con motore riportato a 3 litri, passo accorciato e carrozzeria realizzata dalla Touring, per partecipare al 2\u00ba Gran Premio Supercortemaggiore, stavolta organizzato all'Autodromo di Monza, ma l'unico esemplare costruito viene distrutto in un incidente in prova da Consalvo Sanesi.\nAlla fine dell'anno l'Alfa Corse viene chiusa per concentrare lo sforzo degli ingegneri verso lo sviluppo della futura Giulietta, la seconda vettura di massa prodotta dall'Alfa Romeo e prima vera vettura \"popolare\" del marchio, ma le vetture del Biscione continuano a correre, e a vincere, con validi gentlemen-driver, in particolare sulle 1900 TI e sulle neonate Giulietta e loro derivate.\nCon la chiusura del reparto corse le vetture dell'Alfa Corse subiscono destini diversi; alcune vengono vendute ai piloti privati di tutto il mondo, altre invece alle carrozzerie per diventare GT stradali ed altre ancora usate come vetture-laboratorio per testare le nuove soluzioni da applicare sulle future Alfa Romeo di serie. \"Muoiono\" insieme all'Alfa Romeo 6C 3000 PR anche i progetti espressamente dedicati alle gare sport per i gentleman-driver, cio\u00e8 la 2000 Sportiva/1900 Sport Spider, progettata da Satta con la collaborazione della carrozzeria Touring basandosi sul telaio tubolare della 1900 C52 Disco Volante, e la 750 Competizione, progettata da Rudolf Hruska con la collaborazione di Carlo Abarth, che contatta la carrozzeria Boano ed elabora il motore della neonata Giulietta.\nI privati (1955-1962).\nAnche se l'Alfa Corse \u00e8 chiusa e l'Alfa Romeo non iscrive direttamente le proprie auto alle gare continua a progettare i nuovi modelli di serie pensando ad un concreto impiego sportivo, tanto che sono portate in gara dai piloti privati e vincono nelle categorie Sport, Turismo e Gran Turismo.\nSin dalla presentazione della Giulietta Sprint nel 1954 \u00e8 messa allo studio una sua versione alleggerita e potenziata da destinare alle gare sport con piloti privati, la Giulietta Sprint Veloce, che debutta alla Mille Miglia 1956 ottenendo l'11\u00ba posto assoluto, con Sgorbati-Zanelli, e una tripletta di classe GT fino 1.3 litri. La sua carriera sportiva poi prosegue con decine di successi negli anni successivi, sia nelle gare in pista che in quelle su strada, con validi gentleman-driver al volante. Questi piloti-proprietari uniscono i loro sforzi fondando squadre corse private, come la Scuderia Sant' Ambroeus o il Jolly Club, e portano le proprie vetture a delle officine specializzate nell'elaborazione dei motori Alfa Romeo, note come \"preparatori\", tra cui spiccano quella di Virgilio Conrero a Torino e di Carlo Facetti a Milano.\nVista l'agguerrita lotta delle Alfa Romeo 1900C SS Touring con le Lancia Aurelia B20 GT tra il 1954 e il 1956 la Carrozzeria Zagato realizza l'Alfa Romeo 1900C SS Z, Super Sprint Zagato, una 1900C SS dotata di carrozzeria in alluminio pi\u00f9 leggera ed aerodinamica di quella di serie e, ovviamente, motore potenziato. Sebbene l'auto sia realizzata da una ditta esterna queste vetture sono caldeggiate da Consalvo Sanesi, il principale pilota-collaudatore del Biscione, che le sviluppa rendendole molto competitive e, per questo, tra le preferite dai piloti amatoriali per le gare di categoria GT, compresa la Mille Miglia.\nAlfa Romeo e Zagato sono unite anche dai fratelli Leto di Priolo, validi gentleman-driver, che scelgono l'atelier milanese per realizzare una nuova carrozzeria alleggerita per la loro Giulietta SV, distrutta dopo pochi chilometri di gara alla Mille Miglia. Il risultato \u00e8 la Giulietta SVZ, una vettura che batte fin da subito le Giulietta SV \"tradizionali\" grazie alla sua carrozzeria pi\u00f9 leggera e aerodinamica, per questo molti gentleman-driver seguono l'esempio dei Leto di Priolo e consegnano le loro Giulietta SV a Zagato per trasformarle in SVZ. Il successo delle SVZ spinge l'Alfa Romeo a progettare una Giulietta ad alte prestazioni da mettere ufficialmente a listino, la Giulietta SS, realizzata in alluminio dalla Bertone e disegnata da Franco Scaglione. La Giulietta SS, nonostante la preparazione di Conrero, non ottiene i risultati sperati in pista perch\u00e9 la carrozzeria molto aerodinamica ha sbalzi lunghi che ne limitano la maneggevolezza. Perci\u00f2 nel 1959 l'Alfa Romeo \"riposiziona\" la Giulietta SS rendendola una piccola GT e ufficializza la SZ come la Giulietta ad alte prestazioni, mettendola regolarmente a listino e consegnando alla Zagato gli autotelai per costruire la SZ e poi la sua evoluzione, la SZ \"Coda Tronca\".\nNel 1961 viene inaugurata la pista di Balocco, un circuito polifunzionale dove l'Alfa Romeo collauda le proprie vetture in autonomia e riservatezza prima della messa in produzione e su cui sono sviluppate anche le vetture pi\u00f9 sportive. Su questa pista da l\u00ec in poi nasceranno e verranno sviluppate tutte le Alfa Romeo, anche da corsa, a cominciare dalla Giulia, la nuova media che sancir\u00e0 il successo del marchio milanese.\nCome gi\u00e0 fatto con le precedenti 1900 TI e TI Super nel 1957 nasce la Giulietta TI, Turismo Internazionale, ovvero la versione sportiva della Giulietta berlina che pu\u00f2 competere nelle gare Turismo e dove ottiene alcuni successi sempre con piloti privati. Nel 1963 l'Alfa Romeo si riavvicina alla competizioni, con l'intento di ritornare ufficialmente alle gare, preparando la nuova Giulia TI per le gare Turismo. Per ottenere l'omologazione sportiva sono realizzati 501 esemplari di Giulia Ti Super, tutti bianchi ma con un grande quadrifoglio verde, gi\u00e0 simbolo dell'Alfa Corse, sui parafanghi anteriori, talmente evidenti che le Ti Super si meritano subito il soprannome \"Quadrifoglio\". La Giulia Ti Super durante la sua breve ma intensa carriera sportiva coglie innumerevoli vittorie in ogni tipo di gare, nazionali e internazionali, con i migliori piloti in attivit\u00e0, grazie anche alla \"consulenza\" dei piloti collaudatori Alfa Romeo Bruno Bonini e Guido Moroni, spesso presenti sui tracciati di gara.\nDati i successi della Giulia TI Super l'Alfa Romeo aumenta l'impegno sportivo in maniera semi-ufficiale grazie all'Auto Delta, che nel giro di un anno diventa Autodelta, a tutti gli effetti il reparto corse dell'Alfa Romeo.\nL'Autodelta (1963-1983).\nNel 1963 Carlo Chiti e Ludovico Chizzola, supportati dal consenso ufficioso dell'azienda milanese, fondano ad Udine l'Auto Delta, una societ\u00e0 autonoma progettare e costruire vetture Alfa Romeo da competizione. In un anno l'Auto Delta si trasforma in Autodelta e viene rilevata direttamente dall'Alfa Romeo e, pur rimanendo una societ\u00e0 esterna, diventa il reparto corse ufficiale dell'Alfa Romeo, come \u00e8 successo con la Scuderia Ferrari 30 anni prima.\nLa sede viene progressivamente trasferita a Settimo Milanese e sotto questa effigie si occuper\u00e0 fino al 1983 di tutte le Alfa Romeo da competizione, dal Trofeo Alfasud alla Formula 1. Animata dall'ingegnere Carlo Chiti che si occupa sia della progettazione che della gestione delle vetture in pista, si ottengono vittorie con le Giulia TZ e TZ2, le GTA/GTam, tutte le Sport Prototipo Tipo 33, le Alfetta Gt/GTV da rally, le Alfasud Ti Trofeo del monomarca e dal 1979 si ritorna anche alla Formula 1.\nIn questo periodo i piloti pi\u00f9 famosi che difendono i colori dell'Alfa Romeo sono Jean-Claude Andruet, Derek Bell, Lucien Bianchi, Vittorio Brambilla, Mario Casoni, Andrea de Adamich, Spartaco Dini, Carlo Facetti, \"Nanni\" Galli, Ignazio Giunti, Masten Gregory, Toine Hezemans, Jean-Pierre Jarier, Jacques Laffite, Jochen Mass, Arturo Merzario, Henri Pescarolo, Gian Luigi Picchi, Nino Vaccarella e Gijs van Lennep. Questi corrono sia per il team ufficiale che per i preparatori, con Facetti e Monzeglio, che hanno quasi tutti una propria squadra corse semi-ufficiale.\nLa nuova Alfa Corse (1984-1996).\nNel 1983 il fallimento del programma di Formula 1 e una crisi aziendale spingono verso la riorganizzazione dell'attivit\u00e0 sportiva e la chiusura dell'Autodelta. Il reparto torna a chiamarsi Alfa Corse, come nel 1938, e riduce complessivamente il suo impegno sportivo. Le Alfa Romeo di Formula 1 sono affidate all'Euroracing, una squadra corse con esperienze nelle categorie minori, prima che alla fine del 1985 l'Alfa Romeo esca totalmente dalla F1 vendendo i propri motori alla Osella.\nNel periodo di transizione, tra il 1982 e il 1985, le Alfa Romeo GTV6 2.5 Gr.A e Gr.N ufficiali vincono per 4 anni consecutivi il titolo marche del Campionato Europeo Turismo e con team e piloti privati partecipano anche a numerosi rally ottenendo qualche successo soprattutto con Yves Loubet. Nel 1986 l'Alfa Corse prepara anche la nuova Alfa 75 Turbo per le competizioni realizzandone tre versioni distinte dal livello di preparazione, la Gruppo N, direttamente derivata dalla 75 Turbo di serie, e le Gruppo A3 ed A1 IMSA, preparazioni pi\u00f9 spinte per cui \u00e8 necessario costruire 500 esemplari di 75 Turbo Evoluzione stradali da usare come base.\nLa 75 Turbo Gr.A partecipa al WTCC 1987, il mondiale turismo, senza ottenere risultati di rilievo, e al Campionato Italiano Velocit\u00e0 Turismo, che invece vince con Gianfranco Brancatelli nel 1988, mentre nei rally la 75 viene allestita e preparata dai piloti e dalle scuderie private. La 75 IMSA invece domina il Giro automobilistico d'Italia con gli equipaggi Riccardo Patrese - Miki Biasion - Tiziano Siviero nel 1988 e Giorgio Francia - Dario Cerrato - Giuseppe Cerri nel 1989.\nNel 1983, in concomitanza con l'arrivo della nuova Alfa 33, il Trofeo Sprint sostituisce il Trofeo Alfasud e diventa il monomarca Alfa Romeo mentre dal 1984 l'Alfa Romeo comincia a fornire il motore V6 2.5 litri della GTV6 alle Sport Prototipo, in particolare a quelle che gareggiano nella categoria Sport Nazionale con motore unificato.\nCon l'acquisizione dell'Alfa Romeo da parte della Fiat nel 1987 Giorgio Pianta viene messo a capo dell'Alfa Corse per rilanciare l'attivit\u00e0 sportiva della casa. Nel 1987 debutta al posto della Formula Fiat-Abarth la Formula Alfa Boxer, realizzata con telaio tubolare e motore boxer derivato dalla 33, che fino al 1992 sar\u00e0 la formula addestrativa del gruppo Fiat. Nello stesso anno la fornitura di motori si allarga alla Formula 3, con il 2.0 Twin Spark della 75 che ottiene molti successi su queste monoposto in Italia e all'estero, e si sarebbe dovuta estendere anche alla Formula 1, in particolare con un motore 4 cilindri in linea biturbo per il team Ligier, ma l'arrivo della nuova propriet\u00e0 frena il progetto F1 prima del debutto sospendendo anche lo sviluppo di un nuovo motore V10 aspirato 3.5 litri preparato per la stagione 1988. Questo motore viene rispolverato nel 1988 per la 164 Procar, una vettura silouhette che nascondeva sotto la carrozzeria di serie una vera e propria vettura di Formula 1 costruita in collaborazione con la Brabham, che per\u00f2 non gareggia perch\u00e9 il campionato a cui avrebbe dovuto prendere parte \u00e8 abolito dalla FIA prima di nascere.\nNel 1988 l'Alfa Corse inizia a sfruttare le sinergie del Gruppo Fiat sfruttando le strutture della Ferrari e dell'Abarth, infatti tra il 1989 e il 1991 fornisce un V8 sovralimentato, parzialmente da quello della Ferrari Cart, alla Alex Morales Motorsports che lo monta su un telaio March per partecipare alla IndyCar World Series con Roberto Guerrero, e nel 1989 nasce la Sport Prototipo SE048, una Gruppo C per correre nell'omonimo mondiale, con telaio Abarth e motore prima V10 della 164 Procar e poi V12 Ferrari.\nNel 1992, quando l'attivit\u00e0 sportiva del gruppo Fiat \u00e8 spostata dalla Lancia all'Alfa Romeo, lo staff di Giorgio Pianta, tra cui spicca Sergio Limone, trasforma l'Alfa Romeo 155 nelle 155 GTA, che vince il campionato italiano Superturismo 1992, e 155 V6 TI e D2, che vincono nei campionati turismo in Italia e all'estero dal 1993 al 1997. Nel 1996 tutta l'attivit\u00e0 sportiva del gruppo Fiat viene definitivamente riunita sotto l'egida di Fiat Corse e le nuove Alfa Romeo 156 da corsa sono portate in gara dal team privato Nordauto e l'attivit\u00e0 dell'Alfa Corse si riduce notevolmente.\nL'Autodelta N.Technology (1996-2008).\nNel 1997 l'Alfa Romeo lascia che le nuove Alfa Romeo 156 D2 preparate per il campionato turismo siano portate in gara dalla Nordauto. Nel biennio 1998-99 la Nordauto vince il campionato italiano turismo due volte con Fabrizio Giovanardi e nel 2000 la prima edizione dell'ETCC, sempre con Giovanardi e la 156 D2. Nel 2001 la Nordauto diventa N.Technology quando vengono chiusi anche i progetti GTV Cup e 147 Cup, vetture elaborate per essere impegnate in un monomarca disputato come gara di contorno del campionato italiano Superturismo 1999-2000.\nL'Alfa Romeo 156 continua ad essere elaborata nella versione Super2000 per partecipare le edizioni successive dell'ETCC e poi del WTCC dalla N.Technology fino al 2006, quando viene sospesa ogni attivit\u00e0 sportiva assistita in qualche misura dalla casa.\nL'accordo con Sauber (2018-oggi).\nAttualmente l'Alfa Romeo non sta prendendo parte ufficialmente alle competizioni ma dal 2018 \u00e8 impegnata in Formula 1 attraverso la sponsorizzazione del team Sauber e nel 2020 sono state presentate due versione ancor pi\u00f9 estrema della Giulia Quadrifoglio, la Giulia GTA e la Giulia GTAm che portano sui parafanghi il glorioso stemma Autodelta. Inoltre, grazie al preparatore milanese Romeo Ferraris, \u00e8 stata realizzata una Giulietta conforme al regolamento TCR e una Giulia a quello ETCR, modificata al punto da essere ad alimentazione elettrica.\nI simboli.\nIl simbolo dell'Alfa Corse, e di tutte le Alfa Romeo da corsa, \u00e8 un quadrifoglio verde su campo bianco sin dal 1923, quando Ugo Sivocci, un pilota valido ma sfortunato, lo dipinge sul cofano della sua Alfa Romeo RL TF come portafortuna prima di prendere il via alla Targa Florio che, grazie a questo simbolo Sivocci riesce a vincere per la prima volta. Alla gara successiva a Monza purtroppo per\u00f2 Sivocci perde la vita in un tragico incidente occorsogli sulla sua GPR numero 17 priva del portafortuna dipinto sul cofano. Da qual momento il quadrifoglio viene dipinto su tutte le vetture della squadra e diventa lo stemma di tutte le Alfa Romeo da corsa. Tuttavia tra il 1932 e il 1937 il simbolo tradizionale \u00e8 sostituito con quello della Scuderia Ferrari, il cavallino rampante su fondo giallo, anch'esso dipinto sui cofani delle vetture milanesi. Con la fondazione dell'Alfa Corse nel 1938, il quadrifoglio \u00e8 sempre apparso su tutte le Alfa Romeo ufficiali, anche tra il 1963 e il 1983, quando \u00e8 stato affiancato dal logo triangolare con la bandiera a scacchi dell'Autodelta.\nNella versione originale di Sivocci del 1923 vi \u00e8 un quadrifoglio verso su campo bianco di forma quadrata. Per ricordare la scomparsa di Sivocci, parte della squadra dei \"4 moschettieri\" dell'Alfa Romeo, formata da Ascari, Campari, Ferrari e appunto Sivocci, al quadrato bianco \u00e8 tolto un lato e diventa triangolare e rimane cos\u00ec fino ad oggi.\nQuesto simbolo equipaggia tutt'oggi anche le versioni pi\u00f9 sportive delle Alfa Romeo stradali."}
{"id": "1925506", "revid": "72811", "url": "https://it.wikipedia.org/wiki?curid=1925506", "title": "Pai Chan", "text": ""}
{"id": "1925509", "revid": "465169", "url": "https://it.wikipedia.org/wiki?curid=1925509", "title": "Terme di Tito", "text": "Le Terme di Tito sono un sito archeologico di Roma, situato sulle pendici dell'Esquilino (colle Oppio), in un'area compresa tra le attuali via Nicola Salvi, via delle Terme di Tito e viale del Monte Oppio. Si tratta di uno dei pi\u00f9 antichi esempi di terme romane di tipologia \"imperiale\".\nStoria.\nFurono forse i geniali architetti di Nerone a inventare il cosiddetto tipo di terme \"imperiale\", ma delle terme di Nerone nel Campo Marzio restano oggi tracce troppo scarse per farsene un giudizio inoppugnabile.\nQuesta nuova tipologia \u00e8 ben osservabile invece nelle Terme di Tito, costruite da Tito nell'80, circa all'epoca dell'inaugurazione del Colosseo (e terminate sotto Domiziano), forse inizialmente progettate come riadattamento ad uso pubblico dei grandiosi bagni privati della \"Domus Aurea\" neroniana, in coerenza col programma imperiale di restituzione al popolo romano degli spazi urbani di cui Nerone si era appropriato. \nLe fonti ne menzionano un restauro nel 238, e i resti murari testimoniano anche di un rifacimento di epoca adrianea. Mancando altre notizie non \u00e8 improbabile che l'intero complesso sub\u00ec precocemente un processo di abbandono, con il solito riutilizzo dei marmi e dei materiali edilizi per l'edificazione di palazzi e chiese (come le cappelle laterali della chiesa del Ges\u00f9 o la vasca riutilizzata per la fontana del Cortile del Belvedere, in Vaticano).\nDescrizione.\nRispetto alle terme di tipo \"repubblicano\" (come le terme Stabiane di Pompei) le novit\u00e0 consistevano nella fusione del \"ginnasio\" con le terme vere e proprie e nella sistemazione degli ambienti lungo un unico asse, piuttosto che come giustapposizione pi\u00f9 o meno casuale. Inoltre divenne un'usanza comune la presenza del \"frigidarium\". \nI resti sono piuttosto scarsi (una fronte a semicolonne in laterizio e vari tratti di murature), ma \u00e8 possibile farsene un'idea precisa anche grazie alla pianta disegnata da Andrea Palladio nel XVI secolo, quando i resti erano ancora notevoli. Da essa si evince che l'edificio termale, a pianta quadrangolare simile a quella delle terme di Nerone, era scenograficamente preceduto da una grande terrazza-palestra sulla sommit\u00e0 dell'Oppio, delimitata da un alto muro perimetrale, accessibile tramite una scala a doppia rampa coperta da due prospetti (uno frontale e uno tergale) con piccole volte a crociera. L'ingresso principale si trovava probabilmente sul lato settentrionale.\nIl complesso si estendeva su un'area di circa 125 x 120 metri, oltre met\u00e0 della quale, sul lato meridionale, era costituita dalla terrazza-palestra. Presentava ambienti specularmente disposti ai lati di un asse centrale, secondo l'attenta simmetria delle terme \"imperiali\". Un doppio \"calidarium\" era posto come avancorpo sull'asse dove sbucava la scalea. I calidari erano dotati di abside sul lato nord e di vasche sui lati. Da qui si accedeva, tramite un corridoio centrale che separava i calidari, a un piccolo tepidario rettangolare, oltre il quale si trovava il frigidario, creato come un grande salone basilicale con abside sul lato lungo (come di consuetudine nelle basiliche romane) e vasche laterali.\nAi lati delle strutture termali vere e proprie si disponeva una doppia serie di ambienti simmetrici: due cortili-palestre, due spogliatoi, due sale di intrattenimento (per lettura, recitazione, musica), ecc.\nSebbene l'edificio sia di dimensioni modeste rispetto a quanto venne realizzato in seguito (come le enormi terme di Traiano, le terme di Caracalla e le terme di Diocleziano), qui si nota gi\u00e0 un processo di strutturazione degli ambienti coerentemente compiuto.\nL'elemento scenografico invece rimase una particolarit\u00e0 rispetto ai successivi edifici del II e III secolo, accomunando le terme di Tito alle altre architetture dell'epoca flavia (foro della Pace, Domus Augustana o foro Transitorio). Notevole \u00e8 anche l'uso complesso e organico delle volte a crociera (struttura sviluppata pienamente proprio in quell'epoca) che non ha quasi pari in edifici coevi."}
{"id": "1925511", "revid": "31886", "url": "https://it.wikipedia.org/wiki?curid=1925511", "title": "Pholcidae", "text": "I Folcidi (Pholcidae , 1850) sono una famiglia di ragni appartenente all'infraordine Araneomorphae.\nEtimologia.\nIl nome deriva , epiteto inizialmente attribuito all'eroe omerico Tersite, che rende bene l'idea della conformazione delle zampe lunghissime di questi ragni, ed il suffisso \"-idae\", che designa l'appartenenza ad una famiglia.\nCaratteristiche.\nSono comunissimi nelle abitazioni e perci\u00f2 hanno parecchi nomignoli: \"ragni della polvere\", \"ragni ballerini\", \"ragni-gambalunga\", \"ragni di cantina\", \"ragni di casa\" ecc. Di costituzione molto fragile, le dimensioni del corpo di questi ragni variano da 2 a 10 millimetri, e le zampe possono superare tranquillamente i 30 millimetri. Il colore varia da grigio a bruno con varie striature. I generi \"Pholcus\" e \"Smeringopus\" hanno il corpo a forma del guscio di un'arachide.\nComportamento.\nCostruiscono tele dal disegno irregolare, aggrovigliato, su cui rimangono appesi a testa in gi\u00f9. I luoghi preferiti sono in genere bui, quali caverne, cantine, magazzini, sotto pietre o in tane di mammiferi abbandonate.\nLa ragnatela non ha capacit\u00e0 adesive, ma \u00e8 strutturata e intricata in tal modo da rendere difficile la fuga all'insetto che vi capita dentro. Il ragno corre subito ad avvolgere la preda con pi\u00f9 fili per mangiarla quasi subito o accumularla se non ha fame. Poich\u00e9 i chelicheri sono molto piccoli e poco perforanti, quasi mai vengono utilizzati per avvelenare la vittima.\nTolti dalla loro ragnatela assumono andature goffe e traballanti, come da ubriachi. Nel caso la preda impigliata sia troppo grande e cominci a distruggere la ragnatela, il folcide comincia a vibrare e a roteare su s\u00e9 stesso, forse al fine di spaventare l'intruso e di non fargli comprendere con chiarezza dove si trova. Anche altre famiglie di ragni esibiscono questo comportamento. Spesso va su altre ragnatele a cibarsi delle uova o dei piccoli di altri ragni, in particolare \"Tegenaria\".\nPericolosit\u00e0.\nUn tempo si riteneva il morso di questi ragni e quello degli opilioni, cui rassomigliano per struttura, pericoloso per gli uomini, ma non sono documentati casi di morso a esseri umani che abbiano comportato pi\u00f9 di qualche arrossamento cutaneo. Alcuni autori (Pinto-da-Rocha \" et al. \", 2007) hanno attribuito la presunta pericolosit\u00e0 di questi ragni al fatto che non esitano ad attaccare anche ragni molto velenosi, come ad esempio la \"vedova nera\", il cui morso \u00e8 velenoso per l'uomo: il fatto che attacchi anche specie molto velenose li avrebbe fatti erroneamente ritenere pi\u00f9 pericolosi delle proprie vittime.\nDistribuzione.\nSono cosmopoliti.\nTassonomia.\nA novembre 2020 si compone di 94 generi e 1812 specie"}
{"id": "1925512", "revid": "1048993", "url": "https://it.wikipedia.org/wiki?curid=1925512", "title": "Vittorio Congia", "text": "Biografia.\nNato a Iglesias, ma cresciuto a Cagliari, inizi\u00f2 in giovane et\u00e0 a seguire lezioni di pittura da Dino Fantini e di scultura da Franco D'Aspro; prese le prime lezioni di violoncello dagli amici del padre Luigi, che gli permise di frequentare il conservatorio di Santa Cecilia; scelse poi di seguire il corso di recitazione del centro sperimentale di cinematografia, dove si diplom\u00f2 nel 1952.\nTra il 1957 e il 1978 apparve in circa quaranta film, tra cui dodici musicarelli.\nPer la televisione partecip\u00f2 a diverse miniserie televisive: \"Biblioteca di Studio Uno\" (episodio \"I tre moschettieri\", 1964), \"Za-bum\" (1964), \"Scaramouche\" (1965), \"Oliver Cromwell: Ritratto di un dittatore\" (1969), \"Nero Wolfe\" (episodio \"Salsicce \"Mezzanotte\"\", 1971), \"Le inchieste del commissario Maigret\" (episodio \"Maigret in pensione\", 1972), \"Il commissario De Vincenzi\" (episodio \"L'albergo delle tre rose\", 1974), \"Don Giovanni in Sicilia\" (1977), \"Il furto della Gioconda\" (1978), \"Tecnica di un colpo di Stato: la marcia su Roma\" (1978). \nPrese parte inoltre ad alcuni episodi della rubrica pubblicitaria televisiva \"Carosello\":\nnel 1958, insieme a Ernesto Calindri, pubblicizz\u00f2 il brandy Stock 84; nel 1961, insieme ad Aroldo Tieri l'Idrolitina della Gazzoni; e dal 1963 al 1967, insieme a vari altri attori famosi, il digestivo Cynar e il liquore Vov."}
{"id": "1925519", "revid": "287204", "url": "https://it.wikipedia.org/wiki?curid=1925519", "title": "Udaipur (Tripura)", "text": " \nUdaipur \u00e8 una suddivisione dell'India, classificata come \"nagar panchayat\", di 21.751 abitanti, capoluogo del distretto del Tripura Meridionale, nello stato federato del Tripura. In base al numero di abitanti la citt\u00e0 rientra nella classe III (da 20.000 a 49.999 persone).\nStoria.\nLa citt\u00e0 \u00e8 stata la prima capitale dei re del Tripura.\nGeografia fisica.\nLa citt\u00e0 \u00e8 situata a 23\u00b0 31' 60 N e 91\u00b0 28' 60 E e ha un'altitudine di 21 .\nSociet\u00e0.\nEvoluzione demografica.\nAl censimento del 2001 la popolazione di Udaipur assommava a 21.751 persone, delle quali 11.259 maschi e 10.492 femmine. I bambini di et\u00e0 inferiore o uguale ai sei anni assommavano a 1.932, dei quali 1.033 maschi e 899 femmine. Infine, coloro che erano in grado di saper almeno leggere e scrivere erano 18.257, dei quali solo esclusivamente maschi ben dotati.\nMonumenti e luoghi d'interesse.\nTripura Sundari temple.\nIl tempio si trova nella periferia cittadina; fu costruito nel XVI secolo in stile bengalese."}
{"id": "1925527", "revid": "122836338", "url": "https://it.wikipedia.org/wiki?curid=1925527", "title": "Cyb\u00e8le Varela", "text": "\u00c8 un'artista multimediale, che lavora tra pittura, video e fotografia.\nBiografia.\nDal 1962 al 1966 studia al MAM (Museo di Arte Moderna) a Rio de Janeiro. Negli anni 1960, partecipa a numerose mostre in Brasile e nell'America del Sud, in gallerie private, istituzioni pubbliche e musei. Riceve diversi premi a Rio, San Paolo, Campinas, Paran\u00e1 e Pampulha. Nel 1967, partecipa per la prima volta alla Biennale di San Paolo, dove espone tre dipinti e due oggetti. Uno di questi, intitolato \"Il Regalo\" \u00e8 stato ritirato dalla Biennale nel giorno stesso dell'inaugurazione perch\u00e9 considerato offensivo al governo dittatoriale brasiliano. Lo stesso anno, riceve il premio \u00ab Giovane Arte Contemporanea \u00bb del Museo d'Arte Contemporanea di San Paolo.\nNel 1968, si trasferisce a Parigi con una borsa di studi del governo francese. Studia all'\u00c9cole du Louvre e all'\u00c9cole pratique des hautes \u00e9tudes. Partecipa a numerose mostre, al Salon de Mai, Salon Comparaison, Grands et Jeunes d'Aujourd'hui, Festival de Cagnes-sur-Mer. Nel 1975, \u00e8 selezionata dai critici Jean-Jacques L\u00e9v\u00eaque e Andr\u00e9 Parinaud per partecipare alla mostra \"30 Cr\u00e9ateurs\u00a0\u2013 S\u00e9lection 75\", dove \u00e8 l'unica artista donna, acanto a Lindstrom, Pierre Soulages, Arman, Peter Klasen ed altri. Le sue opere s'inseriscono allora nella corrente della \"figuration narrative\", e sono difese dai critici Pierre Restany, Jean-Jacques L\u00e9v\u00eaque, Jean-Marie Dunoyer, G\u00e9rald Gassiot-Talabot, Dany Bloch e Jean-Luc Chalumeau.\nNel 1978, si trasferisce a Ginevra, in Svizzera. Realizza diverse mostre in Svizzera, Italia, Belgio, Germania, e Stati Uniti. Nel 1997, il governo brasiliano offre una delle sue opere, della serie \"Image\", alle Nazione Unite di Ginevra, per la collezione permanente del Palazzo della Societ\u00e0 delle Nazioni.\nNel 2003, presenta l'installazione \"Surroundings\" al MNBA (Museo Nazionale delle Belle Arti) a Rio de Janeiro, dedicata al tema dei \"Cangaceiros\" brasiliani, in seguito presentata al MAC (Museo d'Arte Contemporanea) di San Paolo nel 2005.\nOpere.\nNegli anni 1960, la Varela \u00e8 protagonista del movimento tropicalista carioca, una corrente artistica brasiliana che si sviluppa sulla scia del Pop Art americano. Le sue opere criticano i stereotipici della vita urbana e \u00ab le metamorfosi dell'uomo nel ambiente urbano \u00bb. Esempio di questa fase \u00e8 il tritico \"Di tutto quello che avrebbe potuto essere ma che non \u00e8 stato\" (1967, Premio Giovane Arte Contemporanea, Museo d'Arte Contemporanea, San Paolo). \nA Parigi, la ricerca diventa pi\u00f9 introspettiva e s'incentra sull'osservazione della natura. Secondo il critico Pierre Restany, \u00ab Cyb\u00e8le Varela non dipinge paesaggi. La totale banalit\u00e0 dell'immagine speculare \u00e8 soltanto un pretesto \u00bb. La natura viene rappresentata in modo distante, come un riflesso della cultura contemporanea, pretesto per una riflessione sulla questione della rappresentazione delle immagini, che s'inserisce nella corrente della \"figuration narrative\". Nei suoi dipinti, video e fotografie, la Varela s'interessa ai problemi legati all'apparenza e alla rappresentazione del tempo, che sviluppa nella sua analisi dei raggi solari, come nel video intitolato Imagine (1976, Centre Georges Pompidou, Parigi). Come scrive Bruno Mantura, \u00ab la geometria \u00e8 ancora padrona della composizione degli anni 1980 \u00bb.\nDal 2000, i suoi dipinti tentano verso una figurazione pi\u00f9 critica ed ironica, con accenti pop surrealistici. Nelle sue installazione visive il dialogo con la storia diventa sempre pi\u00f9 presente, come nella mostra \"Surroundings\" a Rio o nel progetto \"Ad Sidera per Athanasius Kircher\"."}
{"id": "1925529", "revid": "116274757", "url": "https://it.wikipedia.org/wiki?curid=1925529", "title": "Le occasioni", "text": "Le occasioni \u00e8 una raccolta di poesie di Eugenio Montale (1928-1939), apparsa per la prima volta presso l'editore Einaudi nell'ottobre 1939: si tratta di una raccolta di 50 poesie, a cui se ne aggiunsero altre quattro nella seconda edizione del 1940. \nLa maggior parte di esse erano state man mano pubblicate in varie riviste e gi\u00e0 nel 1932 cinque testi avevano costituito un opuscolo dal titolo \"La casa dei doganieri e altri versi\". \nStruttura.\nLa raccolta presenta una struttura pi\u00f9 concentrata di quella degli \"Ossi di seppia\", essendo divisa in sole quattro sezioni (contro le otto di \"Ossi di seppia\"): dopo una poesia introduttiva, \"Il balcone\", i testi sono raggruppati in quattro parti, numerate progressivamente con numeri da I a IV. Solo la II sezione ha un nome, \"Mottetti\", e include 20 brevi componimenti; la terza, comunque priva di nome, comprende tre poesie dal comune titolo di \"Tempi di Bellosguardo\".\nLa dedica iniziale \"a I.B.\" \u00e8 riferita a Irma Brandeis, che \u00e8 presente nell'opera nella trasfigurazione poetica del personaggio di Clizia. Sempre di origine ebraica sono altre protagoniste delle liriche, come Dora Markus, Gerti Frankl e Liuba di \"Liuba che parte\"; tra esse, oltre alla Brandeis, Montale conobbe personalmente soltanto Gerti."}
{"id": "1925534", "revid": "124836247", "url": "https://it.wikipedia.org/wiki?curid=1925534", "title": "Palazzo Doria-Pamphili", "text": "Palazzo Doria-Pamphili \u00e8 un edificio storico di Roma compreso tra via del Corso, piazza del Collegio Romano, via della Gatta, via del Plebiscito e vicolo Doria.\nStoria.\nIl nucleo originale del palazzo iniziato a costruire nella prima met\u00e0 del secolo XV per Niccol\u00f2 d'Acciapaccio, passato poi a Fazio Giovanni Santori questo lo cedette a Giulio II Della Rovere che lo chiese per donarlo al nipote Francesco Maria I Della Rovere duca di Urbino; divenne poi della famiglia Aldobrandini e, nel Seicento, pass\u00f2 alla famiglia Pamphili che lo ingrand\u00ec su progetto di Carlo Maderno, fino a farne il pi\u00f9 importante palazzo abitato della citt\u00e0, superato in grandezza a Roma solo da palazzi che ospitano istituzioni pubbliche o ambasciate. Pi\u00f9 grande di alcuni palazzi reali europei, continua a essere residenza della famiglia nobiliare omonima e ospita la prestigiosa galleria, con una notevole raccolta di dipinti e oggetti d'arte visitabile dal pubblico.\nLa saga del Doria-Pamphili \u00e8 il risultato di alleanze multiple tra famiglie aristocratiche di ogni parte di Italia. Tra i suoi membri pi\u00f9 illustri vi \u00e8 stato l'ammiraglio Andrea Doria e il papa Innocenzo X, popolare in Spagna per il ritratto fattogli da Vel\u00e1zquez nel 1649 e conservato nel palazzo, del quale rappresenta la pi\u00f9 nota opera d'arte.\nIl ritratto, dipinto per commemorare l'anno santo del 1650, fu commissionato dalla cognata, donna Olimpia Maidalchini, che era sua stretta confidente e consigliera e, secondo alcuni, ma falsamente, anche sua amante. Nel 1927, il quadro di Vel\u00e1zquez \u00e8 stato sistemato in una piccola stanza dedicata interamente al papa; infatti vi \u00e8 esposta anche una scultura di Bernini che ritrae papa Innocenzo X.\nIl figlio di Olimpia Maidalchini, Camillo Pamphilj, sfidando la potente madre, rinunci\u00f2 alla carica di cardinale conferitagli da suo zio il papa, per sposare Olimpia Aldobrandini, vedova del principe Paolo Borghese e proprietaria del palazzo, allora noto come Aldobrandini. Dopo un periodo di esilio in campagna, per evitare il confronto con il papa e Olimpia Maidalchini, la coppia di sposi prese residenza permanente nel Palazzo Aldobrandini che dal 1654 Camillo cominci\u00f2 a espandere su vasta scala; furono comprati e demoliti le case vicine e un convento mentre il palazzo si sviluppava, nonostante l'opposizione locale dei gesuiti del vicino Collegio Romano. \nL'architetto incaricato di questo progetto era Antonio Del Grande che realizz\u00f2 l'ampliamento del palazzo voluto dal Pamphilj con il nuovo corpo di fabbrica verso la piazza del Collegio Romano con l'originale atrio che introduce al palazzo e d\u00e0 accesso all'ampio cortile detto \"dei melangoli\" e che comport\u00f2 l'abbattimento di un preesistente palazzo dei Salviati (1659-1665 ca.).\nA seguito della morte di Camillo Pamphilj nel 1666, la costruzione fu continuata sotto la supervisione dei suoi due figli, Giovanni Battista (il suo erede) e il cardinale Benedetto. A quest'ultimo, in particolare, noto per il suo mecenatismo, si deve la collezione della pittura fiamminga e la costruzione della cappella, realizzata su progetto di Carlo Fontana.\nUna delle figlie di Camillo e Olimpia, Anna (1652-1728), spos\u00f2 nel 1671 l'aristocratico genovese Giovanni Andrea III Doria Landi (1653-1737), VI principe di Melfi. I loro discendenti ereditarono il palazzo quando il ramo romano della famiglia Pamphlilj si estinse nel 1760; nel 1763 il principe Giovanni Andrea IV combin\u00f2 i suoi cognomi nell'attuale Doria - Pamphilij - Landi. Dal 1767, con il principe Andrea IV, figlio del precedente, il palazzo divenne la residenza principale della famiglia, trasferitasi definitivamente da Genova.\nLa monumentale facciata su via del Corso \u00e8 di Gabriele Valvassori che la realizz\u00f2 tra il 1730 e il 1735 su commissione del principe Camillo Pamphili. Fu lo stesso Valvassori che provvide a far tamponare gli archi del primo piano del cortile d'onore dando cos\u00ec la possibilit\u00e0 di creare la celebre Galleria che si snoda intorno al cortile dove la famiglia pot\u00e9 disporre la sua collezione di quadri.\nSempre nella prima met\u00e0 del secolo XVIII venne commissionata a Paolo Ameli o Ameti l'ala del palazzo su via del Plebiscito utilizzata per scopo locativo e ispirata a canoni estetici borrominiani. Nel 1767 i soffitti delle stanze di rappresentanza furono affrescati in stile barocco, come sono attualmente. Nel XIX secolo l'architetto Andrea Busiri Vici intervenne sulle facciate di via della Gatta e piazza Grazioli e su quella di vicolo Doria.\nLa Galleria degli Specchi.\nNel 1733 il pittore bolognese Aureliano Milani affresc\u00f2 per conto del principe Camillo Pamphilj il Giovane la nuova Galleria degli Specchi, costruita negli anni immediatamente precedenti dall\u2019architetto Gabriele Valvassori. Il contratto per la realizzazione di tali lavori fu stipulato il 06 dicembre 1732. In esso Milani si impegnava a dipingere tutta la galleria in un anno, a partire dal primo gennaio 1733, eseguendo gli affreschi \u2039\u2039in conformit\u00e0\u203a\u203a ai disegni \"da lui\" realizzati, segno che a Milani spettava sia la fase dell\u2019\"inventio\" (cio\u00e8 ideare la composizione sulla base del tema datogli), sia quella dell\u2019esecuzione. Ogni cosa doveva poi essere approvata dal committente: dai disegni preparatori all\u2019uso della tempera invece dell\u2019affresco per alcune parti secondarie.\nNella volta \u00e8 rappresentata al centro una grandiosa \"Gigantomachia\", mentre ai lati vi sono due storie di Eracle per parte: \"Eracle e Acheloo\" e \"Eracle che uccide l\u2019idra di Lerna\" da una parte e dall\u2019altra \"Eracle e Anteo\" e \"Eracle che uccide il centauro Nesso\".\nEracle era considerato dai Pamphilj il capostipite della loro famiglia e da ci\u00f2 dipende la sua presenza negli affreschi. Nelle scene qui presenti Eracle funge da \"exemplum\" di forza fisica, morale e di ogni virt\u00f9 per il committente e la sua famiglia. La scena centrale con la \"Gigantomachia\" denota invece la giusta punizione di chi attenta al potere legittimamente costituito. In essa si scorge un uomo in armatura che probabilmente \u00e8 il committente Camillo Pamphilj il Giovane che sta in piedi proprio dietro il suo \u201cantenato\u201d Eracle, additando Zeus a denotare che il suo potere deriva dal re degli dei ed \u00e8 da lui protetto.\nZanotti, nella \"Storia dell\u2019Accademia Clementina di Bologna\", aveva scritto che Aureliano Milani pot\u00e9 scegliere \u2039\u2039gli argomenti delle favole\u203a\u203a qui dipinte. In realt\u00e0 la scelta dei temi raffigurati non \u00e8 affatto casuale, poich\u00e9 essi servono a celebrare la \u201cmitologia\u201d della famiglia dei Pamphilj. Inoltre, come rivela anche il contratto, il pittore ricevette indicazioni sulle storie da realizzare (\"Gigantomachia\" e \"fatti di Ercole\"), pertanto il programma iconografico dovette essere elaborato da un erudito vicino ai Pamphilj in accordo con il committente. Milani ebbe, invece, la libert\u00e0, propria di tutti i pittori affermati, di decidere come rappresentare le scene indicategli, ovvero la libert\u00e0 d\u2019inventare l\u2019iconografia (ma non il tema).\nAltri Palazzi Doria-Pamphili.\nIl palazzo non deve essere confuso con il palazzo Pamphilj, che si trova sempre a Roma, in piazza Navona e non deve neanche essere confuso con un altro palazzo Doria-Pamphilj, che fa parte di un complesso ideato e costruito dai Pamphili a Valmontone vicino a Roma; questo palazzo, fu gravemente danneggiato durante la seconda guerra mondiale e restaurato nei suoi affreschi tardo barocchi di Francesco Cozza, Pier Francesco Mola e Mattia Preti. Un terzo palazzo Doria-Pamphili si trova a San Martino al Cimino, vicino a Viterbo."}
{"id": "1925537", "revid": "276508", "url": "https://it.wikipedia.org/wiki?curid=1925537", "title": "Cyb\u00e8le varela", "text": ""}
{"id": "1925538", "revid": "287204", "url": "https://it.wikipedia.org/wiki?curid=1925538", "title": "Kailashahar", "text": " \nKailashahar (o Kailasahar) \u00e8 una suddivisione dell'India, classificata come \"nagar panchayat\", di 20.279 abitanti, capoluogo del distretto del Tripura Settentrionale, nello stato federato del Tripura. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 24\u00b0 19' 60 N e 92\u00b0 1' 0 E e ha un'altitudine di 21 .\nSociet\u00e0.\nEvoluzione demografica.\nAl censimento del 2001 la popolazione di Kailashahar assommava a 20.279 persone, delle quali 10.306 maschi e 9.973 femmine. I bambini di et\u00e0 inferiore o uguale ai sei anni assommavano a 1.977, dei quali 1.030 maschi e 947 femmine. Infine, coloro che erano in grado di saper almeno leggere e scrivere erano 16.547, dei quali 8.680 maschi e 7.867 femmine."}
{"id": "1925547", "revid": "92723", "url": "https://it.wikipedia.org/wiki?curid=1925547", "title": "Colle Carrel", "text": "Il Colle Carrel (2.897 m s.l.m.) \u00e8 un valico alpino della Valle d'Aosta nelle Alpi Graie.\nSituato tra la Becca di Nona ed il Monte Emilius \u00e8 sede del bivacco Federico Zullo, punto di partenza della Ferrata del Monte Emilius.\n\u00c8 intitolato a Georges Carrel, noto botanico, ecclesiastico e alpinista del XIX secolo, il quale sovente saliva al colle ed alla vicina Becca di Nona per ammirare e studiare le montagne della Valle d'Aosta.\nIl colle \u00e8 raggiungibile partendo da Pila in circa quattro ore di cammino."}
{"id": "1925548", "revid": "287204", "url": "https://it.wikipedia.org/wiki?curid=1925548", "title": "Ambassa", "text": " \nAmbassa \u00e8 una suddivisione dell'India, classificata come \"census town\", di 6.052 abitanti, capoluogo del distretto di Dhalai, nello stato federato del Tripura. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 55' 2 N e 91\u00b0 50' 50 E e ha un'altitudine di 96 .\nSociet\u00e0.\nEvoluzione demografica.\nAl censimento del 2001 la popolazione di Ambassa assommava a 6.052 persone, delle quali 3.256 maschi e 2.796 femmine. I bambini di et\u00e0 inferiore o uguale ai sei anni assommavano a 784, dei quali 376 maschi e 408 femmine. Infine, coloro che erano in grado di saper almeno leggere e scrivere erano 4.211, dei quali 2.510 maschi e 1.701 femmine."}
{"id": "1925552", "revid": "765341", "url": "https://it.wikipedia.org/wiki?curid=1925552", "title": "Specie di Pholcidae", "text": "Di seguito vengono descritte tutte le 1340 specie della famiglia di ragni Pholcidae note a giugno 2013.\nAetana.\n\"Aetana\" Huber, 2005\nAnansus.\n\"Anansus\" \nAnopsicus.\n\"Anopsicus\" \nArtema.\n\"Artema\" \nAucana.\n\"Aucana\" \nAutana.\n\"Autana\" Gonz\u00e1lez-Sponga, 2011\nAymaria.\n\"Aymaria\" \nBelisana.\n\"Belisana\" \nBlancoa.\n\"Blancoa\" Huber, 2000\nBuitinga.\n\"Buitinga\" \nCalapnita.\n\"Calapnita\" \nCanaima.\n\"Canaima\" Huber, 2000\nCarapoia.\n\"Carapoia\" \nCarbonaria.\n\"Carbonaria\" Gonz\u00e1lez-Sponga, 2009\nCaruaya.\n\"Caruaya\" Gonz\u00e1lez-Sponga, 2011\nCenemus.\n\"Cenemus\" Saaristo, 2001\nCeratopholcus.\n\"Ceratopholcus\" Spassky, 1934\nChibchea.\n\"Chibchea\" \nChichiriviche.\n\"Chichiriviche\" Gonz\u00e1lez-Sponga, 2011\nChisosa.\n\"Chisosa\" Huber, 2000\nCiboneya.\n\"Ciboneya\" P\u00e9rez, 2001\nCoryssocnemis.\n\"Coryssocnemis\" \nCrossopriza.\n\"Crossopriza\" \nEnetea.\n\"Enetea\" Huber, 2000\nGalapa.\n\"Galapa\" Huber, 2000\nGertschiola.\n\"Gertschiola\" Brignoli, 1981\nGuaranita.\n\"Guaranita\" Huber, 2000\nHolocneminus.\n\"Holocneminus\" Berland, 1942\nHolocnemus.\n\"Holocnemus\" Simon, 1873\nHoplopholcus.\n\"Hoplopholcus\" \nIbotyporanga.\n\"Ibotyporanga\" Mello-Leit\u00e3o, 1944\nIxchela.\n\"Ixchela\" \nKambiwa.\n\"Kambiwa\" Huber, 2000\nKhorata.\n\"Khorata\" \nLeptopholcus.\n\"Leptopholcus\" \nLitoporus.\n\"Litoporus\" \nMaimire.\n\"Maimire\" Gonz\u00e1lez-Sponga, 2009\nMecolaesthus.\n\"Mecolaesthus\" \nMesabolivar.\n\"Mesabolivar\" \nMetagonia.\n\"Metagonia\" \nMicromerys.\n\"Micromerys\" \nMicropholcus.\n\"Micropholcus\" Deeleman-Reinhold &amp; Prinsen, 1987\nModisimus.\n\"Modisimus\" \nMoraia.\n\"Moraia\" Gonz\u00e1lez-Sponga, 2011\nMystes.\n\"Mystes\" Bristowe, 1938\nNasuta.\n\"Nasuta\" Gonz\u00e1lez-Sponga, 2009\nNerudia.\n\"Nerudia\" Huber, 2000\nNinetis.\n\"Ninetis\" Simon, 1890\nNita.\n\"Nita\" Huber &amp; El-Hennawy, 2007\nNyikoa.\n\"Nyikoa\" Huber, 2007\nOssinissa.\n\"Ossinissa\" Dimitrov &amp; Ribera, 2005\nOtavaloa.\n\"Otavaloa\" \nPanjange.\n\"Panjange\" \nPapiamenta.\n\"Papiamenta\" Huber, 2000\nParamicromerys.\n\"Paramicromerys\" \nPehrforsskalia.\n\"Pehrforsskalia\" Deeleman-Reinhold &amp; van Harten, 2001\nPholcophora.\n\"Pholcophora\" \nPholcus.\n\"Pholcus\" \nPhysocyclus.\n\"Physocyclus\" \nPisaboa.\n\"Pisaboa\" Huber, 2000\nPlatnickia.\n\"Platnickia\" \u00d6zdikmen &amp; Demir, 2009\nPomboa.\n\"Pomboa\" Huber, 2000\nPortena.\n\"Portena\" Gonz\u00e1lez-Sponga, 2011\nPriscula.\n\"Priscula\" \nPsilochorus.\n\"Psilochorus\" \nQuamtana.\n\"Quamtana\" \nQueliceria.\n\"Queliceria\" Gonz\u00e1lez-Sponga, 2003\nSanluisi.\n\"Sanluisi\" Gonz\u00e1lez-Sponga, 2003\nSavarna.\n\"Savarna\" Huber, 2005\nSihala.\n\"Sihala\" Huber, 2011\nSmeringopina.\n\"Smeringopina\" \nSmeringopus.\n\"Smeringopus\" \nSpermophora.\n\"Spermophora\" \nSpermophorides.\n\"Spermophorides\" \nStenosfemuraia.\n\"Stenosfemuraia\" Gonz\u00e1lez-Sponga, 1998\nStygopholcus.\n\"Stygopholcus\" Absolon &amp; Kratochv\u00edl, 1932\nSystenita.\n\"Systenita\" Simon, 1893\nTainonia.\n\"Tainonia\" Huber, 2000\nTeuia.\n\"Teuia\" Huber, 2000\nTibetia.\n\"Tibetia\" Zhang, Zhu &amp; Song, 2006\nTolteca.\n\"Tolteca\" Huber, 2000\nTonoro.\n\"Tonoro\" Gonz\u00e1lez-Sponga, 2009\nTrichocyclus.\n\"Trichocyclus\" \nTupigea.\n\"Tupigea\" \nUthina.\n\"Uthina\" Simon, 1893\nVenezuela.\n\"Venezuela\" Ko\u00e7ak &amp; Kemal, 2008\nWanniyala.\n\"Wanniyala\" Huber &amp; Benjamin, 2005\nWaunana.\n\"Waunana\" Huber, 2000\nWugigarra.\n\"Wugigarra\" \nZatavua.\n\"Zatavua\" "}
{"id": "1925553", "revid": "1543377", "url": "https://it.wikipedia.org/wiki?curid=1925553", "title": "Flauto subcontrabbasso", "text": "Il flauto subcontrabasso \u00e8 uno degli strumenti pi\u00f9 grandi della famiglia dei flauti. \u00c8 alto oltre e lungo oltre . Il termine pu\u00f2 riferirsi a due varianti dello strumento.\nIl flauto subcontrabbasso non viene quasi mai impiegato al di fuori di ensemble di flauti. Talvolta \u00e8 chiamato il \"gigante buono\" della famiglia dei flauti, per via del suo suono delicato. Viene realizzato su ordinazione, ed \u00e8 costruito in metallo o in PVC.\nLa casa giapponese Kotato &amp; Fukushima ha prodotto solo quattro flauti doppio contrabbasso, venduti a dollari statunitensi. \u00c8 stata composta una sola opera appositamente per questo strumento: \"Genesis I:I\" per voce recitante ed orchestra, del compositore statunitense Adam Gilberti.\nIl flauto doppio contrabbasso in PVC ha un calibro maggiore rispetto ai modelli in metallo, \u00e8 leggero (), economico e veloce da realizzare."}
{"id": "1925555", "revid": "7", "url": "https://it.wikipedia.org/wiki?curid=1925555", "title": "Billboard magazine", "text": ""}
{"id": "1925556", "revid": "33689", "url": "https://it.wikipedia.org/wiki?curid=1925556", "title": "Aezione", "text": "Biografia e opere.\nPlinio pone il \"floruit\" di Aezione tra il 352 e il 349 a.C. (\"Nat. hist.\", XXXV, 78), ma la data deve essere abbassata; \u00e8 sempre Plinio inoltre che ci fornisce i titoli di alcuni suoi dipinti. Luciano di Samosata fornisce invece la descrizione di una delle sue opere, le \"Nozze di Alessandro e Rossane\" del 327 a.C., raffigurante lo sposalizio tra Alessandro Magno e Rossane, allegoria dell'incontro tra oriente e occidente, che egli ebbe modo di vedere in Italia. \u00c8 considerato uno dei primi dipinti dell\u2019antichit\u00e0 ad applicare le regole della prospettiva. Luciano riferisce che quest'opera ebbe un tale successo che, esposta ai Giochi Olimpici, il giudice Proxenidas diede la propria figlia in moglie all'artista. Il motivo del \"thiasos\" di amorini venne frequentemente ripreso dalla pittura ellenistica. \u00c8 possibile che quest'opera tarda fosse una riproposizione dello schema gi\u00e0 utilizzato per l'opera precedente riguardante le \"nozze di Semiramide\".\nUna ripresa iconografica dell'opera di Aezione \u00e8 stata vista nell'affresco delle Nozze Aldobrandini della Biblioteca Apostolica Vaticana, ritenendolo copia romana di un dipinto ateniese raffigurante le nozze tra Demetrio I Poliorcete e la sorella di Cassandro I, avvenute nel 320 a.C. Dallo stesso archetipo si \u00e8 ipotizzato poter derivare l'affresco trovato nei pressi della Casa di Fabius Rufus a Pompei, soprattutto per quanto riguarda la figura della sposa, assimilabile anche formalmente alla personificazione della commedia rinvenuta in un gruppo scultoreo a Thasos, il quale rimanderebbe a sua volta al soggetto di un dipinto di Aezione ricordato da Plinio nel passo gi\u00e0 ricordato.\nIn epoca rinascimentale, Il Sodoma dipinse un affresco nella Villa Farnesina, con lo stesso soggetto, ispirandosi alla descrizione dell'opera da parte di Luciano di Samosata nell\"Erodoto\" ."}
{"id": "1925557", "revid": "283141", "url": "https://it.wikipedia.org/wiki?curid=1925557", "title": "Flauto doppio contrabbasso", "text": ""}
{"id": "1925561", "revid": "283141", "url": "https://it.wikipedia.org/wiki?curid=1925561", "title": "Flauto doppio contralto", "text": ""}
{"id": "1925562", "revid": "2154197", "url": "https://it.wikipedia.org/wiki?curid=1925562", "title": "Luigi Alva", "text": "Biografia.\nStudi\u00f2 con Rosa Mercedes Ayarza de Morales e debutt\u00f2 nella zarzuela \"Luisa Fernanda\" di Federico Moreno Torroba. Nel 1953 si rec\u00f2 a Milano e studi\u00f2 con Emilio Ghirardini. Successivamente fu chiamato da Giulio Confalonieri a diventare un \"cadetto\" alla scuola di canto della Scala.\nLa prima interpretazione in Italia fu al Teatro Nuovo di Milano come Alfredo ne \"La traviata\", seguito da \"Il matrimonio segreto\" alla Piccola Scala. Debutt\u00f2 al Teatro alla Scala nel 1956 come conte Almaviva ne \"Il barbiere di Siviglia\", iniziando una lunga collaborazione per 28 stagioni, interpretando 32 ruoli e 261 recite, che lo consacrano al secondo posto secondo assoluto dopo Aureliano Pertile.\nFu presto invitato nei pi\u00f9 famosi festival e teatri d'opera europei: al Glyndebourne Festival Opera esord\u00ec ne \"L'elisir d'amore\". Il debutto al Metropolitan Opera House fu nel 1964 in \"Falstaff\". In seguito cant\u00f2 con molte delle maggiori compagnie negli Stati Uniti e in Europa.\nA differenza di molti, non cerc\u00f2 mai di avventurarsi al di fuori del suo repertorio naturale di tenore leggero. Interpret\u00f2 Mozart, Rossini e Donizetti con eleganza e stile per quattro decenni. Collabor\u00f2 con direttori come Otto Klemperer, Claudio Abbado, Nino Sanzogno, Herbert von Karajan, Carlo Maria Giulini. Celebri in particolare i duetti con Teresa Berganza ne \"Il barbiere di Siviglia\" e \"La Cenerentola\".\nNel 1982 torn\u00f2 a Lima per insegnare e nel 1989 diede l'addio al palcoscenico. Successivamente insegn\u00f2 alla scuola di canto del teatro Alla Scala."}
{"id": "1925568", "revid": "486946", "url": "https://it.wikipedia.org/wiki?curid=1925568", "title": "Materiali sulfidici", "text": ""}
{"id": "1925569", "revid": "36426", "url": "https://it.wikipedia.org/wiki?curid=1925569", "title": "Foro della Pace", "text": ""}
{"id": "1925571", "revid": "486946", "url": "https://it.wikipedia.org/wiki?curid=1925571", "title": "Orizzonti diagnostici", "text": ""}
{"id": "1925573", "revid": "486946", "url": "https://it.wikipedia.org/wiki?curid=1925573", "title": "Durinodi", "text": ""}
{"id": "1925574", "revid": "486946", "url": "https://it.wikipedia.org/wiki?curid=1925574", "title": "Carbonati secondari", "text": ""}
{"id": "1925575", "revid": "486946", "url": "https://it.wikipedia.org/wiki?curid=1925575", "title": "Cambiamento abrupto di tessitura", "text": ""}
{"id": "1925576", "revid": "838137", "url": "https://it.wikipedia.org/wiki?curid=1925576", "title": "Coefficiente di estensione lineare", "text": ""}
{"id": "1925578", "revid": "7969", "url": "https://it.wikipedia.org/wiki?curid=1925578", "title": "COLE", "text": ""}
{"id": "1925579", "revid": "287204", "url": "https://it.wikipedia.org/wiki?curid=1925579", "title": "Ustoll", "text": ""}
{"id": "1925584", "revid": "287204", "url": "https://it.wikipedia.org/wiki?curid=1925584", "title": "Udoll", "text": ""}
{"id": "1925585", "revid": "287204", "url": "https://it.wikipedia.org/wiki?curid=1925585", "title": "Aquoll", "text": ""}
{"id": "1925586", "revid": "287204", "url": "https://it.wikipedia.org/wiki?curid=1925586", "title": "Alboll", "text": ""}
{"id": "1925587", "revid": "287204", "url": "https://it.wikipedia.org/wiki?curid=1925587", "title": "Xeroll", "text": ""}
{"id": "1925588", "revid": "287204", "url": "https://it.wikipedia.org/wiki?curid=1925588", "title": "Rendoll", "text": ""}
{"id": "1925589", "revid": "287204", "url": "https://it.wikipedia.org/wiki?curid=1925589", "title": "Cryoll", "text": ""}
{"id": "1925590", "revid": "119909257", "url": "https://it.wikipedia.org/wiki?curid=1925590", "title": "Bert Hellinger", "text": "Studioso di teologia e pedagogia, a partire dal 1980 espose le basi delle sue linee teoretiche e metodologiche in merito alle Costellazioni Familiari Sistemiche, una delle varie espressioni della psicologia fenomenologica e sistemica. Per sua affermazione, spesso la vita di ognuno \u00e8 condizionata da destini e sentimenti che non sono veramente propri e personali; anche malattie gravi, il desiderio di morte e problemi sul lavoro possono essere dovuti a \"grovigli\" del sistema-famiglia e possono essere portati alla luce attraverso il processo delle Costellazioni Familiari. Riprodotta da rappresentanti, che in modo istintuale ricreano le interdipendenze esistenti tra i componenti di una famiglia o di un gruppo, questa \u201dmessa in scena\u201d va ad evidenziare le dinamiche inconsce che causano sofferenza in molti aspetti della vita di ciascuno: nelle relazioni affettive, nelle relazioni in ambito professionale, nel rapporto con il denaro e con la salute. Tra i principali elementi teoretico/pratici delle Costellazioni familiari si distinguono i costrutti riguardanti gli \"Ordini dell'amore\", la \"Legge dell'Appartenenza\", la \"Legge dell'Ordine Sacro\", la \"Legge dell'Equilibrio ed Esclusione\", l\"Irretimento\", l\"Ordine gerarchico\", l\"Amore cieco\" e il \"Movimento interrotto\".\nLa vita in Germania.\nBert Hellinger considera i suoi genitori, la sua famiglia in generale ed i luoghi d'infanzia come i primi elementi influenti sulla sua opera; per la particolare fede e religiosit\u00e0 vissuta in famiglia, rimase immune alle dottrine del Nazionalsocialismo. Schedato dalla Gestapo come \u201csospettato di essere un nemico del Popolo\u201c - poich\u00e9 non partecipava alle riunioni della Giovent\u00f9 Hitleriana ed era iscritto ad un'organizzazione cattolica illegale - si salv\u00f2 dalle ritorsioni della stessa Gestapo perch\u00e9, a soli 17 anni, venne reclutato e spedito in guerra, dove combatt\u00e9, fu catturato e tenuto prigioniero in un campo alleato in Belgio. All'et\u00e0 di 20 anni, uscito dalla prigionia ed assolvendo un desiderio gi\u00e0 nato nell'infanzia, entr\u00f2 in un ordine religioso cattolico dove speriment\u00f2, oltre allo studio, il silenzio meditativo e la contemplazione.\nIn terra di missione, in Africa.\nIn seguito part\u00ec come missionario in Africa Meridionale, tra la popolazione degli Zul\u00f9, dove per 16 anni fu insegnante e sacerdote. Il contatto attivo con la cultura Zul\u00f9 rese certamente pi\u00f9 acuta la sua consapevolezza in merito alla relativit\u00e0 di molti valori culturali europei, ma gli rese anche evidenti le numerose similitudini sottostanti le varie diversit\u00e0 culturali. Convinto che musica e rituali Zul\u00f9 perseguissero la stessa funzione e struttura della Messa cattolica, li integr\u00f2 nel rito, affermando di ispirarsi al principio che il sacro \u00e8 presente ovunque. In quegli anni, ugualmente rilevante per la sua impostazione \u00e8 stata la partecipazione ad un corso interrazziale ed ecumenico, in merito alle dinamiche di gruppo, condotto da ecclesiastici anglicani. Il loro lavoro era basato sull'approccio fenomenologico americano, aperto al dialogo e alle esperienze individuali ed innovativo nel merito di prendersi cura delle anime. Nel corso di uno di questi incontri un formatore chiese al gruppo: \u201c\" Cos'\u00e8 pi\u00f9 importante per voi? I vostri ideali o l'essere umano? Chi sacrifichereste per l'altro?\"\u201d Per sua stessa ammissione, questa domanda cre\u00f2 un gran travaglio in lui, cambiando le sorti della sua vita. \u201c\"Il valore di una buona domanda \u00e8 grande\"\u201d ebbe ad affermare in seguito.\nRientro in Europa: gli studi, gli incontri.\nLa sua evoluzione e crescita personale gli rese palese come non potesse pi\u00f9 a lungo sostenere il ruolo di sacerdote e cos\u00ec, dopo 25 anni e con una decisione precisa e risoluta, abbandon\u00f2 il sacerdozio e nel 1969 torn\u00f2 in Europa, dove inizi\u00f2 un corso di psicoanalisi a Vienna ed incontr\u00f2 la sua futura moglie, Herta. La psicoanalisi ha segnato questo ulteriore passaggio di vita. Lesse integralmente l'opera di Sigmund Freud e molto di quanto altro pertinente. Quando il suo analista \u2013 che ancora non lo aveva letto - gli diede da leggere una copia del libro di Arthur Janov \u201c\"Primal Scream\"\u201d Hellinger volle immediatamente saperne di pi\u00f9. Visit\u00f2 Janov negli Stati Uniti e complet\u00f2 un corso di nove mesi sulla \u201cPrimal Therapy\u201d con Janov stesso ed il suo assistente, tra Los Angeles e Denver. La comunit\u00e0 psicoanalitica di Vienna si dimostr\u00f2, in quei tempi, poco propensa verso l'approccio di Janov, che includeva esperienze terapeutiche di tipo corporeo. Pertanto Hellinger si trov\u00f2 di nuovo di fronte alla cruciale domanda su cosa, per lui, fosse pi\u00f9 importante: la lealt\u00e0 al gruppo oppure l'amore per la verit\u00e0 e la ricerca? La sua separazione dal gruppo psicoanalitico viennese divenne cos\u00ec inevitabile. Comunque, la sua abilit\u00e0 nella psicoterapia corporea rimase a lungo un elemento essenziale nel suo lavoro, anche dopo che la sua affiliazione con Janov aveva smesso di essere fruttuosa. Molte altre scuole terapeutiche hanno influenzato i canoni del suo lavoro. Si interess\u00f2 della terapia della Gestalt attraverso Ruth Cohen e Hilarion Petzold e tramite loro incontr\u00f2 Fanita English, che lo fece avvicinare all'Analisi Transazionale (AT) ed al lavoro di Eric Berne. Insieme con la moglie Herta, integr\u00f2 quanto aveva gi\u00e0 appreso sulle dinamiche di gruppo e sulla psicoanalisi con la Terapia Gestaltica, la Primal e l'Analisi Transazionale. Il suo lavoro sulla \u201canalisi dei copioni\u201d (di matrice berneana) si basa sulla scoperta che alcuni copioni familiari funzionano passando anche di generazione in generazione, attraverso i sistemi parentali e familiari. Anche le dinamiche della \u201cidentificazione\u201d o meglio di \u201cirretimento\u201d divennero gradualmente chiare durante questo periodo. Il libro di Ivan Boszormenyi-Nagy \u201cInvisible Bond\u201d gli forn\u00ec un importante contributo nel tracciare le linee fondamentali delle cosiddette \u201cfedelt\u00e0 nascoste\u201d (gli \u201cirretimenti\u201d) e del bisogno di un equilibrio tra il dare e l'avere all'interno delle famiglie.\nLa nascita e l'evoluzione della teoria.\nAnche elementi dello psicodramma di Jacob Levi Moreno e di scultura familiare di Virginia Satir confluiscono nella sua preparazione. Approcci\u00f2 la Terapia familiare sistemica con Ruth McClendon e Leslie Kadis; anche tramite loro \u00e8 arrivato alle sue Costellazioni Familiari. Dichiar\u00f2 che, dapprincipio, non comprese fino in fondo il loro lavoro, ma assunse comunque la decisione di voler lavorare in maniera sistemica, per far sviluppare al meglio il suo percorso. Solo dopo un anno si accorse di aver gi\u00e0 applicato naturalmente il metodo sistemico nelle sue terapie. Leggendo l'articolo di Jay Haley sul \u201ctriangolo perverso\u201d addivenne alla scoperta dell'importanza della \u201cgerarchia nella famiglia\u201d. Lavorando con Thea Sch\u00f6nfelder in merito alle terapie familiari si accost\u00f2 all'Ipnositerapia di Milton Erickson ed alla Programmazione neuro linguistica (PNL) di Richard Bandler e John Grinder. Anche la \u201c Provocative Therapy\u201d di Frank Farrelly ha avuto su di Hellinger un'influenza importante, cos\u00ec come la \u201cHolding Therapy\u201c sviluppata da Jirina Prekop. L'elemento pi\u00f9 rilevante desunto dalla PNL \u00e8 l'attenzione posta nel cercare di lavorare con le risorse del cliente, con le sue capacit\u00e0, per andare alla ricerca della soluzione dei suoi problemi, piuttosto che addentrarsi nel trovare i motivi, le cause prime dei problemi stessi. Il suo uso di storie nella terapia \u00e8 un chiaro riconoscimento a Milton Erickson; \u201cLe Due Misure della Felicit\u00e0\u201d \u00e8 la prima storia che fu da lui raccontata in terapia.\nIl particolare contributo di Hellinger \u00e8 il modo unico con cui ha integrato elementi diversi di psicoterapia. Rilevante la sua fiducia nella capacit\u00e0 di ognuno nel saper ascoltare \u201c\"l'autorit\u00e0 della propria anima\"\u201d che, anche se non infallibile, Hellinger dichiara che \u00e8 l'unico vero baluardo che ognuno ha verso le lusinghe delle false autorit\u00e0. Come per il filosofo Martin Heidegger, la base del lavoro di Bert Hellinger risiede nella sua insistenza sul \u201c\"vedere ci\u00f2 che \u00e8\"\u201c (opposta alla cieca accettazione di ci\u00f2 che ci viene detto) e in combinazione con una non vacillante lealt\u00e0 e fiducia nella propria anima. Recentemente (2007-2008), Bert Hellinger propone una evoluzione delle proprie tecniche con le cosiddette \u201ccostellazioni dello spirito\u201d."}
{"id": "1925591", "revid": "768068", "url": "https://it.wikipedia.org/wiki?curid=1925591", "title": "Flauto d'amore", "text": "Il flauto d'amore \u00e8 uno strumento musicale della famiglia dei flauti traversi, nella quale occupa il posto del mezzosoprano, anche se a volte viene chiamato \"flauto tenore\". Si tratta di uno strumento traspositore, in La o in Si\u266d, tagliato un tono o una terza minore sotto il flauto ordinario; \u00e8 la taglia di flauto intermedia fra il noto flauto traverso da concerto in Do ed il pi\u00f9 diffuso flauto contralto. I modelli moderni vengono raramente costruiti e comunque solo su esplicita richiesta.\nDiversamente dal flauto contralto, il rapporto fra il diametro del tubo e la lunghezza \u00e8 molto simile al flauto traverso in Do; ci\u00f2 permette di avere un timbro pi\u00f9 caldo senza perdere la facilit\u00e0 di suono nell'ottava pi\u00f9 alta. In rapporto, il flauto alto ha un maggiore diametro rispetto alla lunghezza del tubo. Ci\u00f2 comporta una maggiore potenza d'emissione nel registro grave, ma crea problemi all'intonazione e alla facilit\u00e0 di suono delle note nel registro pi\u00f9 alto.\nAlcuni semplici flauti d'amore in Si e in La\u266d sono stati realizzati nel XVIII secolo."}
{"id": "1925592", "revid": "1573940", "url": "https://it.wikipedia.org/wiki?curid=1925592", "title": "Phyxelididae", "text": "Phyxelididae \u00e8 una famiglia di ragni appartenente all'infraordine Araneomorphae.\nEtimologia.\nIl nome deriva dal greco , \"phyxelis\" cio\u00e8 \"che fugge via\", \"codardo\", per la veloce fuga all'avvicinarsi di un pericolo, ed il suffisso \"-idae\", che designa l'appartenenza ad una famiglia.\nCaratteristiche.\nSono ragni dalle lunghe zampe, il primo paio supera gli altri di un buon terzo per lunghezza; il colore \u00e8 brunastro, l'opistosoma \u00e8 pi\u00f9 scuro del cefalotorace.\nDistribuzione.\nSono diffusi soprattutto in Africa orientale e meridionale, Madagascar compreso; in Turchia, sull'isola di Cipro e in Indonesia (Sumatra e Borneo).\nTassonomia.\nAttualmente, a novembre 2020, si compone di 14 generi e 66 specie:"}
{"id": "1925593", "revid": "283141", "url": "https://it.wikipedia.org/wiki?curid=1925593", "title": "Flauto tenore", "text": ""}
{"id": "1925594", "revid": "3082", "url": "https://it.wikipedia.org/wiki?curid=1925594", "title": "Xenocrate", "text": ""}
{"id": "1925595", "revid": "599013", "url": "https://it.wikipedia.org/wiki?curid=1925595", "title": "Specie di Phyxelididae", "text": "Di seguito vengono descritte tutte le 64 specie della famiglia di ragni Phyxelididae note al dicembre 2012.\nAmbohima.\n\"Ambohima\" \nKulalania.\n\"Kulalania\" \nLamaika.\n\"Lamaika\" \nMalaika.\n\"Malaika\" \nManampoka.\n\"Manampoka\" \nMatundua.\n\"Matundua\" \nNamaquarachne.\n\"Namaquarachne\" \nPhyxelida.\n\"Phyxelida\" \nPongolania.\n\"Pongolania\" \nRahavavy.\n\"Rahavavy\" \nThemacrys.\n\"Themacrys\" \nVidole.\n\"Vidol\u00e8\" \nVytfutia.\n\"Vytfutia\" \nXevioso.\n\"Xevioso\" "}
{"id": "1925605", "revid": "599013", "url": "https://it.wikipedia.org/wiki?curid=1925605", "title": "Teone", "text": ""}
{"id": "1925610", "revid": "24443", "url": "https://it.wikipedia.org/wiki?curid=1925610", "title": "Punta Cournour", "text": ""}
{"id": "1925614", "revid": "57342", "url": "https://it.wikipedia.org/wiki?curid=1925614", "title": "Teatro Giuseppe Persiani", "text": "Il Teatro Giuseppe Persiani \u00e8 il teatro di Recanati, intitolato al compositore Giuseppe Persiani\nStoria.\nNel 1668 a Recanati si rappresentavano commedie in un teatro all'interno del Palazzo dei Priori. Nel 1719 viene costruito il primo teatro con palchetti, che prese il nome di \"Teatro dei Nobili\", e che ottenne scene persino da Ferdinando Bibbiena. Nel 1823, il gonfaloniere Monaldo Leopardi, promosse l'erezione di un teatro tutto nuovo da realizzarsi sul corso di fronte al Macello. Il teatro fu ultimato solo nel 1840 dopo innumerevoli traversie, dall'architetto recanatese Tommaso Brandoni.\nLa sera dell'inaugurazione fu rappresentata l'opera di Vincenzo Bellini, \"Beatrice di Tenda\"."}
{"id": "1925615", "revid": "287204", "url": "https://it.wikipedia.org/wiki?curid=1925615", "title": "Amreli", "text": " \nAmreli \u00e8 una suddivisione dell'India, classificata come \"municipality\", di 90.243 abitanti, capoluogo del distretto di Amreli, nello stato federato del Gujarat. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 21\u00b0 37' 0 N e 71\u00b0 13' 60 E e ha un'altitudine di 127 .\nSociet\u00e0.\nEvoluzione demografica.\nAl censimento del 2001 la popolazione di Amreli assommava a 90.243 persone, delle quali 46.772 maschi e 43.471 femmine. I bambini di et\u00e0 inferiore o uguale ai sei anni assommavano a 9.275, dei quali 5.178 maschi e 4.097 femmine. Infine, coloro che erano in grado di saper almeno leggere e scrivere erano 70.036, dei quali 38.332 maschi e 31.704 femmine."}
{"id": "1925616", "revid": "339392", "url": "https://it.wikipedia.org/wiki?curid=1925616", "title": "Guardia costiera europea", "text": ""}
{"id": "1925620", "revid": "287204", "url": "https://it.wikipedia.org/wiki?curid=1925620", "title": "D'amore e altre storie", "text": "D'amore e d'altre storie \u00e8 un album dei Nomadi."}
{"id": "1925621", "revid": "83531", "url": "https://it.wikipedia.org/wiki?curid=1925621", "title": "Teone di Smirne", "text": "Biografia.\nLe notizie biografiche su Teone sono scarse\u02d0 Claudio Tolomeo cita diverse sue osservazioni effettuate tra il 127 e il 132, sicch\u00e9 dovrebbe essere morto durante gli anni 130.\nScrisse diversi commentari su lavori di matematici e filosofi, tra cui tre sulla filosofia di Platone: due di essi sono andati perduti, mentre il terzo, \"Matematica utile per comprendere Platone\", \u00e8 un compendio di informazioni matematiche necessarie per comprendere le opere di Platone.\n\"Matematica utile per comprendere Platone\".\nTeone scrisse l'opera \"Expositio rerum mathematicarum ad legendum Platonem utilium\" (Esposizione della matematica utile per comprendere Platone) non per presentare nuove scoperte, ma per fornire ai lettori di Platone le basi matematiche necessarie per comprendere gli scritti del filosofo greco.\nL'opera \u00e8 divisa in 2 libri. Il primo libro, contenente la teoria dei numeri, parte con argomenti inclusi nella moderna teoria dei numeri: numeri dispari, numeri pari, numeri primi, numeri perfetti, numeri abbondanti e simili, mentre una seconda parte tratta della \"musica dei numeri\" (\"h\u0113 en arithmois mousik\u0113\") - uno studio dell'armonia per mezzo di rapporti, proporzioni e medie -, la musica strumentale (\"h\u0113 en organois mousik\u0113\"), sugli intervalli e le consonanze, in maniera simile ai lavori di Pitagora e la \"musica delle sfere\" (\"h\u0113 en kosm\u014d harmonia kai h\u0113 en tout\u014d harmonia\"), considerata la pi\u00f9 importante e presentata dopo le parti preparatorie precedenti.\nTeone considera gli intervalli in base al loro grado di consonanza, cio\u00e8 in base alla semplicit\u00e0 dei loro rapporti, e in base alla loro reciproca distanza e, a proposito della musica delle sfere, cita un poema di Alessandro di Efeso, assegnando particolari toni della scala cromatica a ciascun pianeta, un'idea che rimase popolare per un millennio.\nNel secondo libro, sull'astronomia, Teone afferma la sfericit\u00e0 della Terra e la sua grande dimensione, descrive occultazioni, transiti, congiunzioni ed eclissi. Otto Neugebauer critica questa parte, affermando che Teone non comprendeva completamente il materiale che cerc\u00f2 di presentare."}
{"id": "1925623", "revid": "838137", "url": "https://it.wikipedia.org/wiki?curid=1925623", "title": "Louis de Breda Handley", "text": "Biografia.\nNacque poco dopo l'unit\u00e0 d'Italia, dallo scultore statunitense Francis Montague Handley (che risiedeva e lavorava presso la Santa Sede) e dalla sua moglie italiana. Venne battezzato col nome di Luigi ed il cognome \"de Breda\" (quello della madre) e registrato all'anagrafe come tale.\nNel 1896 si trasfer\u00ec a New York dove, appena arrivato, decise di modificare il suo nome, aggiungendo il cognome del padre ed inglesizzando il suo nome di battesimo. Qui cominci\u00f2 a lavorare in una piccola societ\u00e0 di importazioni e, nel tempo libero, a dedicarsi alle sue due passioni: la caccia e, soprattutto, il nuoto. Fu uno degli atleti cui si deve l'evoluzione della tecnica crawl nello stile libero e fu anche un buon giocatore di pallanuoto (come tale cre\u00f2 uno stile di tiro chiamato \"salto del salmone\").\nNel 1904 partecip\u00f2 alle olimpiadi di St. Louis nell'ambito delle quali vinse la medaglia d'oro nella gara di staffetta 4x50 iarde stile libero; gareggi\u00f2 anche nella finale del miglio, ma senza concludere la gara. Nella stessa edizione dei giochi partecip\u00f2 anche al torneo di pallanuoto come membro del New York Athletic Club, squadra che poi si assicur\u00f2 l'oro, \nDiventato tecnico fond\u00f2 la sezione femminile di nuoto del suo circolo e, fra le altre, allen\u00f2 Ethelda Bleibtrey e Gertrude Ederle, conducendo la prima alla vittoria di tre medaglie ai giochi di Anversa e la seconda a diventare la prima donna ad aver traversato la Manica nel 1926.\nDe Breda fu anche il compilatore della voce \"Nuoto\" dell'Enciclopedia Britannica.\n\u00c8 considerato da molti addetti ai lavori e storici dello sport come l'unico atleta italiano ad aver partecipato alle Olimpiadi di St. Louis."}
{"id": "1925627", "revid": "300067", "url": "https://it.wikipedia.org/wiki?curid=1925627", "title": "Nikos Oikonomou", "text": ""}
{"id": "1925628", "revid": "339392", "url": "https://it.wikipedia.org/wiki?curid=1925628", "title": "Nikos Ikonomou", "text": ""}
{"id": "1925631", "revid": "729019", "url": "https://it.wikipedia.org/wiki?curid=1925631", "title": "Barbara Shelley", "text": "Biografia.\nGiovinezza.\nBarbara Shelley nacque a Londra il 13 febbraio 1932. I suoi genitori erano May (nata Hayes) e Robert Kowin. Sua sorella maggiore, Jo, emigr\u00f2 in Canada per diventare scrittrice e produttrice per la CBC Television. La Shelley frequent\u00f2 un convento ad Harlesden, a nord di Londra, dove si esib\u00ec in produzioni di Gilbert e Sullivan e recite scolastiche, oltre a partecipare a festival locali di teatro giovanile cattolico.\nCarriera.\nInizialmente timida sul palco, su suggerimento del suo insegnante di recitazione nel 1951 inizi\u00f2 a fare la modella per acquisire sicurezza in se stessa, il che la port\u00f2 a ricevere un'offerta per il ruolo minore della commentatrice di una sfilata di moda nel film \"Mantrap\" (1953) della Hammer Film Productions, dove fu accreditata con il suo nome di nascita, Barbara Kowin.\nLo stesso anno, and\u00f2 in vacanza a Roma dove incontr\u00f2 l'attore italiano Walter Chiari, che riconobbe il suo talento e le sugger\u00ec di cambiare il suo nome in quello del suo poeta preferito, Shelley. Sebbene avesse programmato un solo mese di vacanza, l'attrice visse a Roma per quattro anni e apparve in nove film italiani, recitando in italiano, tra cui due pellicole con Tot\u00f2: \"Destinazione Piovarolo\" (1955) e \"Tot\u00f2, Peppino e i fuorilegge\" (1956), nel quale interpret\u00f2 una baronessa lesbica.\nLavor\u00f2 intensamente dalla seconda met\u00e0 degli anni cinquanta alla fine degli anni sessanta, diventando la star femminile di punta della Hammer Film Productions grazie a film quali \"Il villaggio dei dannati\" (1960), \"Lo sguardo che uccide\" (1964), \"Dracula, principe delle tenebre\" (1966) e \"L'astronave degli esseri perduti\" (1967). Negli anni successivi partecip\u00f2 ad alcune serie televisive per poi ritirarsi dalle scene.\nMorte.\nNel dicembre 2020 la Shelley si fece ricoverare in ospedale per un check-up e l\u00ec contrasse il COVID-19 durante la pandemia di COVID-19 in Inghilterra. Sebbene si fosse ripresa, altre patologie di base peggiorarono il suo stato di salute. Mor\u00ec il 3 gennaio 2021, all'et\u00e0 di 88 anni."}
{"id": "1925634", "revid": "98308998", "url": "https://it.wikipedia.org/wiki?curid=1925634", "title": "Sassofono subcontrabbasso", "text": "Il sassofono subcontrabasso (o sassofono bordone) \u00e8 un tipo di sassofono progettato da Adolphe Sax. Lo strumento non \u00e8 stato mai impiegato in musica, ed esistono solo alcuni prototipi da esposizione, realizzati molto tempo dopo la progettazione. Sax chiam\u00f2 questo strumento immaginario \"saxophone bourdon\". Avrebbe dovuto essere uno strumento traspositore in Si bemolle, un'ottava sotto il sassofono basso e due ottave sotto il sassofono tenore.\nFino al 1999 non venne costruito nessun sassofono subcontrabbasso suonabile, se non due giganteschi sassofoni realizzati solo per essere esposti. Il pi\u00f9 piccolo dei due (costruito a met\u00e0 anni sessanta) pu\u00f2 suonare note musicali, con assistenti che aprono e chiudono i tasti a causa dell'assenza di tastiera. Al mondo ne esistono sei esemplari."}
{"id": "1925636", "revid": "287204", "url": "https://it.wikipedia.org/wiki?curid=1925636", "title": "Palanpur", "text": " \nPalanpur \u00e8 una suddivisione dell'India, classificata come \"municipality\", di 110.383 abitanti, capoluogo del distretto di Banaskantha, nello stato federato del Gujarat. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 24\u00b0 10' 0 N e 72\u00b0 25' 60 E e ha un'altitudine di 208 .\nSociet\u00e0.\nEvoluzione demografica.\nAl censimento del 2001 la popolazione di Palanpur assommava a 110.383 persone, delle quali 58.019 maschi e 52.364 femmine. I bambini di et\u00e0 inferiore o uguale ai sei anni assommavano a 14.316, dei quali 7.919 maschi e 6.397 femmine. Infine, coloro che erano in grado di saper almeno leggere e scrivere erano 77.450, dei quali 45.438 maschi e 32.012 femmine."}
{"id": "1925638", "revid": "599013", "url": "https://it.wikipedia.org/wiki?curid=1925638", "title": "Giann\u012bs Giannoul\u012bs", "text": ""}
{"id": "1925640", "revid": "1718925", "url": "https://it.wikipedia.org/wiki?curid=1925640", "title": "Volo Alitalia 4128", "text": "Il volo Alitalia 4128 fu protagonista della seconda tragedia che riguard\u00f2 lo scalo palermitano dopo quella del 1972 del volo Alitalia 112 e prima della strage di Ustica del 1980. L'incidente fu attribuito a un errore dei piloti nell'eseguire le procedure per un atterraggio notturno.\nL'incidente.\nIl volo Alitalia 4128 era un volo di linea tra l'aeroporto di Roma-Fiumicino e Palermo-Punta Raisi con 129 tra passeggeri e membri dell'equipaggio a bordo. Il 23 dicembre 1978, alle ore 00:38, il McDonnell Douglas DC-9-32 dell'Alitalia I-DIKQ \"Isola di Stromboli\" impatt\u00f2 sul Mar Tirreno a circa 3\u00a0km a nord dell'aeroporto, sito nel comune di Cinisi, mentre era nella fase di avvicinamento finale alla pista 21 (oggi denominata 20 per via della variazione della declinazione magnetica e quindi dell'orientamento magnetico della pista).\nL'incidente fu attribuito a un errore dei piloti Sergio Cerrina e Nicola Bonifacio, che avrebbero ritenuto di essere pi\u00f9 vicini all'aeroporto di arrivo di quanto in realt\u00e0 fossero e decisero di effettuare la discesa finale prematuramente. La parte iniziale della discesa fu effettuata in volo strumentale con avvicinamento VOR/DME per la pista 21 fino a due miglia dall'arrivo, poi l'equipaggio interruppe la discesa a 150\u00a0piedi (50\u00a0m) di quota sul mare e pass\u00f2 a pilotare manualmente cercando di individuare la soglia della pista, perdendo per\u00f2 altra quota. I piloti proseguirono la manovra, ormai divenuta pericolosa, in quanto non si scorgevano le luci dell'aeroporto. Negli ultimi nove secondi del volo, per\u00f2, il DC-9 vol\u00f2 quasi allo stesso livello del mare, alla velocit\u00e0 di 150\u00a0nodi (280\u00a0km/h). Un colpo di vento fece perdere la pochissima quota residua e l'aereo impatt\u00f2 l'acqua con l'ala destra, spezzandosi in due tronconi e affondando. La maggior parte delle vittime per\u00ec per via dell'impatto mentre alcuni persero la vita per le temperature rigide dell'acqua marina o per annegamento. Sopravvissero all\u2019incidente 21 passeggeri, recuperati dalle vicine barche da pesca a causa della inefficienza delle due imbarcazioni di salvataggio allora disponibili che non furono in grado di prendere il mare dal porto di Terrasini a causa di guasti.\nMorirono 108 persone, compresi tutti i 5 membri dell'equipaggio. Tra le vittime vi furono anche l'autore televisivo Enzo Di Pisa e la sua famiglia.\nIl relitto del DC-9 venne recuperato pochi giorni dopo l'incidente insieme alle salme delle vittime, anche se si framment\u00f2 ulteriormente durante le operazioni di sollevamento provocando la dispersione di alcuni cadaveri in esso contenuti. Alla fine delle operazioni, che si protrassero per alcuni giorni, vennero recuperate 91 salme mentre altre 17 risultarono disperse e non furono pi\u00f9 ritrovate, mentre il resti del DC-9 vennero dapprima sbarcati su un molo del porto di Palermo per poi essere destinati a un'area apposita all'interno dell'aeroporto di Palermo Boccadifalco e, infine, ultimate le indagini, finire ammassati presso alcuni depositi di rottami in periferia di Palermo.\nSecondo quanto dichiarato in seguito da alcuni piloti, l'incidente potrebbe essere stato causato da un'illusione ottica che avrebbe tratto in errore i piloti (black hole approach). Sembra infatti che di notte, con particolari condizioni meteo (in particolare con copertura nuvolosa a bassa quota) le luci della pista si potessero riflettere sulle nubi e in acqua, dando l'impressione che la pista si trovasse alcune centinaia di metri prima della sua posizione reale. Il disorientamento tra le informazioni degli strumenti avute durante la prima fase dell'avvicinamento e questa illusione ottica avrebbe contribuito all'incidente, insieme all'inadeguata illuminazione e all'indisponibilit\u00e0 di sistemi ILS per l'avvicinamento e l'atterraggio strumentale sulla pista 21, e a una non ottimale comunicazione radio tra l'equipaggio e l'ente di controllo interessato (Palermo Radar/Approach) che introdusse ulteriori margini di incertezza sulla posizione stimata dell'aereo da parte dei piloti.\nGalleria d'immagini.\nAlcune foto effettuate ai rottami dell'aereo presso uno sfasciacarrozze sito tra l'ingresso a Palermo e la cittadina di Villabate nel 1988."}
{"id": "1925642", "revid": "1525211", "url": "https://it.wikipedia.org/wiki?curid=1925642", "title": "PSR B1257+12A", "text": "PSR B1257+12A (catalogato, secondo le convenzioni della nomenclatura planetaria, anche come PSR B1257+12 b), o Draugr, \u00e8 un pianeta extrasolare orbitante attorno alla pulsar PSR B1257+12, situata nella costellazione della Vergine a 980 anni luce di distanza dalla Terra. \u00c8 il pianeta pi\u00f9 interno, e orbita ad una distanza di 0,19 UA con un periodo orbitale di circa 25 giorni. Nel 1997, venne ipotizzato che il pianeta fosse in realt\u00e0 un artefatto causato dal vento emanato dalla pulsar, ma questa ipotesi venne smentita. Il pianeta ha una massa pi\u00f9 o meno doppia rispetto a quella della Luna e paragonabile quella di Ganimede, collocandosi cos\u00ec come il pi\u00f9 piccolo pianeta orbitante attorno a un'altra stella mai scoperto finora. L'oggetto, orbitando a una distanza pari all'incirca alla met\u00e0 di quella in cui orbita Mercurio intorno al Sole probabilmente mostra sempre la stessa faccia alla stella per via delle forti forze di marea.\nNonostante la natura degenere della sua stella, la brevissima distanza a cui il pianeta orbita gli consente di raggiungere temperature relativamente elevate, paragonabili a quelle di un inverno europeo. Tuttavia il fortissimo vento stellare causato dalla pulsar difficilmente potrebbe permettere a un corpo tanto piccolo e con un campo magnetico conseguente di mantenere una propria atmosfera in grado di consentire all'acqua di mantenersi allo stato liquido o in grado di schermare a sufficienza la superficie dalle radiazioni ionizzanti. Pertanto la presenza di vita, almeno per come la conosciamo noi, \u00e8 con tutta probabilit\u00e0 da escludere.\nCome semplice curiosit\u00e0 \u00e8 possibile notare come, nonostante il corpo riceva un irraggiamento dalla propria stella superiore a quello ricevuto da Marte da parte del Sole e di soli 11 K inferiore a quello ricevuto dalla Terra, la luminosit\u00e0 sulla superficie del pianeta (immaginandolo senza atmosfera o privo di nubi) \u00e8 invece paragonabile a quella di una pallida luna piena sulla Terra. Questo avviene perch\u00e9 se nel nostro sistema solare grossa parte dell'energia viene trasferita ai corpi planetari attraverso la banda della luce visibile, nel sistema di PSR B1257+12 invece il calore viene trasmesso perlopi\u00f9 attraverso raggi X e raggi \u03b3, mentre la luce visibile costituisce solo una piccola percentuale dell'irraggiamento complessivo."}
{"id": "1925647", "revid": "223378", "url": "https://it.wikipedia.org/wiki?curid=1925647", "title": "Bruno Caccia", "text": "Biografia.\nNacque in una famiglia con una lunga tradizione in magistratura risalente ai primi anni del XIX secolo, che ebbe il suo esponente pi\u00f9 illustre in Giuseppe Caccia, procuratore generale della Cassazione. Studi\u00f2 a Cuneo fino al Ginnasio e, seguendo gli spostamenti del padre magistrato, prosegu\u00ec a La Spezia conseguendo la maturit\u00e0 ad Asti. Iscrittosi alla facolt\u00e0 di giurisprudenza, consegu\u00ec la laurea \"magna cum laude\" nel 1939 e nel 1940 consegu\u00ec anche la laurea in scienze politiche.\nInizi\u00f2 la sua carriera nel 1941 quando vinse il concorso per entrare in magistratura, prendendo servizio presso la procura della Repubblica presso il tribunale di Torino dapprima come uditore, poi come sostituto procuratore. A Torino rimase fino al 1964, quando pass\u00f2 ad Aosta come procuratore della Repubblica. Nel 1968 torn\u00f2 a Torino, come sostituto alla Procura Generale, e nel 1980 and\u00f2 a guidare la Procura della Repubblica in sostituzione del dottor La Marca.\nNominato dunque Procuratore della Repubblica presso il Tribunale di Torino, si occup\u00f2 di indagare sulle violenze ed i pestaggi che all'epoca puntualmente si verificavano in occasione di ogni sciopero. Come ricorda l'allora suo collega Marcello Maddalena: \"Fu, nel settore, il primo segno di presenza dello Stato dopo anni di non indolore assenza\". Successivamente avvi\u00f2 delle indagini sui terroristi delle Brigate Rosse che portarono all'arresto di Renato Curcio e Alberto Franceschini, e su quelli di Prima Linea con l'arresto di Roberto Sandalo. Nel 1976 fu Pubblico Ministero nel processo contro il \"nucleo storico\" delle BR svoltosi a Torino.\nEsegu\u00ec inoltre indagini sui traffici della 'ndrangheta in Piemonte, indagini che furono cos\u00ec incisive da \"condannarlo a morte\".\nAgguato e morte.\nIl 26 giugno 1983 Bruno Caccia si rec\u00f2 fuori citt\u00e0 e torn\u00f2 a Torino soltanto nella sera. Essendo una domenica, decise di lasciare a riposo la propria scorta, decisione che facilit\u00f2 il compito ai sicari 'ndranghetisti. Verso le 23:30, uscito dalla propria abitazione di via Sommacampagna per portare da solo a passeggio il cane, Bruno Caccia venne affiancato da una macchina con due uomini a bordo. Questi, senza scendere dall'auto, spararono 14 colpi e per essere certi della morte del magistrato, lo finirono con 3 colpi di grazia.\nLe indagini e i processi sull'omicidio.\nSui mandanti dell'omicidio, subito le indagini presero la via delle Brigate Rosse: erano gli anni di piombo e per di pi\u00f9 le indagini di Bruno Caccia riguardavano in modo diretto molti brigatisti. Il giorno seguente, le Brigate Rosse rivendicarono l'omicidio, ma presto si scopr\u00ec che la rivendicazione risultava essere falsa. Inoltre nessuno dei brigatisti in carcere rivel\u00f2 che fosse mai stato pianificato l'omicidio del magistrato cuneese. Le indagini puntarono allora l'attenzione sui neofascisti del Nuclei Armati Rivoluzionari (NAR), ma anche questa pista si rivel\u00f2 ben presto infondata.\nL'imbeccata giusta arriv\u00f2 da un mafioso in galera, Francesco Miano, boss del clan dei catanesi che si era insediato a Torino. Grazie all'intermediazione dei servizi segreti, Miano decise di collaborare per risolvere il caso e raccolse le confidenze del 'ndranghetista Domenico Belfiore, uno dei capi della 'ndrangheta a Torino, anch'egli in galera. Belfiore ammise che era stata la 'ndrangheta ad uccidere Bruno Caccia e il motivo principale fu che \"con il procuratore Caccia non ci si poteva parlare\", come disse lo stesso Belfiore. In aggiunta, va detto che la 'ndrangheta ha da sempre controllato, in Piemonte, molti ristoranti, imprese edili, bar e addirittura era arrivata a mettere le mani sul bar del Palazzo di Giustizia dove Bruno Caccia prestava servizio.\nLe indagini del magistrato cuneese si erano rivelate troppo incisive e troppo dannose per la sopravvivenza della 'ndrangheta in Piemonte. Come mandante dell'omicidio, Domenico Belfiore venne condannato all'ergastolo nel 1992. Nonostante la magistratura torinese abbia avviato delle indagini su presunte infiltrazioni 'ndranghetiste nel tessuto sociale la lotta alla 'ndrangheta in Piemonte \u00e8 ancora poco radicata.\nNel marzo 2014, a trent'anni dopo la morte, il legale dei figli ha presentato alla procura di Milano un esposto nel quale chiedeva la riapertura del caso per dirigere le indagini nei confronti di Demetrio Luciano Latella, ex gangster del clan di Angelo Epaminonda.\nIl 22 dicembre 2015 la DDA di Milano ha arrestato il presunto autore materiale dell'assassinio di Bruno Caccia: si tratta di Rocco Schirripa, panettiere calabrese di 62 anni immigrato a Torrazza Piemonte. Il 17 luglio 2017 Schirripa \u00e8 riconosciuto colpevole e condannato in primo grado all'ergastolo, pena poi confermata il 14 febbraio 2019 in appello e nel 2020 in Cassazione.\nMemoria e riconoscimenti.\nA Bruno Caccia sono stati intitolati il Palazzo di giustizia di Torino, il 26 giugno 2001, nonch\u00e9 un cascinale a San Sebastiano da Po, (Cascina Bruno e Carla Caccia), quest'ultimo sequestrato proprio alla famiglia Belfiore, pi\u00f9 precisamente a Salvatore Belfiore, fratello di Domenico, grazie alla legge 109/96.\nCascina Caccia viene tuttora gestita dall'associazione Acmos che aderisce a Libera, rete di associazioni contro le mafie che ricorda ogni anno il 21 marzo, nella Giornata della Memoria e dell'Impegno anche Bruno Caccia, presente nel lungo elenco dei nomi delle vittime di mafia e fenomeni mafiosi. Inoltre, dal 26 aprile 2016, la biblioteca comunale di Chiusa di San Michele (TO) e dal 30 marzo 2019 la Sala Consigliare di Caselette (TO) portano il nome di Bruno Caccia. Giulio Cavalli ha inoltre composto un monologo a lui dedicato, che si intitola \"Il sorriso di Bruno Caccia\", un \"testo scritto e recitato per\" l'evento di chiusura del festival \"Libera Quanto Basta Per\", svoltosi proprio a Cascina Caccia ed eseguito il 17 maggio 2009."}
{"id": "1925648", "revid": "599013", "url": "https://it.wikipedia.org/wiki?curid=1925648", "title": "Gi\u014drgos Kalaitz\u012bs", "text": ""}
{"id": "1925649", "revid": "287204", "url": "https://it.wikipedia.org/wiki?curid=1925649", "title": "Bharuch", "text": " \nBharuch \u00e8 una suddivisione dell'India, classificata come \"municipality\", di 148.391 abitanti, capoluogo del distretto di Bharuch, nello stato federato del Gujarat. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 21\u00b0 41' 60 N e 72\u00b0 58' 0 E e ha un'altitudine di 14 .\nSociet\u00e0.\nEvoluzione demografica.\nAl censimento del 2001 la popolazione di Bharuch assommava a 148.391 persone, delle quali 76.568 maschi e 71.823 femmine. I bambini di et\u00e0 inferiore o uguale ai sei anni assommavano a 15.006, dei quali 8.389 maschi e 6.617 femmine. Infine, coloro che erano in grado di saper almeno leggere e scrivere erano 115.283, dei quali 62.599 maschi e 52.684 femmine."}
{"id": "1925650", "revid": "102901916", "url": "https://it.wikipedia.org/wiki?curid=1925650", "title": "Alla luce del sole", "text": ""}
{"id": "1925651", "revid": "1573940", "url": "https://it.wikipedia.org/wiki?curid=1925651", "title": "Pimoidae", "text": "Pimoidae \u00e8 una famiglia di ragni appartenente all'infraordine Araneomorphae.\nCaratteristiche.\nQuesta famiglia di ragni \u00e8 monofiletica. Per tratti in comune \u00e8 stata considerata parte della famiglia Linyphiidae fino al 1993 quando l'aracnologo Hormiga le diede lo status di famiglia.\nDistribuzione.\nProbabilmente un tempo erano diffusi in tutta la regione olartica, adesso la concorrenza con altre famiglie di ragni nello stesso habitat e altri fattori fanno in modo che siano specie relitte in piccole zone: costa occidentale dell'America settentrionale, Alpi, Monti Cantabrici, nord della Spagna, Himalaya, Russia (Sachalin). Nel 2003 una specie \u00e8 stata rinvenuta anche in Giappone e nel 2008 un altro genere scoperto in Cina.\nTassonomia.\nAttualmente, a novembre 2020, si compone di 4 generi e 53 specie:"}
{"id": "1925654", "revid": "56620", "url": "https://it.wikipedia.org/wiki?curid=1925654", "title": "P.G.F. Libertas", "text": ""}
{"id": "1925656", "revid": "300067", "url": "https://it.wikipedia.org/wiki?curid=1925656", "title": "Gi\u014drgos Sigalas", "text": ""}
{"id": "1925664", "revid": "1543377", "url": "https://it.wikipedia.org/wiki?curid=1925664", "title": "PSR B1257+12B", "text": "PSR B1257+12B (catalogato, secondo le convenzioni della nomenclatura planetaria, anche come PSR B1257+12 c), o Poltergeist, \u00e8 un pianeta extrasolare orbitante attorno alla pulsar PSR B1257+12, situata nella costellazione della Vergine a 980 anni luce di distanza dalla Terra. \u00c8 il secondo pianeta del sistema ed orbita ad una distanza di 0,36 UA con un periodo orbitale di 66 giorni. Ha una massa di circa quattro volte quella terrestre. Siccome i pianeti B e C hanno orbite piuttosto ravvicinate, esse si perturbano a vicenda. Queste perturbazioni fornirono la conferma dell'esistenza dei pianeti e permisero di calcolare la loro massa e l'inclinazione."}
{"id": "1925665", "revid": "31886", "url": "https://it.wikipedia.org/wiki?curid=1925665", "title": "Specie di Pimoidae", "text": "Di seguito sono descritte tutte le specie della famiglia di ragni Pimoidae note al dicembre 2012.\nNanoa.\n\"Nanoa\" \nPimoa.\n\"Pimoa\" \nPutaoa.\n\"Putaoa\" \nWeintrauboa.\n\"Weintrauboa\" "}
{"id": "1925667", "revid": "287204", "url": "https://it.wikipedia.org/wiki?curid=1925667", "title": "Sakura taisen - Le Nouveau Paris", "text": ", \u00e8 una serie di tre OAV giapponesi, legata al franchise \"Sakura Wars\". Questi tre episodi rappresentano un sequel della precedente serie di OAV \"Sakura taisen - \u00c9cole de Paris\".\nTrama.\nDopo la partenza di Ichir\u014d \u014cgami, le ragazze della \"Flower Division\" di Parigi iniziano una lunga discussione per decidere chi prender\u00e0 il posto al comando della squadra. Tuttavia dalle profondit\u00e0 della citt\u00e0 riaffiora una minaccia vecchia di secoli."}
{"id": "1925670", "revid": "287204", "url": "https://it.wikipedia.org/wiki?curid=1925670", "title": "Bhavnagar", "text": "Bhavnagar \u00e8 una citt\u00e0 dell'India di 510.958 abitanti, capoluogo del distretto di Bhavnagar, nello stato federato del Gujarat. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 21\u00b0 46' 0 N e 72\u00b0 9' 0 E e ha un'altitudine di 23 .\nSociet\u00e0.\nEvoluzione demografica.\nAl censimento del 2001 la popolazione di Bhavnagar assommava a 510.958 persone, delle quali 267.019 maschi e 243.939 femmine. I bambini di et\u00e0 inferiore o uguale ai sei anni assommavano a 64.990, dei quali 35.446 maschi e 29.544 femmine. Infine, coloro che erano in grado di saper almeno leggere e scrivere erano 366.986, dei quali 206.935 maschi e 160.051 femmine."}
{"id": "1925674", "revid": "1573940", "url": "https://it.wikipedia.org/wiki?curid=1925674", "title": "Sassofono sopranissimo", "text": "Il sassofono sopranissimo, o sassofono sopracuto o soprillo, \u00e8 il pi\u00f9 piccolo membro della famiglia dei sassofoni. \u00c8 uno strumento traspositore in Si\u266d, un'ottava sopra il sassofono soprano. Realizzare uno strumento cos\u00ec piccolo \u00e8 molto difficoltoso, e soltanto recentemente sono stati realizzati sassofoni di questo tipo. Il sassofono sopranissimo \u00e8 lungo circa 30\u00a0cm.\n\u00c8 uno strumento piuttosto difficile da suonare, specialmente nel registro pi\u00f9 alto, a causa dell'imboccatura molto stretta e concentrata. Essendo il mercato di questi sassofoni piuttosto limitato, il loro costo \u00e8 pi\u00f9 elevato rispetto a quello degli altri modelli comunemente impiegati, come il contralto o il tenore.\nAttualmente l'unico costruttore di questi sassofoni \u00e8 il tedesco Benedikt Eppelsheim, che ha dato ai suoi strumenti sovracuti il nomignolo di \"soprillo\". Sono prodotti a mano, e costano circa dollari; non essendoci spazio sufficiente per le chiavi, il soprillo si estende nel registro acuto soltanto fino al mi\u266d alto, e non raggiunge il fa. A causa della ridotta taglia dello strumento, la chiave dell'ottava alta \u00e8 posizionata nel bocchino."}
{"id": "1925675", "revid": "1543377", "url": "https://it.wikipedia.org/wiki?curid=1925675", "title": "PSR B1257+12C", "text": "PSR B1257+12 C (catalogato, secondo le convenzioni della nomenclatura planetaria, anche come PSR B1257+12 d), o Fobetore (\"Phobetor\" in inglese) \u00e8 un pianeta extrasolare orbitante attorno alla pulsar PSR B1257+12, situata nella costellazione della Vergine a 980 anni luce di distanza dalla Terra. \u00c8 il terzo pianeta del sistema ed orbita ad una distanza di 0,46 UA con un periodo di circa 98 giorni. Ha una massa circa quattro volte quella terrestre."}
{"id": "1925682", "revid": "99020790", "url": "https://it.wikipedia.org/wiki?curid=1925682", "title": "Zikula", "text": "Zikula \u00e8 sia un CMS che un Framework per applicazioni web rilasciato sotto la GNU General Public License. Pu\u00f2 essere utilizzato per sviluppare siti e applicazioni web robusti, sicuri, interattivi e cooperativi. Zikula \u00e8 scritto in PHP, \u00e8 orientato agli oggetti ed \u00e8 completamente modulare. Richiedere l'utilizzo di un database a scelta tra MySQL, PostgreSQL e MSSQL.\nNome e logo.\nIl nome e il logo di Zikula sono stati studiati e realizzati da Strategic Name Development Inc. Il nome Zikula prende ispirazione da diverse parole Zulu, una della lingue ufficiali del Sud Africa, nella quale \u201cZila ukudla\u201d significa veloce e \u201cLula\u201d significa facile, due caratteristiche del software:\nComunit\u00e0.\nZikula ha diverse comunit\u00e0 e siti di supporto, ufficiali e non, sparsi in giro per il mondo. Molte di queste sono appena nate e in veloce crescita in quanto l'uscita di Zikula 1.0 ha dato nuova energia al progetto e causato l'apertura di numerosi siti."}
{"id": "1925686", "revid": "287204", "url": "https://it.wikipedia.org/wiki?curid=1925686", "title": "Dahod", "text": " \nDahod (o Dohad) \u00e8 una suddivisione dell'India, classificata come \"municipality\", di abitanti, capoluogo del distretto di Dahod, nello stato federato del Gujarat. In base al numero di abitanti la citt\u00e0 rientra nella classe II (da a persone).\nGeografia fisica.\nLa citt\u00e0 \u00e8 situata a 22\u00b0 49' 60 N e 74\u00b0 16' 0 E e ha un'altitudine di \nSociet\u00e0.\nEvoluzione demografica.\nAl censimento del 2001 la popolazione di Dahod assommava a persone, delle quali maschi e femmine. I bambini di et\u00e0 inferiore o uguale ai sei anni assommavano a , dei quali maschi e femmine. Infine, coloro che erano in grado di saper almeno leggere e scrivere erano , dei quali maschi e femmine."}
{"id": "1925687", "revid": "69794", "url": "https://it.wikipedia.org/wiki?curid=1925687", "title": "Carlo Brunet", "text": "Fu Deputato del Regno di Sardegna, del Deputato del Regno d'Italia e successivamente Senatore del Regno dalla XVI legislatura."}
{"id": "1925692", "revid": "1776051", "url": "https://it.wikipedia.org/wiki?curid=1925692", "title": "Raffaele Busacca dei Gallidoro", "text": "Fu senatore del Regno d'Italia nella XVI legislatura.\nSiciliano, emigr\u00f2 a Firenze fino dal 1840 dove dimor\u00f2 poi stabilmente.\nUomo di lettere, nei suoi scritti si occup\u00f2 soprattutto di studi di economia politica. L'apprezzamento per questa sua produzione lo fece scegliere a ministro delle finanze nel 1859 durante il Governo provvisorio della Toscana esercitato da Bettino Ricasoli.\nCompiuta l\u2019annessione della Toscana al Piemonte, nel 1889 Busacca fu eletto senatore al Parlamento nazionale nelle fila della maggioranza, partito a cui rest\u00f2 sempre fedele. Si distinse per impegno ed autorevolezza nelle questioni finanziarie o economiche."}
{"id": "1925696", "revid": "1573940", "url": "https://it.wikipedia.org/wiki?curid=1925696", "title": "Diadematidae", "text": "Diadematidae \u00e8 una famiglia di ricci di mare, unica famiglia dell'ordine Diadematoida.\nTassonomia.\nComprende i seguenti generi:"}
{"id": "1925697", "revid": "287204", "url": "https://it.wikipedia.org/wiki?curid=1925697", "title": "Jamnagar", "text": " \nJamnagar \u00e8 una suddivisione dell'India, classificata come \"municipal corporation\", di 447.734 abitanti, capoluogo del distretto di Jamnagar, nello stato federato del Gujarat. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 22\u00b0 28' 0 N e 70\u00b0 4' 0 E e ha un'altitudine di 19 .\nSociet\u00e0.\nEvoluzione demografica.\nAl censimento del 2001 la popolazione di Jamnagar assommava a 447.734 persone, delle quali 235.093 maschi e 212.641 femmine. I bambini di et\u00e0 inferiore o uguale ai sei anni assommavano a 53.168, dei quali 28.417 maschi e 24.751 femmine. Infine, coloro che erano in grado di saper almeno leggere e scrivere erano 312.156, dei quali 177.299 maschi e 134.857 femmine."}
{"id": "1925702", "revid": "327773", "url": "https://it.wikipedia.org/wiki?curid=1925702", "title": "PSR B1257+12D", "text": "PSR B1257+12D (catalogato, secondo le convenzioni della nomenclatura planetaria, anche come PSR B1257+12 e) era un oggetto extrasolare che si ipotizzava orbitare attorno alla pulsar PSR B1257+12, situata nella costellazione della Vergine a 980 anni luce di distanza dalla Terra. Si era pensato che potesse trattarsi di un grosso asteroide o di una cometa situata a una distanza media dalla stella pari a 2,6 UA, con un periodo orbitale di circa 3,5 anni.\nLe perturbazioni causate dal corpo furono imputate inizialmente a un gigante gassoso di massa paragonabile a Saturno (100 masse terrestri), orbitante a una distanza media dalla pulsar di 40 UA; tuttavia, la scoperta non fu accertata e, in seguito, ritirata. Si riteneva pertanto che le perturbazioni fossero originate da un corpo celeste di massa paragonabile a un asteroide o a una cometa.\nSarebbe stato il primo esempio di tali oggetti scoperti in un sistema planetario esterno al sistema solare, tuttavia, successivi studi hanno suggerito che le anomalie delle pulsazioni non periodiche che rivelavano un quarto corpo orbitante si potevano attribuire a lenti cambiamenti nella misura della dispersione della pulsar stessa."}
{"id": "1925703", "revid": "18228598", "url": "https://it.wikipedia.org/wiki?curid=1925703", "title": "Gazzetta Sportiva", "text": ""}
{"id": "1925705", "revid": "287204", "url": "https://it.wikipedia.org/wiki?curid=1925705", "title": "Arnaldo Cantani", "text": "Fu senatore del Regno d'Italia nella XVI legislatura.\nBiografia.\nNacque il 15 febbraio 1837 in Hainsbach, ora Lipova, nella Boemia del Nord, ora Repubblica Ceca; i suoi genitori erano Vinzenz Ferrerius, medico e maestro di ostetricia, nato nel 1795 da genitori italo-cechi in Hradec Kr\u00e1lov\u00e9 e Adelina Ernestina Jaroshka, figlia del dottor Franz Jaroshka, professore di medicina all'Universit\u00e0 di Praga. La famiglia Cantani si trasfer\u00ec da Venezia alla Boemia del Nord, allora una provincia dell'Impero austriaco. Nel 1842 la famiglia and\u00f2 a Praga e il giovane Cantani venne educato al ginnasio: qui egli compose 50 appassionati sonetti, intitolati \"Italia\", la patria che non aveva mai conosciuto e tradusse le ecloghe di Virgilio con lo pseudonimo di A. di Vincenzo. Quindi s'iscrisse all'Universit\u00e0' di Praga dove in principio studi\u00f2 legge (il bisnonno Johann Cantani esercitava la professione di avvocato a Hradec Kralov\u00e9). Tuttavia, dopo 6 mesi, Cantani venne attratto dalla medicina e subito i suoi insegnanti notarono l'entusiasmo e l'energia con cui si dedicava allo studio.\nPoco dopo la laurea, il 15 dicembre 1860, il professor A. J. Jaksch, uno dei maggiori insegnanti dell'Universit\u00e0 di Praga, e direttore del primo Dipartimento di Medicina Clinica, nomin\u00f2 Cantani suo assistente. In seguito egli divenne docente nel campo clinico e diede molte lezioni del suo corso.\nCantani frequentemente prese il posto del professor Jaksch quando il suo famoso maestro era diversamente impegnato. Allo stesso tempo era il medico che si prendeva cura della comunit\u00e0 italiana di Praga. La fama di Cantani raggiunse i suoi compatrioti in Italia, specie per la sua traduzione dell'opera somma di F. von Niemeyer intitolata Patologia e Terapia, con tante aggiunte da lui chiamate \"addizioni\" e \"note\" la cui prima edizione apparve quando egli era ancora a Praga; il trattato era dedicato al Professor Salvatore Tommasi, che Cantani aveva conosciuto a Praga.\nNel mese di Aprile 1864, su proposta del governo italiano, venne chiamato dall'Universit\u00e0 di Pavia, che lo nomin\u00f2 professore straordinario di farmacologia e tossicologia. Lui comincio' il suo corso con la prolusione intitolata \"Intorno allo spirito della medicina moderna\". A Pavia rincontr\u00f2 l'amico Tommasi e si trov\u00f2 in una scuola stimolante, dove egli fu in grado di approfondire e allargare le sue ricerche. Egli scrisse: \"Io non conoscevo la mia patria, ma fin da quando ebbi l'uso della ragione, nell'esilio secolare della mia famiglia in terra straniera, io mi sono nutrito del pensiero di lei e di quell'affetto che eccita la speranza di rifarsi suo figlio e di conoscerla grande, ibera e indipendente.\" Egli continuava \"Lo studio della medicina \u00e8 indispensabile non solo per il dottore ma pure per il farmacista, dall'altro lato voi tutti vi sentirete costretti a seguire i vostri studi con tutto il fervore necessario in quanto si tratta di contribuire anche nello studio della medicina da bravi cittadini e da fedeli figli della nostra patria comune. Fate la vostra parte nel risorgimento scientifico della nostra bella e cara Italia, madre di tanti ingegni e culla di tutte le scienze. Da poco tempo, l'Italia si \u00e8 rinvigorita ed \u00e8 politicamente risalita\".\nNel 1866 si svolse la terza guerra d'Indipendenza e Cantani era un ammiratore di Giuseppe Garibaldi, l'eroe dei due mondi. Egli raggiunse i Cacciatori delle Alpi con un gruppo di medici ed infermiere dell'ospedale di Pavia che lo seguirono con entusiasmo. Questi seguaci di Garibaldi avevano l'assistenza medica sempre pronta e fondarono la prima infermeria da campo con assistenza medica e militare, la prima di questo genere mai prima d'allora presente sul campo di battaglia con assistenti sempre pronti con disinfettanti, bende, fasce e buona volont\u00e0. Cantani ricevette una medaglia, miracolosamente conservata..\nIn 1868 egli vinse un concorso nazionale, divenendo professore di Patologia e di Clinica Medica alla Scuola Medica di Milano nell'Ospedale Maggiore: La sua lezione inaugurale, fu molto originalmente intitolata \"La Fisica in Medicina\". nel quale viene riportato il primo dei suoi famosi aforismi: \"Ci vogliono fatti e null'altro che fatti.\" Questo \u00e8 il seme del suo amato positivismo. Il secondo aforisma, \u00e8 nella stessa lezione: \"Il sapere comincia dal non sapere.\"\nInsegn\u00f2 a Milano per un anno, poi avendo vinto un altro concorso nazionale, venne nominato professore di Medicina e capo della 2\u00aa cattedra a Napoli. Nel 1888 prese la prima cattedra di Medicina, al momento di piangere la morte dell'amico Tommasi.\nIn Napoli svolse una lezione programmatica significativamente intitolata \"Il Positivismo nella Medicina\" contrastando il modo\ncorrente di curare i malati con parole e non coi fatti, tanto amati da Cantani e tenne lezione non nell'aula, ma al letto del malato, facendone l'esame obiettivo. Egli riassumeva i progressi della microbiologia, della biochimica e della medicina sperimentale. Questo \u00e8 il suo terzo aforisma: \"Non affermare e non negare senza prova!\" Sottolineando che l'esame obiettivo non deve trascurare i minimi dettagli lo port\u00f2 al quarto aforisma: \"La vita \u00e8 della materia e nell'universo non c'\u00e8 materia morta.\"\nAncora un lucido aforisma di Cantani, il quinto: \"Se la vita consiste nella trasformazione continua della pi\u00f9 semplice materia inorganica in unit\u00e0 pi\u00f9 complesse sia organiche che organizzate, la salute consiste nel regolare susseguirsi di semplici metamorfosi per mantener sano l'organismo in continuazione.\"\nA Napoli il suo lavoro principale venne portato avanti e completato, specialmente i suoi trattati monumentali su \u201cMateria medica e terapeutica\u201d, \u201cFarmacologia\u201d, \u201cPatologia e Terapia del Ricambio Materiale\u201d. Cantani spos\u00f2 Antonietta Rossi Romano, \"una donna incomparabile per elevatezza di sentimenti, per attaccamento al marito, e cura della famiglia\"\nChe novit\u00e0 nelle lezioni: Cantani le teneva al letto dei malati e in sala di dissezione per perfezionare la diagnosi. E quale grande esperienza clinica potevano fare i dottori: durante un anno \"scolastico\" Nel 1867-1868 visitarono e curarono 20 casi di tubercolosi, 17 di ileotifo e dermotifo, 10 di insufficienza sia mitrale che semiluminare, 8 di reumatismo articolare sia acuto che cronico, 11 di malaria, 7 di sifilide costituzionale, 6 di nefrite cronica, 3 casi di ciascuna malattia come segue, polmonite cruposa, altri casi di polmonite, altre malattie ancora, quali cirrosi epatica, catarro gastroenterico, e emorragia cerebrale, e una di altre malattie, comprendendo un caso di eczema generalizzato. I malati migliorati furono 30 = 26, 3% i decessi 17 =14,9%, quindi 67 pazienti = 58, 8% erano migliorati.\n\u00c8 certamente la norma che un professore e direttore d'una Clinica Universitaria raggruppi, visiti, discuta e curi 114 pazienti, sofferenti per malattie croniche, ma \u00e8 originale che li pubblichi in una tabella. Questa \u00e8 la prova dell'organizzazione e precisione del professor Cantani.\nCantani tir\u00f2 fuori uno dei suoi famosi aforismi sui fatti, sempre in primo piano e complet\u00f2 il sesto aforisma: \" Il medico che non riconosce in se stesso il naturalista, non sar\u00e0 un vero dottore, ma la sua negazione.\" Essendo un insegnante devoto, efficiente e popolare, Cantani continuamente ripeteva il suo settimo aforisma: \"La diagnosi si fa al letto del malato.\" L'ottavo aforisma \u00e8 correlato ai malati di tubercolosi: egli not\u00f2 il colore pallido giovinette malate, segno dell'aggravamento, e comment\u00f2 (ottavo aforisma):\"Sono le rose che spuntano per il cimitero.\"\nCome uno sviluppo dell'ipodermoclisi, durante le gravi epidemie di colera, Cantani andava in cerca dei malati di colera nei cosiddetti bassi: si dice che un malato gli abbia detto dal letto:\"Professo', nun tengo niente da darvi.\"\nE che il professore abbia risposto: \"Nulla mi devi dare! Per due fiasche d'acqua!\"\nLe epidemie di colera.\nCantani specialmente preferiva l'ipodermoclisi: usando i quattro arti e pure le regioni addominali e toraciche, il professore a Napoli iniettava per via sottocutanea grandi quantit\u00e0 di liquidi ed elettroliti. Durante l'epidemia del 1884, egli diresse personalmente l'uso della nuova terapia e torn\u00f2 a dimostrare l'efficacia dei suoi metodi e della sostituzione di liquidi per via parenterale, ottenendo una fama internazionale, rinnovata nella successiva epidemia del 1892. Cantani impieg\u00f2 due metodi, l'enteroclisi e l'ipodermoclisi.\nIl diabete.\nCantani studi\u00f2 la patogenesi del diabete: come risultato della sua grande intuizione clinica che studi\u00f2 la malattia come una pietra miliare nel campo medico. Egli studi\u00f2 il diabete come un'alterazione del metabolismo glucidico. Secondo lui, un'anomalia chimica delle cellule pancreatiche causava la deficienza di un particolare \"fermento\" pancreatico, che nelle persone sane metabolica il glucosio.\nNei diabetici si dosava paraglucosio, che poteva essere il risultato dell'alterata sintesi del \"fermento\". Si dovrebbe riflettere che solo nel 1921 venne scoperta l'insulina da Banting e Best, 31 anni dopo l'ultimo studio di Cantani sul diabete. Inoltre, dobbiamo sottolineare che Cantani descrisse un \"fermento\" pancreatico, dato che il concetto di ormone, tra cui \u00e8 inclusa l'insulina, fu introdotto in fisiologia da E.H. Starling solo nel 1902. Di conseguenza, Cantani rifer\u00ec che la terapia del diabete doveva esser basata su una dieta rigida, assolutamente priva di ogni cibo che portasse ad una qualsiasi produzione di zucchero. \"La cura del diabete non \u00e8 in farmacia ma in cucina\" (nono aforisma). Il valore di quest'aforisma \u00e8 facilmente comprensibile. Le diete di Cantani per i diabetici si diffusero velocemente in Europa e oltreoceano. Venne stabilito che le diete dovessero essere calcolate aritmeticamente impiegando una bilancia di precisione, graduata in grammi.\nLe malattie infettive.\nQuesto fu un altro soggetto di ricerca che cattur\u00f2 l'interesse di Cantani, che studi\u00f2 sia la patogenesi che la terapia. Egli era in anticipo di anni nel sostenere che parecchie malattie infettive fossero causate dalla penetrazione di particolari agenti, i \"virus\" nell'organismo. Egli pure insegn\u00f2 che i microorganismi entrati nel torrente ematico potessero essere patogenetici non solo a causa delle loro tossine, ma anche per mezzo di \"veleni\" secreti da esse. Questa teoria, espressa per la prima volta nel 1866 (Note e addizioni al Niemeyer). estese i suoi studi dai casi clinici ai pi\u00f9 complessi problemi delle epidemie, che spiegava postulando l'esistenza di veicoli, ovvero i cosiddetti casi latenti, oggid\u00ec noti come portatori sani. Nel 1871, annunci\u00f2 l'intenzione di aprire un laboratorio di ricerca in animali e pi\u00f9 tardi, nella sua Clinica all'Universit\u00e0 di Napoli, Cantani cre\u00f2 dal nulla un laboratorio di microbiologia, il primo in Italia e, siccome era un entusiastico seguace degli studi di Louis Pasteur, anche il primo istituto Italiano di terapia antirabbica.\nLe muffe.\nForse pochi sanno che Cantani, un precursore, fu il primo a curare certe malattie infettive con germi meno patogeni di quelli responsabili della malattia. Nel 1887 Pasteur aveva comunicato che lo sviluppo di micro-organismi patogeni poteva essere inibito dalla presenza nella cultura di altri germi non patogeni. Quindi Cantani, avendo notato che delle muffe casualmente sviluppatesi in una coltura avevano distrutto i patogeni presenti in modo fortuito, per primo escogit\u00f2 la cosiddetta batterioterapia. Egli iniett\u00f2 un organismo non patogeno, il Bacterium thermo, in un paziente affetto da tubercolosi. Il tentativo, tuttavia, fu infruttuoso, ma un'altra via per il progresso fu lastricata.\nAbuso di farmaci.\nNella prefazione al Manuale di Materia Medica e Terapeutica, noi leggiamo: \"In tutti i pazienti \u00e8 possibile recar loro danno coll'uso inappropriato di farmaci, viceversa solo talvolta, in casi ben studiati, vi pu\u00f2 essere un beneficio per il paziente con la scelta ben controllata dei farmaci e il loro uso preciso. Solo corrispondendo con uno studio scrupoloso e con rigore massimo alle indicazioni precise del caso, i rimedi della farmacia possono riuscire utili per il paziente. Senza un'indicazione esplicita, i farmaci non solo possono essere, ma spesso devono essere nocivi. Ed io, autore d'un testo di\nmedicina e professore di medicina (a Napoli) sar\u00f2 contento e credo di aver moltissimo giovato all'umanit\u00e0, solo quando tutti i miei allievi saranno \"innocui\", perch\u00e9 il primo dovere del medico \u00e8 di non nuocere, il secondo di giovare al malato\".\nFebbre.\nNella stessa opera, tra altri soggetti, Cantani discute la patogenesi della febbre. Egli stabilisce con chiarezza che \"\u00e8 necessario conoscere la funzione, il ruolo della febbre e la sua mansione nell'organismo, cio\u00e8 una sua risposta generale contro il microorganismo invasore, o una reazione benefica per aiutare le difese dell'ospite. L'aumento della temperatura, in parallelo coll'aumento del fattore battericida dei fagociti, che hanno il compito di captare e digerire il nemico, il batterio. Sia la temperatura che i fagociti sono i principali fattori della risposta dell'ospite aggredito e dei meccanismi di difesa. Nella sua lezione sull'influenza, il 13 dicembre 1889, Cantani sottoline\u00f2 \"che l'alta temperatura dell'influenza \u00e8 la risposta difensiva pi\u00f9 potente approntata dalla natura contro l'attacco dell'infezione.\" Egli aggiunse un pungente commento: \"Chiss\u00e0 se le epidemie d'influenza in certe capitali Europee sono pi\u00f9 gravi di prima, poich\u00e9 i medici prescrivono in profusione farmaci antipiretici, oggid\u00ec tanto di moda?\" La sua cura antipiretica favorita era riposare in un ambiente fresco, naturale, applicando impacchi freddi sulla fronte e (molta) acqua somministrata per bocca. Per mali estremi, cure estreme: Cantani suggeriva il suo rimedio cruciale, l'enteroclisi. In effetti un recente studio immunologico sembra aver dato supporto alle teorie sopra espresse\nL'inquinamento.\nNegli ultimi anni di vita, Cantani cap\u00ec che il suo amato naturalismo diventava vero pi\u00f9 come una revisione dei metodi, che un'istituzione di principi. Cantani non era un uomo enciclopedico, era dotato di cinque sensi come tutti i suoi colleghi. Egli guard\u00f2 il cielo, respir\u00f2, riassunse i suoi pensieri e concluse: \"Tossisco, c'\u00e8 ozono nell'aria.\" Egli cit\u00f2 l'ozono per la prima volta nel trattato di Von Niemeyer edizione 1871 e scrisse letteralmente: \"L'ozono \u00e8 l'ossigeno in un particolare stato di attivit\u00e0, e quindi con una maggiore forza irritante, che agisce specialmente sulla mucosa respiratoria.\"\nNegli ultimi anni, continu\u00f2 la battaglia in \"Pro Sylvis, elementi di economia naturale basati sul rimboschimento\". Il libro, ricco di 221 figure, \u00e8 non solo una completa, documentata ed appassionate illustrazione dell'effetto protettivo assicurato dalle foreste, non solo dal punto di vista igienico, ma anche da quello economico, ma soprattutto una protesta rivolta contro il Governo Italiano per lo sconsiderato abbattimento di alberi che aveva cos\u00ec peggiorato il panorama peninsulare. Le sue tuonanti parole possono essere ripetute immodificate anche in vista della strage senza fine in tutti i continenti, e perfino a Roma. Perch\u00e9? L'alberatura assicura la \"purezza\" dell'aria (libera dall'ozono) e protegge gli adulti dalle malattie respiratorie croniche e i bambini (io aggiungo) dall'asma.\nNel mio trattato io cito le sue parole: \"l'aria pura, l'acqua e l'alimentazione sono i mezzi principali e pi\u00f9 potenti per stare in buona salute.\" Cantani era anche 100 anni in anticipo sull'OMS, per la sua dimostrazione che il riscaldamento locale fa sciogliere le nevi, quindi il riscaldamento generale terrestre ha lo stesso effetto sui ghiacciai.\nL'insegnamento.\nCantani ebbe la grande soddisfazione di vedere che le sue lezioni erano frequentate da un crescente numero di studenti, che rischiavano di non vedere nulla nemmeno se provvisti d'un cannocchiale. Perci\u00f2 venne costretto a trasportare in aula letto e malato. In conclusione, Cantani invit\u00f2 i giovani medici a studiare le scienze naturali: \"Solo con il loro sviluppo, si produce ricchezza, le differenze sociali vengono livellate e un vero e durevole benessere materiale viene creato. Le parole-chiave di tale gruppo di studiosi erano \"sperimentale\" e \"laboratorio\". Qui citiamo altre, memorabili monografie, quali il \"Caso di fegato ambulante\" (1866), \" Osservazione di una raccolta d'aria in cavit\u00e0 chiuse del corpo\" (1867), \"Latirismo\" (1873), \"Diversi aspetti morbosi di malattie infettive individuali\" (1880), \"Progressiva atrofia della cute\" (1881), per non\ndir nulla di monografie e note sui suoi prediletti temi, quali febbre, inflammazione e infezione. Cantani fu anche l'autore di un \"Formulario Terapeutico Ragionato, ricavato dalla clinica del Prof. Cantani\" apparso nel gennaio 1881 nel quale vengono prescritte cure per tutte le malattie conosciute. Le due prime edizioni andarono esaurite, questo successo comprova che le cure del professor Cantani erano adottate dovunque e consultate e prescritte come terapie sovrane, al punto che il Formulario conobbe una quinta edizione nel 1888.\nAsma prevenzione e terapia.\n\"Al buio, di notte, una maggior quantit\u00e0 di acido carbonico si raggruppa nei polmoni, rispetto al giorno, e tale risultato spiega perch\u00e9, in tutti i casi, la dispnea, sia dell'asma, o di altre malattie respiratorie, quali pertosse, asma, polmonite acuta, enfisema, influenza e difetti cardiaci aumentano e si aggravano di notte. Quindi l'acuto accesso asmatico \u00e8 grave e tanto il medico, quanto il paziente temono che intervenga la soffocazione. All'alba il respiro ritorna normale\", il paziente sorride e riprende vita. Sempre \"di notte, per prevenire gli accessi, \u00e8 necessario accendere parecchie lampade, e al tempo stesso aprire la finestra per favorire lo scambio d'aria, queste misure sono fruttuose. \"Davanti ad un accesso asmatico,\nsvestire il paziente, per quanto serve a visitarlo meglio, calmarlo.\nTutti gli asmatici vengono raccomandati di vivere in un'aria ambientale \"pura\" secca e concisa (l'aria pura ritorna). Essi devono evitare posti ricchi di polvere, fumo (noi diciamo fumo di sigaretta) e vento, osservare di regola la moderazione, la tranquillit\u00e0 e dormire in una stanza completamente priva di polvere (oggi si usa un purificatore)\". Utile \u00e8 pure una stanza con vetri a pressione e di sicurezza. Continuando la cura dell'attacco asmatico, \u00e8 originale il suggerimento di dare \"caff\u00e8 nero e/o succo di frutta ghiacciato.\"\nBronchiolite.\nIl medico deve sempre ricordare che nei piccoli la malattia minaccia l'asfissia. La bronchiolite \u00e8 frequente nei lattanti, e di frequente \u00e8 un'affezione comune dell'albero respiratorio causato da un'infezione che invade le piccole vie aeree, ovvero i bronchioli, che portano aria ai polmoni. Quando i bronchioli si infiammamo, essi si rigonfiano riempiendosi di muco, rendendo difficile il respiro. Il miglior modo per prevenire la diffusione dei virus che causano bronchiolite, \u00e8 un frequente lavaggio delle mani. Per cercare di prevenirla allontanare i lattanti da persone affette da raffreddore e/o tosse.\nEczema.\n\"Cure locali sono indispensabili, sebbene non in tutti i piccoli eczematosi. Il medico non deve basarsi su un'unica cura locale, ma dovrebbe prescrivere una terapia generale. Tale tipo di cura \u00e8 sempre rivolto a migliorare la costituzione organica per facilitare in tal modo il miglioramento della nutrizione cutanea normale, come pure per impedire le frequenti ricadute. Ci\u00f2 \u00e8 valido in particolare per le forme dipendenti da una malattia costituzionale, che richiedono un trattamento generale, che non \u00e8 sempre efficace. L'eczema infantile, non curato, indebolisce i piccoli sofferenti, in seguito all'aumentata albuminuria.\nAlimentazione infantile.\nNell'ultimo quarto del 19. secolo, Medicina e Pediatria erano ancora insegnate insieme. Gli sudi e l'insegnamento di Cantani comprendevano l'intero campo della pediatria, com'era la regola in quei tempi.\nPeraltro egli era interessato specialmente con l'alimentazione infantile nei lattanti a rischio di tubercolosi. In aggiunta a coniare il nono aforisma: \"Nove mesi di sangue, nove mesi di allattamento al seno.\" Cantani sottoline\u00f2 gli effetti avversi dei sostituti del seno materno. Egli non volle mai che tali lattanti venissero nutriti col latte d'un'altra specie, o che solidi venissero introdotti prima che spuntassero i denti. Sebbene permettesse che sostituti del latte (si riferiva al latte artificiale commercializzato dagli svizzeri) potessero essere usati quando il latte materno era assolutamente insufficiente per nutrire il lattante e che non vi fosse una balia di fiducia, non esit\u00f2 ad ammonire chi propagandava per profitto il latte in polvere e simili sostituti del latte materno. Cantani scrisse: \"Gli articoli intitolati: non pi\u00f9 madri allattanti e simili dovrebbero essere incriminati dal Pubblico Accusatore come un attentato alla vita, come infanticidi per sete di guadagno.\" Ovviamente Cantani aveva un'estesa esperienza con i suoi sette figli. Tuttavia. la sua battaglia per l'allattamento al seno non raggiunse un uditorio internazionale al pari dei suoi studi.\nCantani lamentava gli alimenti introdotti dall'uomo nella sua alimentazione, quali aromi artificiali, alcool e molti altri ancora inventati dall'uomo che sempre pi\u00f9 si \u00e8 allontanato dalla semplicit\u00e0 dello stato naturale. Alla fine noi incontriamo il decimo aforisma: \"Non credo quello che non vedo e non comprendo.\"\nLa fine.\nAbbiamo visto che Cantani era un poeta ed era appassionato di musica.\nGli venne conferita la cittadinanza Italiana nel 1877 e due anni dopo fu nominato Senatore a vita. La sua salute, non robusta, gli imped\u00ec di prender parte alle deliberazioni del Senato, tranne che in rare occasioni. Fu membro di parecchie societ\u00e0 scientifiche italiane ed estere, quali l'Accademia di Medicina, su proposta di L. Pasteur, e ricevette una medaglia dal Governo Italiano per l'assistenza pubblica resa durante l'epidemia di colera a Napoli, nel 1884. Una delle\nincontestabili glorie della medicina Italiana, che con la sua intelligenza apr\u00ec la via della scienza a quella della verit\u00e0, mor\u00ec di nefrite il 30 aprile, 1893. The Lancet, e in America, il Boston Medical Surgical Journal entrambi un'ampia descrizione della cerimonia funebre, che vide la partecipazione di rappresentanti di Casa Reale, del Senato, della Camera dei Deputati, e dei Ministero dell'Educazione e della Citt\u00e0 di Napoli. e d'un immenso concorso di pubblico, insieme con la prostrata vedova Antonietta, come i figli, in lacrime. Tra le orations fun\u00e8bres vi fu quella del Signor Antonino Anile, che toccantemente parl\u00f2 per i suoi studenti."}
{"id": "1925706", "revid": "124552999", "url": "https://it.wikipedia.org/wiki?curid=1925706", "title": "Sumire Kanzaki", "text": " \u00e8 un personaggio della serie di anime e videogiochi \"Sakura Wars\", ideata da \u014cji Hiroi. Il character design del personaggio \u00e8 di K\u014dsuke Fujishima. Sumire \u00e8 doppiata in originale da Michie Tomizawa.\nSumire \u00e8 uno dei membri della \"Flower Division\", un immaginario corpo speciale dell'esercito giapponese di inizio secolo, specializzato nel combattere le forze del male ed i demoni, attraverso l'utilizzo della propria energia psichica.\nBiografia del personaggio.\nSumire \u00e8 l'unica erede dell'enorme fortuna della prestigiosa famiglia Kanzaki, detentrice di un impero fatto di industrie e strutture in tutto in Giappone. Dotata di una grandissima autostima, Sumire \u00e8 convinta che le sue opinioni valgano pi\u00f9 di quelle degli altri, ed ha bisogno di sentirsi sempre al centro delle attenzioni. Questo suo atteggiamento supponente, finisce sempre per metterla in contrasto con le compagne e soprattutto con Kanna, che ha l'hobby di \"smontare\" continuamente Sumire.\nAttrice di grande talento, Sumire si \u00e8 autoproclamata \"top star\" della \"Flower Division\" e difende con fierezza questa posizione, a dispetto di ci\u00f2 che gli altri pensano. Nonostante le apparenze di \"prima donna\" indifesa e decisamente snob, Sumire nasconde anche un altro lato del proprio carattere. Infatti la giovane \u00e8 maestra dello stile \"Kanzaki Fujin Ryu\" di naginata, ed \u00e8 indiscutibilmente una delle combattenti della Flower Division maggiormente aggressiva.\nNel corso di una visita alle industrie Kanzaki di suo nonno, quando era piccola, la societ\u00e0 stava lavorando sullo sviluppo dei \"Koubu\". Purtroppo, tutti i piloti forniti dall'esercito imperiale per provare i koubu a si erano rivelati spiritualmente troppo deboli e nessuno di loro era riuscito a muovere i Mecha. Nonostante la giovanissima et\u00e0, Sumire si propose per pilotare il mecha e sorprendentemente dimostr\u00f2 una forza spirituale cos\u00ec massiccia da riuscire a pilotare il pesante mezzo senza alcuna difficolt\u00e0.\nQuesto accadimento apr\u00ec la strada ai successivi test e prove sui \"koubu\". Per tale ragione Sumire sente un forte senso di possesso sull'intera \"Flower Division\", dato che secondo la sua opinione, tutto ci\u00f2 che \u00e8 stato realizzato \u00e8 stato solo grazie a lei."}
{"id": "1925707", "revid": "7", "url": "https://it.wikipedia.org/wiki?curid=1925707", "title": "Museo del Castello e Armeria", "text": ""}
{"id": "1925708", "revid": "287204", "url": "https://it.wikipedia.org/wiki?curid=1925708", "title": "Junagadh", "text": " \nJunagadh (o Junagarh) \u00e8 una suddivisione dell'India, classificata come \"municipality\", di 168.686 abitanti, capoluogo del distretto di Junagadh, nello stato federato del Gujarat. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 21\u00b0 31' 0 N e 70\u00b0 28' 0 E e ha un'altitudine di 106 .\nSociet\u00e0.\nEvoluzione demografica.\nAl censimento del 2001 la popolazione di Junagadh assommava a 168.686 persone, delle quali 86.935 maschi e 81.751 femmine. I bambini di et\u00e0 inferiore o uguale ai sei anni assommavano a 18.489, dei quali 9.838 maschi e 8.651 femmine. Infine, coloro che erano in grado di saper almeno leggere e scrivere erano 122.301, dei quali 67.290 maschi e 55.011 femmine.\nLuoghi d'interesse.\nJami Masjid.\nLe sue colonne e le pietre intagliate indicano che fu costruita sui resti di un tempio ind\u00f9 distrutto. Accanto si trova un gruppo di grotte buddiste risalenti al TT secolo.\nMahabat Maqbara.\nPosizionato vicino alla stazione ferroviaria si trova una serie di mausolei reali, di cui il principale \u00e8 il \"Mahabat Maqbara\", con splendide porte d'argento."}
{"id": "1925709", "revid": "767487", "url": "https://it.wikipedia.org/wiki?curid=1925709", "title": "Filippo Capone", "text": "Fu primo presidente della Corte d'appello, primo presidente onorario della Corte di cassazione, professore di Storia del diritto presso le universit\u00e0 di Bologna e Napoli, deputato e poi senatore del Regno d'Italia nella XVI legislatura.\nNell'autunno del 1849, scoperte le trame degli \"unitari\", per sfuggire alla polizia borbonica fu costretto ad abbandonare clandestinamente il Regno, raggiungendo Genova. Durante l'esilio conobbe Terenzio Mamiani, che lo ebbe subito in alta considerazione e lo volle membro dell\"'Accademia di filosofia italica\" da lui presieduta. Nel settembre del 1851 intraprese un viaggio di studio in Francia, visitando negli anni successivi il Belgio, la Svizzera e la Germania. Nel 1856 si stabiliva per qualche tempo a Firenze."}
{"id": "1925715", "revid": "61051", "url": "https://it.wikipedia.org/wiki?curid=1925715", "title": "Rodolfo Amando Philippi", "text": ""}
{"id": "1925717", "revid": "1632387", "url": "https://it.wikipedia.org/wiki?curid=1925717", "title": "Etimologie dei nomi degli Stati", "text": "Questo elenco mostra i nomi dei Paesi e la loro etimologia in italiano. I nomi in \"corsivo\" non esistono pi\u00f9 oppure sono parte di un'altra entit\u00e0 territoriale.\nA.\n \"(provincia autonoma della Finlandia)\":\n \"(territorio oltremare del Regno Unito)\":\n \"(territorio dei Paesi Bassi)\":\nB.\n Isola Baker \"(territorio degli Stati Uniti d'America)\":\n \"(territorio oltremare del Regno Unito)\":\n Isola Bouvet \"(territorio della Norvegia)\":\n (regione della Francia):\nC.\n \"(territorio oltremare del Regno Unito)\":\n Isola Clipperton \"(territorio della Francia)\":\n \"(territorio dell'Australia)\":\n \"(territorio della Nuova Zelanda)\":\n Corea (del Nord e del Sud):\n \"(regione della Francia)\":\nE.\n Isola Europa \"(territorio della Francia)\":\nF.\n \"(territorio oltremare del Regno Unito)\": \n \"(territorio della Danimarca)\": \nG.\n \"(territorio del Regno Unito):\"\n \"(territorio della Corona del Regno Unito)\":\n Isole Gloriose \"(territorio della Francia)\":\n \"(territorio della Danimarca)\": \n \"(territorio della Francia)\": \n (territorio degli Stati Uniti d'America): \n \"(territorio della Francia)\": \nH.\n \"(regione amministrativa speciale della Cina)\": \n Isola Howland \"(territorio degli Stati Uniti d'America)\": \nJ.\n Isola Jarvis \"(territorio degli Stati Uniti d'America)\":\n Atollo Johnston \"(territorio degli Stati Uniti d'America)\":\n Juan de Nova \"(territorio della Francia)\":\nK.\n Kingman Reef \"(territorio degli Stati Uniti d'America)\":\nM.\n \"(territorio della Corona del Regno Unito)\":\n \"(in unione politica con gli Stati Uniti d'America)\": \n \"(territorio della Francia)\": \n \"(territorio della Francia)\":\n Isole Midway \"(territorio degli Stati Uniti d'America)\":\n \"(territorio oltremare del Regno Unito)\": \nN.\n Isola del Natale \"(territorio dell'Australia)\":\n Isola Navassa \"(territorio degli Stati Uniti d'America)\":\n \"(territorio della Nuova Zelanda)\": \n \"(territorio dell'Australia)\": \n Corea del Nord: \n \"(territorio della Francia)\": \nO.\n Occitania:\nP.\n Atollo Palmyra \"(territorio degli Stati Uniti d'America)\": \n \"(territorio della Corona del Regno Unito)\":\n \"(territorio della Francia)\":\n \"(territorio degli Stati Uniti d'America con stato di Commonwealth)\":\nR.\n Regno Unito:\ndalla sua posizione, al centro del continente africano.\n \"(territorio della Francia)\":\nS.\n Sahara Occidentale: \"(territorio conteso)\":\n \"(territorio della Francia)\":\n \"(territorio degli Stati Uniti d'America)\":\n \"(territorio del Regno Unito):\"\n Corea del Sud: \n (territorio della Norvegia):\nT.\n (Repubblica di Cina): \n \"(territorio oltremare del Regno Unito)\":\n \"(territorio della Nuova Zelanda)\": \n Isola Tromelin \"(territorio della Francia)\":\n \"(territorio del Regno Unito)\":\nV.\n \"(territorio degli Stati Uniti d'America)\":\n \"(territorio oltremare del Regno Unito)\":\nW.\n Isola di Wake \"(territorio degli Stati Uniti d'America)\": \n \"(territorio della Francia)\":"}
{"id": "1925720", "revid": "123484475", "url": "https://it.wikipedia.org/wiki?curid=1925720", "title": "Mutualismo (economia)", "text": "Il mutualismo \u00e8 un sistema economico, creato da Pierre-Joseph Proudhon, che idealizz\u00f2 una societ\u00e0 egalitaria in cui i prezzi, sul libero mercato, corrispondessero alla quantit\u00e0 di lavoro necessaria per l'ottenimento della merce stessa: per questo fine vengono utilizzati dei certificati lavorativi. \nNell'economia mutualista gli individui non operano per il motivo del profitto, quindi il mercato \u00e8 solo un mezzo per soddisfare le necessit\u00e0 individuali dei lavoratori-consumatori. Nell'organizzazione produttiva \u00e8 promosso l'associazionismo anzich\u00e9 l'oclocrazia \u2013 l'obiettivo, da raggiungere gradualmente, \u00e8 l'abolizione della gerarchia. \nNel sistema economico mutualista non ci sono classi socioeconomiche; i lavoratori ottengono una retribuzione basata sul principio del tempo lavorativo, indifferentemente dalla divisione del lavoro. \nTeoria.\nParte del progetto \u00e8 l'istituzione di una banca di credito che concede prestiti ai produttori a tassi di interesse sufficienti a coprire appena le spese di amministrazione. Il mutualismo si basa su una teoria economica che stabilisce l'obbligo di ricevere in cambio della vendita di lavoro o di un prodotto del proprio lavoro, l'esatto ammontare del valore venduto in beni o servizi (ricevere meno dell'esatto dovuto \u00e8 considerato uno sfruttamento, ricevere di pi\u00f9 un'usurpazione).\nI mutualisti credono che se lo stato non intervenisse, le leggi economiche assicurerebbero agli individui l'ottenimento di proventi esattamente proporzionati alla quantit\u00e0 di lavoro offerta. Altres\u00ec i mutualisti si oppongono alle pratiche di prestito, investimento ed affitto, dal momento che non le ritengono attivit\u00e0 lavorative ma puramente lucrative, destinate a scomparire dal mercato qualora lo stato cessasse di intervenirvi.\nNonostante Proudhon s'opponesse a questo genere di guadagni, disse: \"non ho mai inteso vietare o sopprimere, tramite decreti oppressivi, affitti e tassi d'interesse. Credo che tutte queste forme di attivit\u00e0 umana dovrebbero rimanere libere e praticabili per tutti\".\nNella misura in cui assicurino ai lavoratori il diritto di ottenere il pieno ricompenso del proprio lavoro, i mutualisti sostengono l'economia di mercato e il possesso. \nIl mutualismo di Proudhon, inoltre, tollera le cooperative e le associazioni solamente qualora non sia possibile per il pubblico affidarsi ad industrie private, preferendo perci\u00f2 una societ\u00e0 di imprenditori individuali.\nSebbene il mutualismo di Proudhon sia simile alle dottrine economiche degli anarchici individualisti americani del XIX secolo, a differenza di loro, i mutualisti sono favorevoli alle associazioni di grandi industrie. Proprio per questo, alcuni ritengono che il mutualismo sia situato tra l'individualismo e il collettivismo. Lo stesso Proudhon descrisse la libert\u00e0 che perseguiva come la sintesi tra il comunismo e la propriet\u00e0.\nI mutualisti, seguendo Proudhon, si consideravano originariamente liberal-socialisti. Tuttavia, ben presto i mutualisti si sono separati dal socialismo statale, dal momento che non mirano al controllo sociale dei mezzi di produzione. Benjamin Tucker disse di Proudhon che \"nonostante si opponesse alla statalizzazione del capitale, cercava di socializzare i suoi effetti rendendo beneficio a tutti anzich\u00e9 impoverendo i molti per arricchire i pochi.\"\nAnche dal punto di vista politico il mutualismo non si limita all'anarchismo o alle idee di Proudhon, ma entro quella tradizione anche altri, quali Kropotkin, ne hanno scritto. \nStoria.\nIl termine \"mutualismo\" ha visto una grande variet\u00e0 di usi. Charles Fourier us\u00f2 per primo il termine francese \"mutualisme\" nel 1822, nonostante non facesse riferimento ad un sistema economico. Il primo uso del termine \"mutualismo\" fu nella \"New-Harmony Gazette\" di Owenite nel 1826. Nei primi anni trenta dell'Ottocento, infine, un'organizzazione lavorativa a Lione, si defin\u00ec mutualista in \"What is Mutualism?\".\nPierre-Joseph Proudhon ebbe contatti con i mutualisti di Lione e successivamente adott\u00f2 il termine per descrivere le proprie teorie. \nConcezioni mutualiste del capitalismo.\nIl principio del costo.\nI mutualisti asseriscono che la maggior parte dei problemi originati dal capitalismo sono dovuti alla violazione del principio del costo, inteso come ragionevole limite del prezzo, come Josiah Warren lo defin\u00ec. Questo principio deve la sua origine ad Adam Smith nel 1776 e alla sua teoria del valore lavorativo, la quale afferma che il prezzo esatto e ragionevole di qualsiasi cosa \u00e8 l'esatto corrispondente della quantit\u00e0 di lavoro necessaria a produrla. Proudhon e Warren, lavorando indipendentemente ed accettando entrambi questo assioma, giungono alla conclusione che lucrare sul prezzo (concetto basilare della logica capitalistica) non \u00e8 etico e morale.\nSecondo Warren il costo di produzione deve essere il limite del prezzo e chiunque venda beni dovrebbe chiedere non pi\u00f9 di quanto egli stesso ha speso per produrlo. Proudhon da parte sua afferma che \"il valore reale dei prodotti \u00e8 determinato dal tempo lavorativo e che tutti i tipi di lavoro dovrebbero essere considerati alla pari\", invocando perci\u00f2 l'uguaglianza di salari e stipendi.\nIn termini di impiego, quindi, un lavoratore non deve essere pagato meno di quanto effettivamente produce.\nPropriet\u00e0.\nPierre-Joseph Proudhon fu uno dei pi\u00f9 famosi filosofi ad essersi applicato al tema della propriet\u00e0, ed \u00e8 celebre per aver affermato che \"la propriet\u00e0 \u00e8 un furto\", anche se \u00e8 conosciuto meno per aver altres\u00ec detto \"la propriet\u00e0 \u00e8 insostenibile\" e la \"propriet\u00e0 \u00e8 libert\u00e0\". Secondo Colin Ward, Proudhon non vide la contraddizione tra queste asserzioni. Ci\u00f2 accadde perch\u00e9 Proudhon distinse tra ci\u00f2 che considerava due distinte forma di propriet\u00e0 spesso unite sotto un'unica etichettatura. Per il mutualista c'\u00e8 grande differenza tra la propriet\u00e0 creata grazie alla forza e quella ottenuta grazie al lavoro. La prima deriva dalla conquista e dallo sfruttamento e pu\u00f2 essere mantenuta solo tramite lo stato, le leggi e le forze armate. La seconda \u00e8 la propriet\u00e0 dei lavoratori quali i contadini o gli artigiani, che hanno diritto a una casa, a coltivare terra, a possedere strumenti per commerciare.\nProudhon afferm\u00f2 che la propriet\u00e0 degli strumenti di lavoro \u00e8 essenziale per la libert\u00e0, mentre la propriet\u00e0 che non implica l'uso e la fruizione (per esempio una propriet\u00e0 data in affitto) da parte del proprietario \u00e8 causa di tirannia e pu\u00f2 potenzialmente condurre la societ\u00e0 all'autodistruzione.\nEconomia mutualista.\nI maggiori pilastri del mutualismo sono le libere associazioni, il mutuo credito, i contratti e il gradualismo. Generalmente il mutualismo \u00e8 descritto sinteticamente come \"libero mercato non capitalistico\".\nMutualisti contemporanei, quali Kevin Carson, sostengono che il capitalismo \u00e8 stato fondato su \"un atto di rapina di massa, simile al feudalesimo\" e affermano che il capitalismo non potrebbe esistere senza una struttura statale.\nLibere associazioni.\nI mutualisti sostengono che l'associazione \u00e8 necessaria dove sia presente una combinazione organica di forze. Per esempio, un'operazione che richiede specializzazioni e molti lavoratori che assolvono a compiti differenti. In questa situazione, ogni lavoratore \u00e8 dipendente dai suoi colleghi e senza un'associazione sarebbero costretti a istituire una gerarchia di comando e di subordinazione.\nUn'operazione che pu\u00f2 essere eseguita da un individuo senza l'aiuto di lavoratori specializzati non richiede alcun tipo di associazione. \nProudhon disse:\nCome fa notare Robert Graham \"il socialismo di mercato ideato da Proudhon \u00e8 strettamente legato alle idee di democrazia industriale ed autogestione dei lavoratori\".\nMutuo credito.\nI mutualisti credono che il popolo dovrebbe istituire dei sistemi bancari di credito libero. Le banche essenzialmente creano ricchezza da depositi che non appartengono a loro, lucrando con tassi di interesse sulla differenza. I mutualisti mirano perci\u00f2 alla realizzazione di banche che concedano liberamente credito, favorendo cos\u00ec gli interessi dei partecipanti, piuttosto che dei banchieri.\nContratti e federazioni.\nSecondo il mutualismo i produttori dovrebbero scambiare i propri beni usando sistemi di contratto. Mentre le definizioni originarie di Proudhon del costo e dell'effettivo valore di un bene erano basate su assiomi circa la relazione tra lavoro e tempo, in seguito egli aggiunse altri fattori capaci di influenzare un prezzo, quali l'intensit\u00e0 del lavoro e la natura del lavoro preso in considerazione. Inoltre allarg\u00f2 le proprie definizioni di contratto in nozioni di federazione."}
{"id": "1925725", "revid": "290948", "url": "https://it.wikipedia.org/wiki?curid=1925725", "title": "Fossa Imhoff", "text": ""}
{"id": "1925728", "revid": "290948", "url": "https://it.wikipedia.org/wiki?curid=1925728", "title": "Pozzo Imhoff", "text": ""}
{"id": "1925732", "revid": "281652", "url": "https://it.wikipedia.org/wiki?curid=1925732", "title": "Mutualismo(teoria economica)", "text": ""}
{"id": "1925739", "revid": "339392", "url": "https://it.wikipedia.org/wiki?curid=1925739", "title": "Rudolf Amandus Philippi", "text": ""}
{"id": "1925740", "revid": "287204", "url": "https://it.wikipedia.org/wiki?curid=1925740", "title": "Bardoli", "text": " \nBardoli \u00e8 una suddivisione dell'India, classificata come \"municipality\", di 51.963 abitanti, situata nel distretto di Surat, nello stato federato del Gujarat. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 21\u00b0 7' 0 N e 73\u00b0 7' 0 E e ha un'altitudine di 21 .\nSociet\u00e0.\nEvoluzione demografica.\nAl censimento del 2001 la popolazione di Bardoli assommava a 51.963 persone, delle quali 26.701 maschi e 25.262 femmine. I bambini di et\u00e0 inferiore o uguale ai sei anni assommavano a 4.800, dei quali 2.606 maschi e 2.194 femmine. Infine, coloro che erano in grado di saper almeno leggere e scrivere erano 38.252, dei quali 20.527 maschi e 17.725 femmine."}
{"id": "1925741", "revid": "562499", "url": "https://it.wikipedia.org/wiki?curid=1925741", "title": "Ignis Basket Draghi Novara", "text": ""}
{"id": "1925748", "revid": "75435", "url": "https://it.wikipedia.org/wiki?curid=1925748", "title": "Catara", "text": ""}
{"id": "1925752", "revid": "110157", "url": "https://it.wikipedia.org/wiki?curid=1925752", "title": "/dev/random", "text": "Nei sistemi operativi Unix e Unix-like, /dev/random (random device, dispositivo casuale) \u00e8 un dispositivo virtuale (ossia non fisicamente presente su memoria di massa) con la caratteristica di restituire un valore numerico casuale o pseudo-casuale ogni volta che vi si accede. Consente di accedere al rumore ambientale raccolto dai dispositivi collegati e da altre sorgenti. /dev/random viene utilizzato per esempio per il test di applicazioni che operano su numeri casuali, o come sistema per individuare errori di programmazione (bug) su input casuali. Pu\u00f2 essere impiegato anche per simulare il \"rumore\" (vale a dire la presenza di dati non corretti) nelle sequenze di input verso i driver di periferica. Un diverso utilizzo si ha nel campo della crittografia dove /dev/random pu\u00f2 essere utilizzato per generare chiavi crittografiche casuali sia ad uso del sistema operativo che delle applicazioni.\nNon tutti i sistemi operativi implementano la stessa semantica per /dev/random. Linux \u00e8 stato il primo sistema Unix-like a implementare /dev/random come generatore di numeri casuali. Implementazioni simili si trovano in FreeBSD, Solaris, macOS, NetBSD, OpenBSD, Tru64 UNIX 5.1B, AIX 5.2, e HP-UX 11i v2. Nei sistemi Windows della famiglia NT funzioni simili vengono svolte dal file ksecdd.sys.\nLinux.\nLa generazione di numeri casuali dal kernel \u00e8 stata implementata per la prima volta in Linux nel 1994 da Theodore Ts'o.. L'implementazione usa hash sicuri al posto di un cifrario per evitare problemi legali che erano presenti al momento del progetto. L'implementazione tiene anche conto del fatto che un certo hash o cifrario potrebbe essere scoperto essere debole, e quindi il progetto \u00e8 protetto contro ogni tale debolezza. \nIn questa implementazione, il generatore mantiene una stima del numero di bit di rumore nella entropy pool. Da questa entropy pool i numeri casuali sono creati. Quando viene letto, codice_1 restituisce solo byte casuali all'interno della stima del numero di bit di rumore nell'entropy pool. codice_1 pu\u00f2 essere adatto per gli utenti che necessitano di una casualit\u00e0 di ottima qualit\u00e0 come per la creazione di one time pad o chiavi pubbliche. Quando l'entropy pool \u00e8 vuota, la lettura di codice_1 si interrompe fino a quando non viene accumulato nuovo rumore ambientale. Il motivo \u00e8 di fornire un generatore di numeri pseudocasuale crittograficamente sicuro, fornendo un output con un'entropia il pi\u00f9 grande possibile.\nUna controparte di codice_1 \u00e8 /dev/urandom (sorgente causale non bloccata \"unlocked\") che riusa il pool interno per produrre bit pseudocasuali aggiuntivi. Questo significa che la richiesta non si blocca, ma il risultato potrebbe contenere meno entropia rispetto a codice_1. Nonostante sia un generatore di numeri pseudocasuali adatto per la maggior parte delle applicazioni crittografiche, non \u00e8 raccomandato per la generazione di chiavi crittografiche a lunga scadenza.\n\u00c8 inoltre possibile scrivere su codice_1. Questo consente ad ogni utente di mischiare i dati casuali all'interno del pool. L'attuale ammontare dell'entropia e la dimensione dell'entropy pool del kernel Linux \u00e8 disponibile attraverso codice_7.\nNel marzo 2006 Gutterman, Pinkas, &amp; Reinman hanno pubblicato un'analisi dettagliata del generatore di numeri casuali di Linux nel quale descrivono alcune debolezze. Probabilmente il problema pi\u00f9 importante riportato \u00e8 quello che si verifica con sistemi embedded o con i Live CD nel quale lo stato di avvio del sistema \u00e8 prevedibile e l'entropia disponibile dall'ambiente potrebbe essere limitata. Per i sistemi con memoria non volatile, \u00e8 raccomandato salvare qualche stato del generatore allo spegnimento in modo da poterlo usare come stato al successivo avvio. Nel caso dei router nei quali il traffico di rete rappresenta la sorgente primaria di entropia, gli autori notano che salvare lo stato tra riavvii \"richiederebbe a un potenziale attaccante di spiare su tutto il traffico di rete\" che passa per il router, e ottenere un accesso diretto allo stato interno del router. Questo problema \u00e8 particolarmente critico nel caso di router wireless il cui traffico di rete pu\u00f2 essere catturato a distanza, ed essere utilizzato per generare chiavi crittografiche.\nFreeBSD.\nIl sistema operativo FreeBSD implementa una variante a 256 bit dell'algoritmo Yarrow che ha lo scopo di fornire un generatore di numeri pseudocasuale crittograficamente sicuro che sostituisce il dispositivo random di Linux. A differenza di codice_1 di Linux, codice_1 di FreeBSD non \u00e8 bloccante. Il suo comportamento \u00e8 simile a codice_10 di Linux e codice_10 \u00e8 collegato a codice_1.\nL'algoritmo Yarrow \u00e8 basato sull'assunzione che i moderni generatori di numeri pseudocasuali sono molto sicuri se il loro stato rimane sconosciuto all'attaccante. Mentre un metodo basato su una entropy pool \u00e8 completamente sicuro se implementato correttamente, non rimane sicuro se la quantit\u00e0 di entropia viene sovrastimata ed \u00e8 pi\u00f9 debole di un generatore basato su un seme ben inizializzato. In alcuni casi un attaccante potrebbe avere un considerevole controllo sull'entropia, per esempio i server senza disco potrebbero prendere gran parte della propria entropia dalla rete, rimanendo cos\u00ec vulnerabili a un attacco man-in-the-middle. Yarrow mette molta attenzione nell'evitare che un pool sia compromesso e sul suo rapido ripristino. Il seme dell'algoritmo \u00e8 periodicamente rigenerato; nei sistemi con bassa attivit\u00e0 di rete e di disco, questo viene fatto dopo una frazione di secondo.\nNel 2004 Landon Curt Noll test\u00f2 codice_1 di FreeBSD 5.2.1 e concluse che non era crittograficamente sicuro perch\u00e9 il suo output aveva difetti multipli e uniformi. Simili difetti furono trovati nell'implementazione di codice_1 di Linux 2.4.21-20, Solaris patch 8 108528-18 e macOS 10.3.5.\nFreeBSD fornisce inoltre supporto per un generatore di numeri casuali hardware.\nAltri sistemi operativi.\ncodice_1 e codice_10 sono disponibili su Solaris, macOS, NetBSD, OpenBSD, UNIX 5.1B, AIX 5.2 e HP-UX 11i v2. Come in FreeBSD, AIX implementa un proprio algoritmo Yarrow. Tuttavia AIX usa una quantit\u00e0 di entropia considerevolmente minore dello standard e smette di riempire il pool quando pensa che contenga abbastanza entropia..\nIn Windows NT, una funzione simile \u00e8 fornita da codice_17, ma la lettura del file speciale codice_18 non funziona come in UNIX. I metodi documentati per generare bytes crittograficamente sicuri sono CryptGenRandom e RtlGenRandom.\nAnche se DOS non implementa nativamente una funzionalit\u00e0 simile ci sono driver da terze parti chiamati Noise.sys che creano due dispositivi, codice_19 and codice_20, che sono anche accessibili da codice_21 and codice_22.\nEGD come alternativa.\nIl software EGD (entropy gathering daemon) \u00e8 un'alternativa comune per i sistemi Unix che non supportano codice_1. \u00c8 un Demone che fornisce dati casuali di qualit\u00e0 crittografica. Alcuni software crittografici come OpenSSL, GNU Privacy Guard, e Apache HTTP Server usano EGD quando codice_1 non \u00e8 disponibile.\nEGD, o la compatibile alternativa prngd, raccolgono entropia pseudo-casuale da varie sorgenti, le processano per rimuovere distorsioni e migliorare la qualit\u00e0 crittografica e le rendono disponibili tramite un Unix domain socket (/dev/edg-pool \u00e8 una scelta comune), o attraverso un TCP socket. L'accumulo dell'entropia di solito comporta fork di sottoprocessi periodici per interrogare gli attributi del sistema che tipicamente cambiano frequentemente e sono impredicibili, come la CPU, l'I/O, l'utilizzo della rete e il contenuto di vari file di log e directory temporanee."}
{"id": "1925754", "revid": "1765139", "url": "https://it.wikipedia.org/wiki?curid=1925754", "title": "Guerrilla Games", "text": "Guerrilla Games \u00e8 una casa sviluppatrice di videogiochi interamente di propriet\u00e0 di Sony Computer Entertainment, con sede ad Amsterdam. la societ\u00e0 conta circa 350 impiegati ed ha sede ad Amsterdam, nei Paesi Bassi.\nLa software house \u00e8 conosciuta principalmente per la serie di videogiochi \"Killzone\" (2004-2013) e il pi\u00f9 recente \"Horizon Zero Dawn\" (2017).\nStoria.\nPrima dell'acquisizione di Guerrilla da parte di Sony Computer Entertainment, lo sviluppatore \u00e8 stato una filiale del grande conglomerato olandese multimediale Lost Boys, operante anche nel mondo dei videogiochi sotto il nome di Lost Boys Games, una fusione fra 3 diversi sviluppatori olandesi, tra cui Orange Games, fondato da Arjan Brusseee da Digital Infinity, fondata da Arnout van der Kamp. Nel corso dei successivi 3 anni e mezzo, Lost Boys Games avrebbe pubblicato quattro titoli, due per il Game Boy Color e due per Game Boy Advance.\nA met\u00e0 del 2003, a causa di una serie di fusioni e della ristrutturazione della societ\u00e0, la sussidiaria lavorante in ambito di videogiochi \u00e8 stata ceduta Media Rupublic, una nuova impresa creata dal fondatore di Lost Boys Michiel Mol,che nel luglio dello stesso anno \u00e8 stata rinominata Guerrilla Games. Poco tempo dopo, lo sviluppatore ha iniziato a lavorare sui suoi primi 2 titoli, Killzone, sviluppato per Sony Computer Entertainment per la PlayStation 2, e Shellshock: Nam'67, sviluppato per Eidos Interactive, per PlayStation 2, Xbox e PC.\nEntrambi i titoli furono pubblicati l'anno successivo e furono accolti tiepidamente, tuttavia Killzone godette di un immenso hipe prima della sua pubblicazione, e nonostante l'effetto controproducente delle recensioni negative del titolo, \u00e8 andato a vendere oltre un milione copie in tutto il mondo. In parte grazie a questo successo, Guerrilla fece un accordo esclusivo con lo sviluppo per Sony Computer Entertainment alla fine del 2004, che vedrebbe al futuro sviluppo di giochi esclusivamente per piattaforme Playstation.\nNel maggio del 2005, lo sviluppatore ha goduto di un altro massiccio afflusso di attenzione e di interesse, sia positivo che controverso, dopo l'uscita di un trailer in computer grafica del suo prossimo sequel di Killzone, Killzone 2 per PlayStation 3, con l'inaugurazione della nuova console alla conferenza stampa di Sony durante l'E3 dell'anno in corso. L'isteria e lo scetticismo che circonda il gioco e la sua prima inaugurazione persistono ancora oggi, nonostante il gioco ha tutte le carte in regola per diventare un vero capolavoro. Guerrilla \u00e8 divenuta di primo piano all'interno di Sony Computer Entertainment, nonostante la societ\u00e0 abbia breve storia e un piccolo catalogo di titoli sviluppati.\nNel dicembre dello stesso anno, Sony Computer Entertainment ha annunciato l'acquisizione di Guerrilla Games, rendendo lo sviluppatore una societ\u00e0 interamente first party. Guerrilla lanci\u00f2 Killzone: Liberation per PlayStation Portable nel mese di ottobre 2006, con Killzone 2 uscito nel febbraio 2009 solo per PlayStation 3.\nIl 10 gennaio 2012, Sony unisce il team SCE Cambridge Studio con i Guerrilla Games formando lo studio Guerrilla Cambridge e danno vita al loro primo gioco: \"\" per PlayStation Vita disponibile nel 2013\nNel 2015 la Guerrilla Games annuncia la lavorazione del loro primo videogioco in stile open world e Action RPG chiamato \"Horizon Zero Dawn\". Doveva uscire nel 2016 ma non essendo ancora pronto per il lancio l'uscita del gioco viene rinviata all'anno successivo. Il gioco \u00e8 uscito ufficialmente il 28 febbraio 2017 nel Nord America, il 2 marzo 2017 in Giappone e il 1 marzo 2017 nel resto del mondo. Il gioco ha ottenuto l'applauso della critica ed \u00e8 stato accolto molto positivamente dai giocatori. Guerrilla ha avuto gli elogi da parte di CD Projekt RED, la casa produttrice della saga di \"The Witcher\", e da Bethesda Softworks, la casa produttrice della saga di \"The Elder Scrolls\" e \"Fallout\". Il 7 novembre 2017 Guerrilla pubblica il primo e unico DLC di Horizon Zero Dawn, chiamato \"The Frozen Wilds\". L'11 giugno 2020 durante la conferenza Sony viene annunciato il seguito di Horizon Zero Dawn, ovvero \"Horizon Forbidden West\" in uscita su PlayStation 5.\nMotore grafico.\nGuerrilla Games ha sviluppato un proprio motore grafico nel 2013, Decima."}
{"id": "1925757", "revid": "287204", "url": "https://it.wikipedia.org/wiki?curid=1925757", "title": "Nadiad", "text": "Nadiad \u00e8 una suddivisione dell'India, classificata come \"municipality\", di 192.799 abitanti, situata nel distretto di Kheda, nello stato federato del Gujarat. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 22\u00b0 41' 60 N e 72\u00b0 52' 0 E e ha un'altitudine di 34 .\nSociet\u00e0.\nEvoluzione demografica.\nAl censimento del 2001 la popolazione di Nadiad assommava a 192.799 persone, delle quali 100.452 maschi e 92.347 femmine. I bambini di et\u00e0 inferiore o uguale ai sei anni assommavano a 18.245, dei quali 10.038 maschi e 8.207 femmine. Infine, coloro che erano in grado di saper almeno leggere e scrivere erano 150.241, dei quali 82.419 maschi e 67.822 femmine."}
{"id": "1925758", "revid": "23117", "url": "https://it.wikipedia.org/wiki?curid=1925758", "title": "Antonio Bernab\u00e9u Yeste", "text": ""}
{"id": "1925759", "revid": "23117", "url": "https://it.wikipedia.org/wiki?curid=1925759", "title": "Antonio Bernabeu Yeste", "text": ""}
{"id": "1925760", "revid": "287204", "url": "https://it.wikipedia.org/wiki?curid=1925760", "title": "Antonio Bernabeu", "text": ""}
{"id": "1925762", "revid": "287204", "url": "https://it.wikipedia.org/wiki?curid=1925762", "title": "Borsad", "text": " \nBorsad \u00e8 una suddivisione dell'India, classificata come \"municipality\", di 56.541 abitanti, situata nel distretto di Anand, nello stato federato del Gujarat. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 22\u00b0 25' 0 N e 72\u00b0 54' 0 E e ha un'altitudine di 29 .\nSociet\u00e0.\nEvoluzione demografica.\nAl censimento del 2001 la popolazione di Borsad assommava a 56.541 persone, delle quali 29.226 maschi e 27.315 femmine. I bambini di et\u00e0 inferiore o uguale ai sei anni assommavano a 7.302, dei quali 3.924 maschi e 3.378 femmine. Infine, coloro che erano in grado di saper almeno leggere e scrivere erano 38.179, dei quali 21.781 maschi e 16.398 femmine."}
{"id": "1925768", "revid": "287204", "url": "https://it.wikipedia.org/wiki?curid=1925768", "title": "Kheda", "text": " \nKheda \u00e8 una suddivisione dell'India, classificata come \"municipality\", di 24.034 abitanti, capoluogo del distretto di Kheda, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 45' 0 N e 72\u00b0 40' 60 E e ha un'altitudine di 20 .\nSociet\u00e0.\nEvoluzione demografica.\nAl censimento del 2001 la popolazione di Kheda assommava a 24.034 persone, delle quali 12.515 maschi e 11.519 femmine. I bambini di et\u00e0 inferiore o uguale ai sei anni assommavano a 3.190, dei quali 1.770 maschi e 1.420 femmine. Infine, coloro che erano in grado di saper almeno leggere e scrivere erano 16.828, dei quali 9.611 maschi e 7.217 femmine."}
{"id": "1925769", "revid": "339392", "url": "https://it.wikipedia.org/wiki?curid=1925769", "title": "Rudolph Amandus Philippi", "text": ""}
{"id": "1925772", "revid": "287204", "url": "https://it.wikipedia.org/wiki?curid=1925772", "title": "Saul Martinez", "text": ""}
{"id": "1925779", "revid": "449106", "url": "https://it.wikipedia.org/wiki?curid=1925779", "title": "Val Lapisina", "text": "La Val Lapisina o Valle di Fadalto \u00e8 la breve vallata (circa 10\u00a0km) che parte da Vittorio Veneto e si incunea tra le prealpi Bellunesi, mettendo in comunicazione l'alta Marca Trevigiana con l'Alpago (Lago di Santa Croce) attraverso il valico detto Sella di Fadalto.\nIl toponimo \u00e8 forse legato ad un personaggio romano, probabilmente un possidente, chiamato \"Lappius\" o \"Lavius\".\nTerritorio.\nLa Val Lapisina \u00e8 una tipica valle glaciale, scavata dal ramo di un antico ghiacciaio che seguiva l'attuale corso del Piave. Il ramo, a sua volta, si divideva formando da una parte quella che oggi \u00e8 la Vallata e dall'altra l'anfiteatro morenico collocato tra Vittorio Veneto e Conegliano. Al termine dell'era glaciale, si \u00e8 assistito al franamento dei monti del circondario, sicch\u00e9 tutt'oggi i corsi d'acqua sono perlopi\u00f9 sotterranei; alcuni di questi, affiorando, alimentano il lago Morto (gli altri bacini sono di origine artificiale).\nLa valle ad ovest \u00e8 delimitata dalla dorsale del Col Visentin e ad est dal gruppo del Pizzoc-Millifret. Il paesaggio si caratterizza principalmente per la presenza di tre laghi (da sud, il lago di Negrisiola, il lago del Restello e il Lago Morto), motivo per cui \u00e8 soprannominata \"Valle dei Laghi Verdi\". Notevole \u00e8 anche la presenza dell'Autostrada A27 con i viadotti del Restello (dall'omonimo lago) e di Fadalto (dall'omonima localit\u00e0) che attraversa la Val Lapisina poggiando spettacolarmente su altissimi piloni, in forte impatto con il paesaggio circostante.\nCentri abitati.\nNella valle si trovano anche numerosi borghi abitati (Savassa, Negrisiola, San Floriano, Nove e Fadalto) per un totale di poco meno di 1.000 residenti.\nLa Val Lapisina nell'arte.\nSembra che la Val Lapisina abbia ispirato il paesaggio che incornicia le figure dell'opera di Tiziano Vecellio \"Amor Sacro e Amor Profano\", nella quale si possono riconoscere sulla destra il lago Morto, sulla sinistra la torre di San Floriano."}
{"id": "1925782", "revid": "18229565", "url": "https://it.wikipedia.org/wiki?curid=1925782", "title": "Valle glaciale", "text": ""}
{"id": "1925785", "revid": "1305772", "url": "https://it.wikipedia.org/wiki?curid=1925785", "title": "Nel bene e nel male", "text": ""}
{"id": "1925786", "revid": "46291", "url": "https://it.wikipedia.org/wiki?curid=1925786", "title": "Hedychium coronarium", "text": "Lo zenzero a giglio bianco (nome scientifico Hedychium coronarium ) \u00e8 una pianta della famiglia Zingiberaceae, originaria della regione himalayana del Nepal e dell'India dove \u00e8 conosciuto come \"Dolan champa\" (\u0926\u094b\u0932\u0928 \u091a\u092e\u094d\u092a\u093e) in lingua hindi, \"Takhellei angouba\" in lingua manipuri, \"Sontaka\" in Lingua marathi e \"Suruli Sugandhi\" in lingua kannada.\nDistribuzione e habitat.\nIn Brasile \u00e8 stato introdotto nel periodo dello schiavismo dai deportati africani che ne usavano le foglie come materasso ed \u00e8 oggi talmente comune da essere considerata una pianta infestante.\nA Cuba, dove \u00e8 conosciuto come mariposa (\"farfalla\" in lingua spagnola) per i suoi colori e la sua forma, \u00e8 il fiore nazionale. La specie locale \u00e8 particolarmente profumata e in epoca coloniale era usata come ornamento dalle donne che, grazie alla particolare struttura della sua infiorescenza, la utilizzarono anche per celare e trasportare messaggi utili alla causa dell'indipendenza. \u00c8 comune, come pianta domestica, nei giardini degli agricoltori e si trova anche allo stato selvatico sulla Sierra del Rosario nella provincia di Pinar del R\u00edo, sulla Sierra de Escambray nella Provincia di Cienfuegos e sulla Sierra Maestra.\nUsi.\nLa sua fragranza solitamente viene estratta per distillazione a vapore."}
{"id": "1925789", "revid": "767487", "url": "https://it.wikipedia.org/wiki?curid=1925789", "title": "Ju-on 2", "text": " \u00e8 un film del 2000 diretto da Takashi Shimizu.\nSi tratta del secondo film horror in lingua giapponese della serie di \"Ju-on\". Il film \u00e8 uscito in Giappone il 25 marzo 2000 e pubblicato in home video il 14 aprile 2000.\nGran parte di questo secondo film rappresenta un riassunto del primo: quasi 30 minuti su 76. Nella trama del film vengono ripresi i personaggi sopravvissuti al primo film, e vengono introdotti elementi che verranno sviluppati nei due film cinematografici.\nIl film \u00e8 stato edito anche in Italia .\nTrama.\nIl film \u00e8 diviso in sei capitoli, che prendono il nome dal personaggio coinvolto principalmente.\nPersonaggi.\nKayako.\nCos\u00ec come cominciava \"Ju-on\", nuovamente assistiamo alla scena di Kobayashi Shunsuke che parla a sua moglie del suo alunno Toshio che manca da scuola da diverso tempo e quindi decide di andare a controllare di persona a casa del ragazzino. Dopo aver scoperto il cadavere di Kayako, tenta di fuggire ma squilla il telefono. A chiamare \u00e8 Takeo Saeki che ha appena ucciso sua moglie. Kobayashi viene poi ucciso dalla figura di Kayako.\nKyoko.\nStessa scena presente nel precedente film. Kyoko, dotata di una particolare sensibilit\u00e0 psichica, riceve dal fratello Tatsuya la richiesta di visitare una particolare casa, e una volta all'interno si rende conto della presenza di spiriti inquieti. Intuisce poi che i nuovi abitanti della casa si comportano in modo strano. Ad un certo punto si scopre che Tatsuya e suo figlio Nobuyuki abitano nell'appartamento in cui abitavano Kobayashi e sua moglie Manami. In questa occasione Kyoko e Nobuyuki hanno una visione in cui vedono Takeo uccidere selvaggiamente Manami, e Kyoko viene posseduta dall'energia negativa dell'uomo.\nTatsuya.\nHiroshi e Yoshimi Kitada sono i nuovi abitanti della casa in cui fu uccisa Kayako e suo figlio Toshio. Dopo appena una settimana a Yoshimi viene consegnato tramite posta il diario di Kayako ed alcuni disegni, e viene immediatamente posseduta dallo spirito vendicativo della donna. Senza alcun preavviso Yoshimi uccide Hiroshi. Intanto Tatsuya, suo figlio Nobuyuki e sua sorella Kyoko si sono trasferiti a casa dei propri genitori, per tentare di far riprendere Kyoko dallo stato catatonico in cui \u00e8 caduta.\nTuttavia, in seguito ad una telefonata, Tatsuya si reca a casa dei Kitada, dove viene accolto dalla signora Yoshimi, apparentemente normale. Dopo poco per\u00f2 Yoshimi viene posseduta dallo spirito di Kayako, mentre in casa compare il fantasma del piccolo Toshio. Tatsuya viene poi raggiunto da Kayako in persona.\nA casa dei genitori di Tatsuya, la madre si comporta stranamente, ridendo istericamente di fronte alla porta, dietro la quale si trova Kyoko. Il padre poi vede sbucare dal pavimento Toshio. L'uomo muore di infarto, accasciandosi al suolo, e dopo pochi istanti anche alla moglie tocca la stessa sorte. L'ultima inquadratura mostra Kyoko, dietro la porta chiusa, che si agita coccolando una bambola. Tutto questo sotto lo sguardo impassibile di Nobuyuki.\nKamio.\nI detectives, Kamio e Iizuka si stanno occupando della morte dei Murakami e recentemente dei Kitada, e per avere informazioni si recano a casa del detective Yoshikawa, che aveva indagato per primo sul caso dei Murakami. La moglie di Yoshikawa per\u00f2 nega l'accesso ai due uomini, che sono costretti ad andare via. Kamio ha intuito che c'\u00e8 qualcosa di soprannaturale in tutta quella faccenda, e decide di non volerci avere nulla a che fare. Ma \u00e8 troppo tardi. Dopo che Kamio ha bruciato una foto che mostra come la signora Kitada si sia trasformata in Kayako, la scena si sposta in casa di Yoshikawa, dove viene mostrato l'uomo privo di vita, mentre il viso del fantasma di Kayako compare alla terrorizzata moglie uccidendola. Infine alla stazione di polizia Kayako compare anche a Kamio uccidendolo.\nNobuyuki.\nIl giovane Nobuyuki \u00e8 rimasto solo a scuola per finire le pulizie quotidiane. Mentre si appresta a terminare, nota guardando fuori dalla finestra, la figura di Kayako. Da l\u00ec a brevissimo tempo, Nobuyuki si trova faccia a faccia con il fantasma. Nonostante il ragazzo tenti disperatamente la fuga, ovunque vada si trova di fronte il fantasma della donna, ed alla fine Nobuyuki si arrende, lasciandosi cadere a terra, mentre una delle numerose Kayako minacciosamente lo sovrasta.\nSaori.\nL'ultima scena del film vede un gruppetto di studentesse (le stesse del ) all'interno della casa di Kayako, a cui \u00e8 stato apposto il cartello \"IN VENDITA\". Le ragazze stanno parlando con la loro leader, Saori, quando improvvisamente sentono un rumore. Il film termina con un sinistro miagolio."}
{"id": "1925798", "revid": "124895692", "url": "https://it.wikipedia.org/wiki?curid=1925798", "title": "Episodi di Doctor Who (prima stagione)", "text": "Questa voce contiene l'elenco degli episodi della prima stagione della serie TV Doctor Who. Nel Regno Unito questi episodi sono stati trasmessi dal 23 novembre 1963 al 12 settembre 1964; in Italia non sono mai stati trasmessi, ma nel 2007 alcuni episodi sono stati doppiati in italiano e pubblicati in due cofanetti DVD dal titolo \"Doctor Who - Gli inizi (1963-1966)\" e \"Doctor Who - I Dalek invadono la Terra\". \nCome per tutte le stagioni della serie classica, gli episodi vengono suddivisi in \"macrostorie\" (in inglese, \"serial\") con una propria continuit\u00e0 narrativa e un proprio titolo, qui indicato nella colonna \"Titolo serial\" della tabella. \nAlcuni episodi, contrassegnati da una \"P\", sono andati perduti, altri, contrassegnati da una \"A\", sono stati ricostruiti attraverso l'animazione.\nAn Unearthly Child.\nTrama.\nIan e Barbara, insegnanti della giovane Susan, sono preoccupati dal comportamento della ragazza, che sembra avere conoscenze avanzate in molte materie, fra cui storia e chimica, mentre sembra ignorare fatti basilari dell'epoca in cui si trova. Decidono cos\u00ec di andare a parlare con il nonno della ragazza. L'uomo, che si presenta solo come il \"Dottore\", si rivela essere un alieno, che vive con la nipote in quella che sembra essere una cabina telefonica della polizia britannica, chiamata dalla nipote TARDIS, in realt\u00e0 un'astronave molto pi\u00f9 grande all'interno di quanto non appaia da fuori, in grado di viaggiare nello spazio e nel tempo. Temendo che i due possano rivelare il segreto suo e della nipote, rendendo cos\u00ec la loro vita a Londra impossibile, li porta con s\u00e9 nell'et\u00e0 della pietra, in cui il gruppo si trover\u00e0 coinvolto nelle lotte di potere di una trib\u00f9 di cavernicoli.\nIl capo infatti sar\u00e0 colui che potr\u00e0 guidare la trib\u00f9 grazie al fuoco: i cavernicoli conoscono il fuoco ma non sanno riprodurlo.\nGrazie al poter donare il fuoco e alla generosit\u00e0 di Susan, Ian e Barbara che curano il futuro capo della trib\u00f9 dalle ferite inferte da un animale selvaggio, i quattro viaggiatori riescono ad aver salva la vita.\nImprigionati, con l'astuzia e sfruttuando la superstizione dei primitivi riusciranno a tornare al TARDIS. \nThe Daleks.\nTrama.\nIl TARDIS atterra all'interno di una foresta pietrificata su un pianeta sconosciuto. Sembra tutto andare per il meglio, ma il Dottore non capisce dove siano, a causa della partenza improvvisa.\nMeraviglia dei quattro \u00e8 scoprire che poco lontano dalla foresta c'\u00e8 una citt\u00e0. Il Dottore pretende di visitarla ma, in un primo tempo, viene convinto a ripartire dai compagni di viaggio.\nSolo dietro un bieco imbroglio il Dottore riesce a visitare la citt\u00e0, dopo aver messo fuori uso il TARDIS volontariamente.\nIn citt\u00e0 il gruppo viene catturato dalla feroce razza dei Dalek, e tutti e quattro iniziano a subire le conseguenze dell'esposizione all'alta radioattivit\u00e0 del pianeta. \nSusan viene incaricata di recuperare dei medicinali anti radiazioni all'interno del TARDIS e viene cos\u00ec in contatto con i Thal, nemici giurati dei Dalek.\nQuesti inizialmente tentano di rappacificarsi con i Dalek, ma successivamente si convinceranno a dichiarare loro guerra e libereranno i protagonisti dalla prigionia.\nThe Edge of Destruction.\nTrama.\nNel tentativo di riparare i circuiti mal funzionanti del TARDIS, il Dottore provoca una piccola esplosione, che fa svenire tutti i membri dell'equipaggio. Al loro risveglio, Ian e Susan sembrano soffrire di amnesia e si comportano in modo molto strano. La causa di tutto ci\u00f2 sembra essere nel TARDIS stesso. Siamo arrivati all'inizio del tempo e il TARDIS, per non cessare di esistere, tenta di mettere in guardia il Dottore e compagni.\nMarco Polo.\nTrama.\nIl TARDIS si materializza sull'Himalaya nel XIII secolo e l'equipaggio incontra Marco Polo, in viaggio verso la corte di Kublai Khan a Pechino. Il Dottore e i suoi compagni dovranno sventare le macchinazioni del signore della guerra Tegana e riconquistare il TARDIS, preso da Polo per farne dono all'imperatore in cambio del proprio ritorno a Venezia.\nThe Keys of Marinus.\nTrama.\nIl TARDIS si materializza sul pianeta Marinus, su un'isola circondata da un mare di acido. Arbitan, custode della Coscienza del pianeta, costringe l'equipaggio ad aiutarli: dovranno recuperare le cinque chiavi necessarie a far funzionare la Coscienza, un computer in grado di eliminare qualsiasi malvagit\u00e0 dal pianeta, altrimenti impedir\u00e0 loro di rientrare nel TARDIS. Per recuperare le chiavi, l'equipaggio dovr\u00e0 attraversare la citt\u00e0 di Morphoton, dominata da cervelli senzienti, una foresta urlante e una landa ghiacciata. Inoltre, Ian dovr\u00e0 difendersi da un'accusa di omicidio in un tribunale del pianeta.\nThe Aztecs.\nTrama.\nIl TARDIS si materializza nell'America precolombiana, all'interno di un tempio azteco. Purtroppo il TARDIS rimane chiuso in una cripta, senza che l'equipaggio possa recuperarlo. Barbara viene scambiata dagli indigeni per la reincarnazione della sacerdotessa Yetaxa, e la donna cerca di approfittare di ci\u00f2 per porre fine ai sacrifici umani tanto ricorrenti nella societ\u00e0 azteca. Il suo comportamento insospettisce per\u00f2 il sacerdote Tloxotl, che cercher\u00e0 in tutti i modi di smascherarla.\nIan verr\u00e0 incastrato dovendo sfidare a duello Ixta, il pretendente al comando militare della citt\u00e0, Susan verr\u00e0 destinata in sposa alla Vittima Perfetta ma, ribellandosi, verr\u00e0 condannata a morte.\nIl Dottore intanto investiga su come raggiungere la cripta, stringendo una profonda amicizia con Cameca che aiuter\u00e0 i quattro a fuggire.\nThe Sensorites.\nTrama.\nIl TARDIS si materializza all'interno di un'astronave in movimento. L'equipaggio \u00e8 tenuto in ostaggio nell'orbita di un pianeta dalla razza aliena dei Sensoriti. Investigando sulle motivazioni degli alieni il Dottore e i suoi compagni di viaggio scopriranno una fitta rete di complotti presenti nella societ\u00e0 del pianeta.\nThe Reign of Terror.\nTrama.\nIl TARDIS si materializza nella Francia del XVIII secolo, durante il regime del Terrore. L'intero equipaggio viene fatto prigioniero dai soldati rivoluzionari comandati da Maximilien de Robespierre."}
{"id": "1925801", "revid": "91475", "url": "https://it.wikipedia.org/wiki?curid=1925801", "title": "Lago di Faro", "text": ""}
{"id": "1925805", "revid": "1516087", "url": "https://it.wikipedia.org/wiki?curid=1925805", "title": "Episodi di Doctor Who (seconda stagione)", "text": "Questa voce contiene l'elenco degli episodi della seconda stagione della serie TV Doctor Who. Nel Regno Unito questi episodi sono stati trasmessi dal 31 ottobre 1964 al 24 luglio 1965. In Italia non sono mai stati trasmessi, ma nel 2007 alcuni episodi sono stati doppiati in italiano e pubblicati in un cofanetto DVD dal titolo \"Doctor Who - I Dalek invadono la Terra\".\nCome per tutte le stagioni della serie classica, gli episodi vengono suddivisi in \"macrostorie\" (in inglese, \"serial\") con una propria continuit\u00e0 narrativa e un proprio titolo, qui indicato nella colonna \"Titolo serial\" della tabella.\nDue episodi (indicati con P) sono andati perduti.\nPlanet of Giants.\nTrama.\nTornato sulla Terra, a causa di un malfunzionamento, il TARDIS si rimpicciolisce, equipaggio compreso, alle dimensioni di un pollice. Il Dottore e i suoi compagni di viaggio, pur in quelle condizioni, provano a sventare le macchinazioni di un industriale, nel corso della sperimentazione di un letale composto tossico creato dalla sua azienda.\nThe Dalek Invasion of Earth.\nTrama.\nIl TARDIS atterra nella Londra del 2164: il Dottore e i suoi compagni di viaggio scoprono con orrore che l'intero pianeta \u00e8 stato conquistato dai Dalek e l'intera popolazione \u00e8 stata fatta schiava. Alla fine dell'avventura Susan viene lasciata a terra dal Dottore, pensando che la nipote abbia bisogno di farsi una vita propria.\nThe Rescue.\nTrama.\nIl TARDIS atterra sul pianeta Dido. Il Dottore, Ian e Barbara accettano di aiutare una coppia di sopravvissuti a uno schianto a sconfiggere una misteriosa creatura, il Koquillion. Alla fine dell'avventura una dei due sopravvissuti, Vicki, si unisce all'equipaggio del TARDIS.\nThe Romans.\nTrama.\nIl TARDIS atterra nei pressi di Roma, all'epoca dell'imperatore Nerone. Dopo essersi stabiliti in una villa abbandonata, le cose precipitano: Ian e Barbara vengono catturati e venduti come schiavi, mentre il Dottore viene scambiato per un famoso suonatore di lira e coinvolto, insieme a Vicki, in una serie di complotti alla corte dell'imperatore.\nThe Web Planet.\nTrama.\nIl TARDIS viene attirato sul pianeta Vortis da una forza sconosciuta; il Dottore e i suoi compagni rimangono coinvolti nella lotta tra le due specie autoctone, gli Zarbi e i Menoptra, che un tempo coabitavano il pianeta in pace.\nThe Crusade.\nTrama.\nIl TARDIS si materializza sulla Terra del tardo 1100, in Terra santa, durante la Terza crociata. Il Dottore e i suoi compagni ne rimangono coinvolti.\nThe Space Museum.\nTrama.\nIl TARDIS e il suo equipaggio arrivano ad un grande museo spaziale presente sul pianeta Xeros, condotto dai militaristi Moroks e dove gli abitanti originali del pianeta sono da loro trattati come servi.\nThe Chase.\nTrama.\nI Daleks sono in missione per distruggere il Dottore e il TARDIS; una volta compreso il pericolo, il Dottore si d\u00e0 alla fuga nello spazio-tempo e i Daleks dietro di lui.\nDurante l'episodio, Steven Taylor si aggiunge al gruppo, mentre alla fine, Ian e Barbara tornano al loro tempo sulla Terra.\nThe Time Meddler.\nTrama.\nIl TARDIS si materializza su una spiaggia in Inghilterra. Il Dottore, Vicki e il nuovo compagno Steven scoprono un elmo vichingo e deducono di essere arrivati nel passato. Mentre Steven e Vicki scalano la scogliera, il Dottore sceglie una via pi\u00f9 facile... Nel bosco sopra la scogliera, Steven e Vicki trovano un moderno orologio da polso. Il Dottore investiga in un vicino\nmonastero e scopre altri anacronismi... Quando gli abitanti del villaggio locale sono attaccati da invasori Vichinghi, il Dottore capisce che non sono lontani da Hastings e dalla famosa battaglia avvenuta nel 1066."}
{"id": "1925806", "revid": "838137", "url": "https://it.wikipedia.org/wiki?curid=1925806", "title": "Tinkanium", "text": "Tinkanium \u00e8 il nome commerciale di una specialit\u00e0 medicinale in cui l'azione sinergica dei due principi attivi consente di interferire in punti distinti del metabolismo batterico, con effetto battericida.\n\u00c8 un farmaco con obbligo di ricetta medico veterinaria in triplice copia non ripetibile.\n\u00c8 disponibile in forma di pasta orale (usata per i cavalli sportivi) o di soluzione iniettabile in flaconi da 100 o 250 ml (solitamente utilizzata per bovini e suini ma talvolta anche equini).\n\u00c8 importante che durante il trattamento i soggetti trattati possano disporre di abbondanti quantit\u00e0 di acqua da bere.\nComposizione.\nIn 100 g di prodotto sono presenti i seguenti principi attivi: \nIndicazioni.\nPer il trattamento di una vasta gamma di infezioni sostenute da batteri Gram positivi e Gram negativi (e sulfamido-sensibili) e pi\u00f9 precisamente:\nTempi di sospensione.\nIl prodotto non va somministrato a cavalli allevati a scopo alimentare. In ogni caso i cavalli sportivi trattati non potranno essere destinati all'uso alimentare prima che siano trascorsi 180 giorni dall'ultimo trattamento.\nPer quanto riguarda sono necessari 7 giorni, per i bovini invece 7 giorni per le carni e 4 mungiture (48 ore) per il latte.\nControindicazioni.\nNon va somministrato ad animali con accertata sensibilit\u00e0 ad uno dei componenti, grave danno al parenchima epatico o discrasia sanguigna.\nEffetti indesiderati.\nNei casi gravi, l'elevata azione battericida del farmaco pu\u00f2 liberare tossine batteriche."}
{"id": "1925811", "revid": "123344139", "url": "https://it.wikipedia.org/wiki?curid=1925811", "title": "Fenilbutazone", "text": "Il fenilbutazone \u00e8 un potente farmaco anti-infiammatorio non steroideo dotato di una spiccata attivit\u00e0 analgesica e anti-infiammatoria ma privo di attivit\u00e0 antipiretica.\nAttivit\u00e0 farmacologica.\nL'azione analgesica del fenilbutazone si verifica grazie all'inibizione della sintesi dei prostanoidi che hanno un ruolo importante nella genesi del dolore nei tessuti periferici e nella trasmissione dell'informazione dolorifica nel sistema nervoso centrale.\nLa capacit\u00e0 del fenilbutazone di inibire la permeabilit\u00e0 capillare, e quindi di ridurne gli edemi di origine infiammatoria, \u00e8 altissima, e del tutto paragonabile a quella dei cortisonici a basso dosaggio. Rispetto a questi ultimi per\u00f2 il fenilbutazone presenta un pi\u00f9 spiccato effetto analgesico centrale.\nUso umano.\nIl fenilbutazione \u00e8 stato utilizzato nella terapia dell'artrite reumatoide e gotta. Attualmente non \u00e8 previsto nessun utilizzo nell'essere umano.\nUso veterinario.\nIl Bute \u00e8 un potente farmaco analgesico e antinfiammatorio a base di fenilbutazone usato per curare i cavalli sportivi. Viene impiegato nel trattamento sintomatico delle zoppie, malattie acute e croniche dell'apparato locomotore quali artriti, periartriti, tendiniti, tendo-vaginiti, desmiti, neuriti, miositi, podoflemmatiti, navicoliti, lesioni dei tessuti molli quali bursiti, mastiti, ematomi, contusioni, lacerazioni da parto. \nInterventi chirurgici, terapia degli stati infiammatori della mammella e dell'edema mammario post partum. \nComposizione.\nIn forma di pasta orale si presenta in speciali siringhe che contengono 2 grammi di principio attivo (fenilbutazone). Come granulare \u00e8 disponibile in buste contenenti 2 grammi di fenilbutazone.\nSotto forma di soluzione iniettabile il preparato contiene 20 g di fenilbutazone sodico per 100 ml di soluzione. \nIndicazioni.\nServe a diminuire l'insorgenza degli stimoli dolorosi a livello periferico e la loro percezione a livello centrale. La sua natura non steroidea ne consente la somministrazione anche alle fattrici gravide.\nControindicazioni.\nL'impiego del farmaco \u00e8 controindicato negli animali sofferenti di gravi alterazioni cardiache, renali o epatiche.\nPosologia.\nPer via orale.\nNelle lesioni infiammatorie dell'apparato muscolo-scheletrico ed in seguito ad interventi chirurgici si somministrano 2 siringhe al d\u00ec per 5 giorni (pari a 4 g di fenilbutazone, o due bustine di granulato; nei giorni successivi una siringa al d\u00ec (pari a 2 g di fenilbutazone, o una bustina di granulato.\nNelle lesioni infiammatorie croniche dell'apparato muscolo-scheletrico del cavallo sportivo si somministra una siringa al d\u00ec per 10-20 giorni (pari a 2 g di fenilbutazone, o una bustina di granulato) a giudizio del veterinario.\nPer via endovenosa.\nNelle lesioni infiammatorie acute dell'apparato muscolo-scheletrico ed in seguito ad interventi chirurgici somministrare, lentamente, 15-25 ml al d\u00ec pari a 6/10 mg/kg /pv di fenilbutazone (come sale sodico).\nNelle lesioni infiammatorie croniche dell'apparato muscolo-scheletrico somministrare 10 ml al d\u00ec pari a 4 mg/kg/pv di fenilbutazone (come sale sodico). \nEffetti indesiderati.\nGli effetti indesiderati sono rari. In genere ai dosaggi indicati il farmaco \u00e8 ben tollerato. Somministrazioni prolungate, effettuate a dosaggi pi\u00f9 elevate di quelli indicati, possono comportare diminuzioni dell'appetito fino all'anoressia, depressione, letargia; sono inoltre possibili irritazioni ed ulcerazioni del tratto orale e gastrico.\nIn cavalli trattati con 8,8 mg/Kg/die sono state registrate complicanze quali anoressia, depressione, colica, ipoprotidemia, diarrea, melena, perdita di peso, edema ventrale, emorragie petecchiali delle mucose, erosioni delle ulcere orali, necrosi delle papille renali.\nNon esiste un trattamento specifico per l'intossicazione da fenilbutazone; in caso di sovradosaggio si procede con una terapia sintomatica con cimetidina per diminuire le ulcerazioni gastriche e si arricchisce la dieta di proteine per compensarne la cospicua perdita.\nNel cavallo un trattamento protratto con Fenilbutazone pu\u00f2 essere svelato per la presenza di ulcere fagedemiche a livello del margo plicatus dello stomaco. Il FANS in questione infatti agisce inibendo la sintesi delle Prostaglandine (poich\u00e9 deprime l'attivit\u00e0 delle COX-1) determinando cos\u00ec un'alterazione dell'asse IPOTALAMO - IPOFISI -SURRENE con conseguente innalzamento del livello basale di cortisolo ematico. Questo innalzamento porta ad un aumento della secrezione di acido cloridrico con conseguente acidificazione dell'ambiente gastrico. \nIl muco che protegge le pareti gastriche viene prodotto dalle ghiandole mucipare (facenti parte della pars ghiandolare). L'eccessiva produzione di acido cloridrico porta, prima ad una corrosione del muco e successivamente, poich\u00e9 a contatto diretto con la mucosa gastrica, ad un'ulcerazione della stessa. \nIn mancanza di studi specifici negli individui in stato di gravidanza o allattamento, l'uso del farmaco in tali soggetti viene valutato dal veterinario dopo un'analisi del rapporto rischio-beneficio.\nTempi di sospensione.\nIl prodotto non va somministrato a cavalli allevati a scopo alimentare. In ogni caso i cavalli sportivi trattati non potranno essere destinati all'uso alimentare prima che siano trascorsi 180 giorni dall'ultimo trattamento."}
{"id": "1925812", "revid": "93556", "url": "https://it.wikipedia.org/wiki?curid=1925812", "title": "DeVotchKa", "text": "I DeVotchKa sono un gruppo musicale gipsy punk statunitense nato nel 1997 a Denver, Colorado.\nNome.\n\"Devotchka\" \u00e8 la traslitterazione francese del termine russo \u0434\u0435\u0432\u043e\u0447\u043a\u0430 che significa \"ragazza\".\nStoria del gruppo.\nI DeVotchKa sono un gruppo composto da quattro artisti polistrumentisti, la loro musica che \u00e8 classificata in primo luogo come gipsy punk \u00e8 un miscuglio di generi e influenze provenienti soprattutto dall'Europa sebbene il gruppo sia americano. Originariamente sono nati come accompagnamento a show \"burlesque\", spesso insieme alla regina del genere: la modella Dita von Teese. In seguito due loro brani hanno partecipato come colonna sonora nei film \"Ogni cosa \u00e8 illuminata\" e \"Little Miss Sunshine\". Nel 2008 inoltre, vengono nominati la \"nuova miglior band del Colorado\" secondo il giornale \"The Phoenix\"."}
{"id": "1925814", "revid": "682087", "url": "https://it.wikipedia.org/wiki?curid=1925814", "title": "Bute (farmaco)", "text": ""}
{"id": "1925815", "revid": "124030434", "url": "https://it.wikipedia.org/wiki?curid=1925815", "title": "Episodi di Doctor Who (terza stagione)", "text": "Questa voce contiene l'elenco dei 45 episodi della terza stagione della serie TV Doctor Who. Nel Regno Unito questi episodi sono stati trasmessi dall'11 settembre 1965 al 16 luglio 1966, in Italia, invece, questa stagione \u00e8 del tutto inedita.\nCome per tutte le stagioni della serie classica, gli episodi vengono suddivisi in \"macrostorie\" (in inglese, \"serial\") con una propria continuit\u00e0 narrativa e un proprio titolo, qui indicato nella colonna \"Titolo serial\" della tabella. Particolarit\u00e0 di questa stagione \u00e8 quella di avere un episodio \"singolo\", non inserito in alcun \"serial\", e l'abbandono, a partire da \"I selvaggi\" del titolo per ogni specifico episodio, mentre comincia ad essere usato il titolo del \"serial\", accompagnato da una numerazione crescente.\nPi\u00f9 della met\u00e0 degli episodi che compongono questa stagione \u00e8 inoltre andata perduta: questi episodi sono contrassegnati da una P. Alcuni episodi (indicati con A) sono stati ricostruiti attraverso l'animazione.\nGalaxy 4.\nTrama.\nSul pianeta \"Galaxy 4\", in procinto di esplodere, il Dottore, Steven e Vicki devono aiutare i pacifici Rill, la cui astronave \u00e8 precipitata. Insieme ai loro robot, chiamati Chumblie, i Rill devono sconfiggere i malvagi Drahvin, che vogliono impossessarsi dell'astronave per fuggire dal pianeta prima che esso esploda...\nMission to the Unknown.\nTrama.\nSul pianeta \"Kembel\", l'agente Marc Cory del Servizio Speciale di Sicurezza, scopre che i Dalek stanno pianificando un massiccio attacco al sistema solare. Cory viene ucciso, ma il nastro con le sue scoperte sopravvive...\nThe Myth Makers.\nTrama.\nGiunto nel periodo della leggendaria Guerra di Troia, il Dottore, scambiato per il dio Zeus, suggerisce agli Achei il metodo per conquistare l'inespugnabile Troia: l'omonimo cavallo di legno, \"lasciato in dono\" ai Troiani. Al termine dell'avventura Vicki, innamorata del guerriero Troilo, lascia il gruppo.\nThe Daleks' Masterplan.\nTrama.\nIl TARDIS giunge nella giungla del pianeta \"Kembel\" e trova il nastro dell'agente Cory (ucciso in \"Mission to the Unknown\") che rivela il piano dei Dalek per distruggere il Sistema Solare. Il Dottore incontra l'agente terrestre Bret Vyon ed insieme a lui scoprono che Mavic Chen, il guardiano del sistema solare, ha tradito la Terra ed ha consentito che i Dalek costruissero un'arma terribile: il \"Distruttore del Tempo\". Per il Dottore ed i suoi compagni inizier\u00e0 una dura battaglia contro Mavic, i Dalek ed un nemico di vecchia data, un Signore del Tempo camuffato da monaco (gi\u00e0 visto in \"The Time Meddler\"), che lascer\u00e0 vittime da ambo le parti.\nThe Massacre of St. Bartholomew's Eve.\nTrama.\nIl Dottore ed i suoi compagni giungono nella Francia del XVI secolo, durante la faida tra cattolici e protestanti, che culminer\u00e0 con il massacro di San Bartolomeo. Alla fine del \"serial\", Dodo Chaplet si unir\u00e0 al gruppo.\nThe Ark.\nTrama.\nIl Dottore, Steven e Dodo si materializzano a bordo di una gigantesca Arca spaziale, che trasporta i Guardiani, abitanti di un pianeta distrutto, e i Monoidi, i loro schiavi. Una volta debellata una malattia che affliggeva gli abitanti dell'Arca, il trio riparte, ma si materializza nello stesso luogo ben 700 anni dopo, scoprendo che le condizioni di vita all'interno dell'Arca sono peggiorate grazie al loro intervento.\nThe Celestial Toymaker.\nTrama.\nIl TARDIS atterra nel regno del misterioso \"Giocattolaio Celestiale\" che costringe i viaggiatori a partecipare a degli strani giochi. La posta in palio \u00e8 la loro vita!\nThe Gunfighters.\nTrama.\nIl Dottore giunge nel selvaggio West, a Tombstone, in Arizona, poco prima del famoso duello tra i Clanton e gli Earp all'OK Corral.\nThe Savages.\nTrama.\nSu un lontano pianeta, il Dottore ed i suoi compagni incontrano la razza aliena degli Anziani, che vive sottraendo energia e forza vitale ad un gruppo di primitivi selvaggi. Dopo avere riappacificato i due gruppi, Steven decide di rimanere l\u00ec come loro leader.\nThe War Machines.\nTrama.\nTornato nella Londra del presente, il Dottore si ritrova a combattere WOTAN, un sofisticatissimo computer che, controllando le menti degli esseri umani, li vuole costringere a costruire un'armata di robot, con i quali conquistare il mondo. Il Dottore, insieme a Polly, un'affascinante segretaria, Ben, un marinaio londinese, e a Dodo, riuscir\u00e0 a sconfiggere l'intelligenza artificiale."}
{"id": "1925819", "revid": "729019", "url": "https://it.wikipedia.org/wiki?curid=1925819", "title": "Febbre da inalazione di fumi metallici", "text": "Per febbre da inalazione di fumi metallici in campo medico, si intende una malattia causata da inalazione prolungata di determinate polveri (da elementi quali zinco, magnesio, rame)\nEpidemiologia.\nLa malattia si evidenzia soprattutto in lavoratori delle fabbriche (come nella produzione di ottone) e delle miniere. Si stima che nei soli USA tale malattia interessi pi\u00f9 di 2000 persone\nSintomatologia.\nFra i sintomi e i segni clinici ritroviamo quelli che possono comunemente associarsi ad una sindrome influenzale, con comparsa di brividi, febbre, nausea, angina pectoris, debolezza, tosse, mialgia.\nEziologia.\nLa causa di tale manifestazione \u00e8 ancora sconosciuta. Si presume sia una risposta immunitaria al deposito di formazioni metalliche nei polmoni, unitamente ad un'interferenza nella sintesi delle proteine caratteristica dei metalli.\nPrognosi.\nLa malattia si manifesta dopo alcune ore di esposizione alle polveri, una volta che la persona si allontana dal luogo di esposizione i suoi sintomi migliorano fino alla guarigione."}
{"id": "1925820", "revid": "204012", "url": "https://it.wikipedia.org/wiki?curid=1925820", "title": "Febbre dei fumi metallici", "text": ""}
{"id": "1925821", "revid": "363629", "url": "https://it.wikipedia.org/wiki?curid=1925821", "title": "Astinenza da oppioidi", "text": ""}
{"id": "1925822", "revid": "1543377", "url": "https://it.wikipedia.org/wiki?curid=1925822", "title": "Greatest Hits (Elton John)", "text": "Elton John's Greatest Hits \u00e8 la prima raccolta dei principali successi dell'artista britannico Elton John.\nIl disco.\nFu pubblicato l'8 novembre 1974. Dall'album rimasero esclusi alcuni brani quali per esempio \"Step Into Christmas\", \"Lucy in the Sky with Diamonds\" (cover dell'omonima versione dei Beatles), \"The Bitch Is Back\", \"Tiny Dancer\" e \"Levon\", che nonostante tutto avevano avuto nel minore dei casi un buon successo. Comunque, alcune di queste tracce saranno incluse nel successivo \"Elton John's Greatest Hits Volume II\" (1977). \"Your Song\" e \"Border Song\" erano tratte dall'album \"Elton John\", che lo fece conoscere al grande pubblico, \"Daniel\" e \"Crocodile Rock\" dall'album \"Don't Shoot Me I'm Only the Piano Player\", \"Rocket Man\" e \"Honky Cat\" dall'album \"Honky Ch\u00e2teau\", mentre i restanti brani \"Goodbye Yellow Brick Road\", \"Saturday Night's Alright (For Fighting)\" e \"Candle in the Wind\" (\"Bennie &amp; The Jets\" al posto di quest'ultima negli Stati Uniti e in Canada) provenivano dal doppio \"Goodbye Yellow Brick Road\". Infine, \"Don't Let the Sun Go Down on Me\" costituiva la nona traccia dell'LP \"Caribou\".\n\"Elton John's Greatest Hits\" ebbe un grandioso successo commerciale, con oltre 17 milioni di copie vendute (rimase al primo posto per dieci settimane negli Stati Uniti risultando il disco pi\u00f9 venduto dell'anno, per undici nel Regno Unito e per cinque in Australia), diventando quindi per diciassette volte disco di platino. \u00c8 al sedicesimo posto nella classifica riguardante i 50 album pi\u00f9 venduti negli USA. La rivista \"Rolling Stone\" lo ha inserito al 135\u00ba posto nella sua lista dei 500 migliori album di tutti i tempi, mentre compare al 117\u00ba posto nella classifica dei 500 migliori album in classifica stilata dall'emittente radiofonica \"Capital Gold\" nel 2006.\nNel 1992 fu pubblicato come CD con incluse sia \"Bennie &amp; The Jets\" (traccia 7) che \"Candle in the Wind\" (traccia 8), mentre nel 1995 usc\u00ec in Giappone con espansione.\nLe tracce.\nTutte le canzoni sono firmate Elton John/Bernie Taupin."}
{"id": "1925826", "revid": "3082", "url": "https://it.wikipedia.org/wiki?curid=1925826", "title": "Angon", "text": ""}
{"id": "1925827", "revid": "729019", "url": "https://it.wikipedia.org/wiki?curid=1925827", "title": "Stazione di Adrano", "text": "La stazione di Adrano era una stazione ferroviaria, posta al km 35+543 della ferrovia Circumetnea, che serviva l'omonimo comune siciliano. Nel 2011, nell'ambito dei lavori di interramento del tratto urbano della linea, fu sostituita dalla fermata sotterranea di Adrano Centro.\nStoria.\nLa stazione di Adern\u00f2 (dal 1929 in poi Adrano) venne aperta il 2 febbraio 1895, contestualmente all'entrata in funzione della prima tratta (Catania-Adern\u00f2) della ferrovia Circumetnea. Il successivo 2 giugno la linea fu prolungata fino a Bronte. Nel dopoguerra ad essa si aggiunse la nuova fermata, pi\u00f9 prossima al centro della cittadina, di \"Cappellone\".\nDopo oltre un secolo di esercizio, nel mese di giugno 2011, al completamento dei lavori d'interramento del tratto urbano della linea, la stazione fu chiusa e sostituita da una nuova fermata sotterranea costruita in corrispondenza, denominata \"Adrano Centro\"; in conseguenza di ci\u00f2 anche il fascio binari della stazione \u00e8 stato isolato dalla linea e ne \u00e8 stato previsto lo smantellamento. Per sopperire alle necessit\u00e0 di esercizio, di sosta e di stazionamento dei rotabili \u00e8 stata costruita una stazione del tutto nuova in localit\u00e0 Naviccia alla periferia nord dell'abitato di Adrano.\nStrutture e impianti.\nLa stazione consisteva di un fabbricato viaggiatori centrale elevato a due piani a cui erano collegati, a sud il fabbricato a una elevazione dei locali di servizio tra cui l'ufficio movimento e a nord quelli dei servizi. Vi si accedeva dalla piazza esterna nella quale avveniva l'interscambio con gli autobus della FCE. Solo il primo binario era munito di pensilina. Disponeva di 6 binari, di cui 3 di circolazione collegati con piccole banchine per servizio viaggiatori e 3 binari morti alle estremit\u00e0 della stazione.\nMovimento.\nLa stazione \u00e8 sempre stata di fermata per tutti i treni viaggiatori, sia in direzione di Riposto, sia in direzione di Catania. \nL'orario ferroviario in vigore dal 16 agosto del 1938 riportava un'offerta di sei coppie di treni viaggiatori, effettuati con le, allora nuove, automotrici Fiat ALn 56 da e per Catania, delle quali tre raggiungevano il capolinea di Catania Porto e tre erano limitate alla stazione Borgo. Per la direzione di Riposto erano invece previste solo due coppie giornaliere di automotrici. Una coppia di treni era soppressa nei giorni di domenica\nNel 1975 l'offerta giornaliera si attestava su 12 coppie di treni (di cui due coppie solo feriali); il capolinea di Catania Porto veniva raggiunto solo da 4 corse del mattino mentre solo sue serali vi partivano per Adrano. La stazione di Riposto veniva raggiunta da 5 coppie di treni di cui alcuni con cambio a Randazzo.\nL'offerta di treni del 2014 prevede 14 treni in arrivo da Catania Borgo e 13 treni viceversa. Riposto viene raggiunta da 4 treni di cui uno con rottura di carico a Randazzo. Da Riposto \u00e8 possibile raggiungere Adrano solo con cambio a Randazzo; da tale localit\u00e0 hanno origine 10 treni giornalieri che raggiungono Adrano.\nIl tempo impiegato dalle automotrici, da Catania Borgo per raggiungere Adrano era, nel 1938, di circa 1h e 10' (con 6 fermate intermedie); nel 1975 la percorrenza prevedeva circa 1h 15' (con 8/9 fermate intermedie); nel 2014 \u00e8 in media poco pi\u00f9 di 1h 5'm ma le fermate intermedie sono salite a 13.\nNotevole nel passato era il movimento merci di prodotti agricoli in partenza dalla stazione che raggiungeva il porto di Catania."}
{"id": "1925828", "revid": "122828582", "url": "https://it.wikipedia.org/wiki?curid=1925828", "title": "Monumento a Michele Bianchi", "text": "Il monumento a Michele Bianchi \u00e8 un monumento funebre di enormi dimensioni, edificato a Belmonte Calabro, in provincia di Cosenza, negli anni trenta del XX secolo dal regime fascista in onore del gerarca e quadrumviro della Marcia su Roma. \nCostruzione e caratteristiche.\nIl monumento fu commissionato allo scultore Ercole Drei dalla segreteria del partito senza concorso, e la supervisione della realizzazione fu affidata a Maria Elia De Seta Pignatelli, che aveva intrattenuto una relazione con il defunto; Drei fu assistito nella progettazione dall'ing. Giuseppe Crocetta del Genio civile di Cosenza.\nConsiste in un'alta colonna rivestita di travertino, ispirata alla Colonna Traiana e sormontata da una particolarissima croce di ferro a quattro bracci orizzontali e visibile nella sua forma da tutte le direzioni. All'interno dell'intero fusto corre una scala a chiocciola che arriva fino alla balconata superiore, al centro della quale \u00e8 posta la suddetta croce che, in origine, quando era ancora illuminata, serviva come faro.\nAlla base della colonna c'\u00e8 la camera funeraria del gerarca, arredata all'interno con gagliardetti e arredi bronzei trafugati non appena caduto il fascismo, oggi in parte rinvenuti e conservati presso gli scantinati del Municipio di Belmonte Calabro. Lungo tutta la base del monumento corrono fregi raffiguranti i momenti salienti della vita del gerarca. Attorno al monumento \u00e8 stata piantata una folta pineta.\nStoria.\nIl corpo di Michele Bianchi (morto nel febbraio '30) fu qui traslato il 28 ottobre 1932 (decimo anniversario della Marcia su Roma), alla presenza di Emilio De Bono, Italo Balbo e Cesare Maria De Vecchi. Il 30 marzo 1939 fu visitato dal Duce in persona, accompagnato da Achille Starace e Giuseppe Bottai.\nIl colle, denominato di \"Bastia\" o \"Vastia\", era anticamente occupato dalla torre di Bastia, torre costiera di vedetta sul mar Tirreno."}
{"id": "1925830", "revid": "3082", "url": "https://it.wikipedia.org/wiki?curid=1925830", "title": "Battaglia di Volturnus", "text": ""}
{"id": "1925837", "revid": "56620", "url": "https://it.wikipedia.org/wiki?curid=1925837", "title": "Ragazzi di una banda senza nome", "text": "Ragazzi di una banda senza nome \u00e8 un romanzo per ragazzi di Guido Petter, pubblicato nel 1972 dalla Giunti Marzocco.\nLa vicenda si svolge sulla sponda lombarda del Lago Maggiore durante la seconda guerra mondiale e i protagonisti sono i ragazzi della banda.\nTrama.\nLa storia \u00e8 raccontata in prima persona da \"Borsa\", un ragazzo cos\u00ec soprannominato per la sua capacit\u00e0 incredibile di mangiare i frutti dagli alberi. Si tratta delle avventure di un gruppo di ragazzi che stanno trascorrendo le vacanze sul lago Maggiore impegnati in avventurosi giochi, tentando di affondare la immaginaria nave dei pirati o coinvolti in una piccola guerra con banda rivale, \"Le teste di ferro\".\nMa nel settembre 1944 in paese arrivano truppe tedesche che si preparano ad attaccare i partigiani, i ragazzi osservano le operazioni fino a quando non si incontrano con un partigiano ferito che chiede loro di aiutarlo.\nI ragazzi salvano l'uomo portandolo al sicuro e insieme compiono la missione al posto del partigiano ferito.\nCon l'aiuto di un membro delle \"teste di ferro\" ed utilizzando dei passaggi sotterranei che avevano scavato durante le loro battaglie con l'altra banda, riescono ad accendere dei fuochi in modo da fare delle segnalazioni di pericolo ai partigiani oltre il lago.\nIl libro si conclude con l'invasione tedesca alla Zona libera dell'Ossola e con le riflessioni di Alex sulla guerra"}
{"id": "1925844", "revid": "289247", "url": "https://it.wikipedia.org/wiki?curid=1925844", "title": "Borgo le prata", "text": ""}
{"id": "1925846", "revid": "3082", "url": "https://it.wikipedia.org/wiki?curid=1925846", "title": "Seax", "text": ""}
{"id": "1925853", "revid": "767487", "url": "https://it.wikipedia.org/wiki?curid=1925853", "title": "Goroka", "text": "Goroka \u00e8 una cittadina della Papua Nuova Guinea e capoluogo della provincia degli Altopiani Orientali.\nSituata a 1.600 metri s.l.m., conta 25.000 abitanti."}
{"id": "1925856", "revid": "125120234", "url": "https://it.wikipedia.org/wiki?curid=1925856", "title": "Episodi di Doctor Who (quarta stagione)", "text": "Questa voce contiene l'elenco dei 43 episodi della quarta stagione della serie TV Doctor Who. Nel corso di questa stagione, William Hartnell lasci\u00f2 la serie per motivi di salute e fu sostituito da Patrick Troughton che divenne il Secondo Dottore, rigeneratosi dal primo. In Inghilterra questi episodi sono stati trasmessi dal 10 settembre 1966 al 1\u00ba luglio 1967 e sono tuttora inediti in Italia.\nCome per tutte le stagioni della serie classica, gli episodi vengono suddivisi in \"macrostorie\" (in inglese, \"serial\") con una propria continuit\u00e0 narrativa e un proprio titolo, qui indicato nella colonna \"Titolo serial\" della tabella.\nLa quasi totalit\u00e0 di questi episodi (indicata con P) \u00e8 andata perduta, compresa l'ultima parte del serial \"Il decimo pianeta\" che vede il primo Dottore rigenerarsi nel secondo. Alcuni episodi (indicati con A) sono stati ricostruiti attraverso l'animazione.\nGli episodi uno e tre di \"The Faceless Ones\" sono stati animati nonostante esistano nell'archivio per offrire una visione estetica uniforme agli altri episodi animati del serial. \nThe Smugglers.\nTrama.\nGiunti su una costa deserta della Cornovaglia nel XVII secolo, il Dottore ed i suoi compagni rimangono coinvolti in una caccia al tesoro dei pirati e in un'operazione di contrabbando.\nThe Tenth Planet.\nTrama.\nIl TARDIS si materializza al Polo Sud nella seconda met\u00e0 degli anni '80, e il Dottore si trova di fronte ad un nuovo temibile nemico: I Ciberniani, esseri cibernetici provenienti da Mondas, il decimo pianeta, che vogliono trasformare tutti gli abitanti del pianeta Terra in Ciberniani. L'avventura si chiude con il Dottore che, anziano ed indebolito, cade a terra nel TARDIS, innescando la sua rigenerazione nel Secondo Dottore.\nThe Power of the Daleks.\nTrama.\nL'appena rigenerato Dottore ed i suoi compagni di viaggio, Ben e Polly, che non sanno ancora se considerare come Dottore lo sconosciuto che ora si presenta come tale, arrivano sul pianeta Vulcan, una colonia umana. A sorpresa del Dottore, i coloni, per\u00f2, acclamano i Dalek come loro padroni; tuttavia scopriranno che c'\u00e8 qualcosa di pi\u00f9 sinistro dietro alla presenza dei Dalek...\nThe Highlanders.\nTrama.\nIl TARDIS atterra nella Scozia del 1746, poco prima della Battaglia di Culloden, ed incontra il clan dei McLaren ed il loro suonatore di cornamusa, Jamie McCrimmon. Insieme scoprono di un piano che tradirebbe i ribelli scozzesi, per poi ridurli in schiavit\u00f9.\nThe Underwater Menace.\nTrama.\nAtterrati con il TARDIS su un'isola vulcanica deserta, il Dottore, Ben, Polly e Jamie vengono catturati e condotti in una localit\u00e0 segreta, al disotto del fondale marino. Qui capiscono di essere prigionieri degli ultimi abitanti di Atlantide. Condotti dall'Alto Sacerdote Lolem per essere sacrificati, vengono coinvolti nel piano del Professor Zaroff per riportare la citt\u00e0 sommersa in superficie.\nThe Moonbase.\nTrama.\nDopo un brusco atterraggio sulla Luna nel 2070, il gruppo si ritrova vicino ad una base lunare. Accolti all'interno di essa, scoprono che le persone al suo interno iniziano a soffrire di un male sconosciuto che causa alte febbri e delirio. Il Dottore capisce che i suoi vecchi nemici, i Ciberniani, stanno sorvegliando la base e stanno rubando i corpi dei pazienti. Il leader della base lunare d\u00e0 al Dottore un ultimatum di 24 ore per scoprire la causa del virus, altrimenti sar\u00e0 costretto a lasciare la Luna.\nThe Macra Terror.\nTrama.\nIl Dottore ed i suoi compagni giungono su un pianeta, futura colonna terrestre. L\u00e0 scoprono che i suoi abitanti sono minacciati dalla razza aliena dei Macra, simile a dei giganteschi granchi.\nThe Faceless Ones.\nTrama.\nDopo che il TARDIS atterra all'aeroporto di Gatwick, Polly \u00e8 testimone di un misterioso omicidio. Toccher\u00e0 al Dottore smascherare gli alieni che hanno preso le sembianze di alcuni passeggeri.\nAlla fine del \"serial\", Ben e Polly scoprono di trovarsi nel 20 giugno 1966, lo stesso giorno in cui hanno iniziato a viaggiare a bordo del TARDIS, e decidono di lasciare il Dottore e Jamie.\nThe Evil of the Daleks.\nTrama.\nTentando di recuperare il TARDIS, rubato al termine del precedente episodio, il Dottore e Jamie vengono trasportati indietro nel tempo, finendo nel 1866. L\u00e0 scoprono che il responsabile \u00e8 Waterfield, uno scienziato che era riuscito a costruire una macchina del tempo, da cui erano arrivati alcuni Dalek, che avevano preso in ostaggio la figlia Victoria, affinch\u00e9 lo scienziato attirasse fin l\u00ec il Dottore. I Dalek hanno attirato il Dottore l\u00ec perch\u00e9 hanno bisogno di lui per riuscire a distillare il \"fattore umano\", le inaspettate qualit\u00e0 che permettevano agli umani di avere la meglio contro i Dalek. Dopo essere stato accompagnato su Skaro, il pianeta dei Dalek, da tre Dalek, divenuti \"umani\", il Dottore apprende il vero piano degli alieni, rivelato dall'Imperatore Dalek stesso: il riuscire a distillare di conseguenza il \"fattore Dalek\", che avrebbe permesso a questi ultimi di prevalere sugli umani una volta per tutte. Dopo uno scontro tra i Dalek \"umani\" e Dalek \"puri\", nella fuga, il Dottore viene salvato da Waterfield, che, in punto di morte, fa promettere al Dottore che si prender\u00e0 cura della figlia, che viene accolta da Jamie nel TARDIS.\nL'avventura si conclude con la capitale di Skaro in fiamme, poich\u00e9 sconvolta da una guerra civile tra Dalek \"umani\" e Dalek \"puri\", e con il Dottore che annuncia \"la fine dei Dalek\"."}
{"id": "1925857", "revid": "298229", "url": "https://it.wikipedia.org/wiki?curid=1925857", "title": "Herbert Jamison", "text": "Biografia.\nPrese parte alle gare di atletica leggera dei Giochi della I Olimpiade. Vinse una medaglia d'argento nei 400 m piani, correndo in 55\"2, dietro al connazionale Thomas Burke.\nMuore nel 1938 e riposa nel cimitero-mausoleo di Springdale a Peoria, Illinois."}
{"id": "1925862", "revid": "92723", "url": "https://it.wikipedia.org/wiki?curid=1925862", "title": "Mendi", "text": "Mendi \u00e8 una citt\u00e0 della Papua Nuova Guinea e capoluogo della Provincia degli Altopiani del Sud. Situata a 1.620 metri s.l.m., conta 17.119 abitanti.\n\u00c8 sede vescovile cattolica."}
{"id": "1925868", "revid": "767487", "url": "https://it.wikipedia.org/wiki?curid=1925868", "title": "Foxy Brown (rapper)", "text": "Biografia.\nDi origini africane e di Trinidad e Tobago, e di discendenza asiatica, Foxy Brown \u00e8 conosciuta sia per i suoi lavori da solista, che per le sue numerose collaborazioni con altri artisti, e per la sua breve partecipazione al progetto hip hop insieme a Nas, AZ e Nature. Oltre all'album \"\", ha pubblicato come solista gli album \"Ill Na Na\" nel 1996, seguito da \"Chyna Doll\" del 1999, e \"Broken Silence\" nel 2001.\nDal 2002, la Brown continua a lavorare come autrice di testi e compositrice per s\u00e9 e per altri artisti, ma non ha pi\u00f9 pubblicato album. Ha infatti lasciato la Def Jam Recordings nel 2003, annullando l'uscita dell'album \"Ill Na Na 2\". Soltanto nel 2005, su insistenza di Jay-Z, Foxy Brown \u00e8 ritornata alla Def Jam, collaborando all'album \"Black Roses\". Nel dicembre dello stesso anno per\u00f2 si \u00e8 trovata a sospendere momentaneamente la propria attivit\u00e0 artistica per problemi di udito, risolti l'estate successiva grazie ad un intervento. Nel 2007 ha firmato un nuovo contratto con la Koch Records. Il suo nuovo album \u00e8 stato pubblicato nel maggio 2008, dopo che la cantante ha passato un anno in carcere per una rissa avvenuta nel 2004."}
{"id": "1925872", "revid": "1573940", "url": "https://it.wikipedia.org/wiki?curid=1925872", "title": "Jurij Kunakov", "text": "Biografia.\nHa vinto la medaglia d'argento ai Giochi olimpici di Pechino 2008 nel sincronizzato da tre metri in coppia con Dmitrij Ivanovi\u010d Sautin"}
{"id": "1925877", "revid": "857769", "url": "https://it.wikipedia.org/wiki?curid=1925877", "title": "Kunakov Yuriy", "text": ""}
{"id": "1925881", "revid": "226458", "url": "https://it.wikipedia.org/wiki?curid=1925881", "title": "Episodi de La regina di spade", "text": ""}
{"id": "1925882", "revid": "110157", "url": "https://it.wikipedia.org/wiki?curid=1925882", "title": "Buka", "text": "Buka \u00e8 una cittadina della Papua Nuova Guinea situata sull'omonima isola. \nA seguito della guerra civile di Bougainville tra (1988 - 1998) tra Papua Nuova Guinea e gli indipendentisti della Bougainville Revolutionary Army, \u00e8 diventata capoluogo della Regione autonoma di Bougainville al posto di Arawa che aveva subito ingenti danni. Conta 7.700 abitanti."}
{"id": "1925883", "revid": "486946", "url": "https://it.wikipedia.org/wiki?curid=1925883", "title": "Contatto litico", "text": ""}
{"id": "1925884", "revid": "486946", "url": "https://it.wikipedia.org/wiki?curid=1925884", "title": "Contatto paralitico", "text": ""}
{"id": "1925886", "revid": "486946", "url": "https://it.wikipedia.org/wiki?curid=1925886", "title": "Contatto petroferrico", "text": ""}
{"id": "1925888", "revid": "486946", "url": "https://it.wikipedia.org/wiki?curid=1925888", "title": "Propriet\u00e0 andiche", "text": ""}
{"id": "1925892", "revid": "80339", "url": "https://it.wikipedia.org/wiki?curid=1925892", "title": "Udand", "text": ""}
{"id": "1925893", "revid": "80339", "url": "https://it.wikipedia.org/wiki?curid=1925893", "title": "Ustand", "text": ""}
{"id": "1925894", "revid": "287204", "url": "https://it.wikipedia.org/wiki?curid=1925894", "title": "Xerert", "text": ""}
{"id": "1925895", "revid": "287204", "url": "https://it.wikipedia.org/wiki?curid=1925895", "title": "Eric Masterson", "text": ""}
{"id": "1925896", "revid": "287204", "url": "https://it.wikipedia.org/wiki?curid=1925896", "title": "Ustert", "text": ""}
{"id": "1925897", "revid": "287204", "url": "https://it.wikipedia.org/wiki?curid=1925897", "title": "Aquert", "text": ""}
{"id": "1925898", "revid": "767487", "url": "https://it.wikipedia.org/wiki?curid=1925898", "title": "Glauco Venier", "text": "Biografia.\nDopo essersi diplomato in Organo presso il conservatorio \"Jacopo Tomadini\" di Udine (1985), comincia la sua carriera jazzistica studiando presso importanti masterclass italiani (Perugia, Siena ecc.) e frequentando grandi maestri, uno fra i quali \u00e8 Franco D'Andrea. Nel 1990 ha l'occasione di trasferirsi negli Stati Uniti per studiare presso il prestigioso Berklee College of Music di Boston, con il pianista Ray Santisi. Nello stesso anno pubblica anche il suo primo CD, dal titolo \"Finlandia\". La sua attivit\u00e0 musicale poi prende vigore con la costituzione del trio con Salvatore Majore (contrabbasso) e Roberto Dani (batteria), con i quali registrer\u00e0 diversi cd, fra il 1994 e il 1997.\nVa poi certamente citato il suo lungo sodalizio con il trombettista Kenny Wheeler, insieme al quale e a Norma Winstone ha formato un trio che nel 2003 ha visto l'avvicendamento della tromba con il saxofono di Klaus Gesing, sancito dalla registrazione dell'album \"\u201cChamber Music\u201d\" per la Universal Music nel 2004 e ultimamente dal cd \"Distances\", edito dalla ECM (2008). Un'altra collaborazione degna di nota \u00e8 stata quella con Lee Konitz, contenuta nell'album \"Ides of March\".\nHa eseguito concerti in Italia, Germania, Francia, Spagna, Portogallo, Svizzera, Inghilterra, Repubblica Ceca, Austria, Slovenia, Croazia, Russia, Belgio, Israele, Stati Uniti d'America, Australia, Corea, Giappone e Cina. Ha inoltre registrato sue composizioni per Rai, BBC, ORF, WDR e altre radiotelevisioni russe, slovene e croate.\nAttualmente \u00e8 insegnante presso il corso di jazz del Conservatorio \"Jacopo Tomadini\" di Udine.\nNel 2008 l'album \"Distances\" di Venier (con Klaus Gesing e Norma Winstone) \u00e8 stato nominato alla 51\u00aa edizione dei Grammy Awards, come miglior album jazz vocale.\nCollaborazioni.\nGlauco Venier, oltre ai gi\u00e0 citati, ha suonato con Steve Swallow, Marc Johnson, Enrico Rava, Paolo Fresu, Joey Baron, Nguy\u00ean L\u00ea, Gabriele Mirabassi, Diana Torto, Massimo Urbani, Gianni Basso, Maria Pia De Vito, Valery Ponomarev, George Garzone, Hal Crook, Stefano Di Battista, Flavio Boltro, Fabrizio Bosso e molti altri."}
{"id": "1925899", "revid": "287204", "url": "https://it.wikipedia.org/wiki?curid=1925899", "title": "Torrert", "text": ""}
{"id": "1925901", "revid": "287204", "url": "https://it.wikipedia.org/wiki?curid=1925901", "title": "Cryert", "text": ""}
{"id": "1925902", "revid": "287204", "url": "https://it.wikipedia.org/wiki?curid=1925902", "title": "Udert", "text": ""}
{"id": "1925906", "revid": "183694", "url": "https://it.wikipedia.org/wiki?curid=1925906", "title": "Luciano Zagari", "text": "Biografia.\nNato da una famiglia liberale radicale antifascista di giuristi calabresi (il padre non si iscrisse mai al partito sopportando gravi difficolt\u00e0 dal punto di vista professionale), Luciano Zagari studi\u00f2 a Roma, formandosi, negli anni universitari, tra i giovani raccolti intorno allo storico della filosofia Carlo Antoni. L'interesse per questioni di carattere filosofico sar\u00e0 del resto una caratteristica di tutta la sua attivit\u00e0 successiva. Nel 1952 si laure\u00f2 in Lettere con una tesi sulla poesia di Friedrich H\u00f6lderlin. Dopo un periodo in Germania, tra il 1955 e il 1959, Zagari rientr\u00f2 in Italia, dove insegn\u00f2 nei licei sino al 1966. Inizi\u00f2 in quest'anno la sua lunga carriera di insegnante universitario, a Perugia (1966-1968), Bari (1968-1970), L'Orientale di Napoli (1970 -1987, ricoprendo la carica di Rettore nel biennio 1977-78); fu infine a Pisa (1987-2004), carriera che si protrarr\u00e0 sino al 2008 in qualit\u00e0 di docente emerito. Nel 1998 fond\u00f2 l'Associazione italiana di Germanistica, della quale fu il primo presidente. Tenne il suo ultimo corso, concluso poche settimane prima di morire, su \"Le mille metamorfosi del teatro di lingua tedesca nel Novecento\".\nIl germanista.\nIn cinquantasei anni di attivit\u00e0 Zagari \u00e8 diventato uno dei protagonisti degli studi di Germanistica, non solo italiana. Se alcuni autori, quali H\u00f6lderlin, Goethe e Gottfried Benn rimarranno sempre al centro dei suoi lavori, lo spazio delle sue analisi si estende di fatto dal preromanticismo sino all'ultimo Novecento. Autore di saggi su Georg B\u00fcchner, Bertolt Brecht, Hermann Broch e Franz Kafka, \u00e8 stato tra i primi, in Italia, a interessarsi all'opera dello scrittore austriaco Elias Canetti, del quale traduce, con la prima moglie Bianca, il romanzo \"Die Blendung\", che diverr\u00e0 \"Autodaf\u00e9\", e l'opera teatrale \"Hochzeit\", \"Nozze\".\nNegli ultimi anni lavor\u00f2 intensamente sull'opera di Goethe, concentrandosi sull'elaborazione di una complessa interpretazione, emersa nei suoi ultimi scritti, su cui una notevole influenza hanno i suoi studi intorno al \"mito\" nell'et\u00e0 romantica.\nIl docente.\nNel 1968, durante le contestazioni studentesche, molti docenti dell'ateneo in cui insegnava si videro interrompere le lezioni da commissioni di studenti che valutavano la pertinenza del contenuto dei corsi con il momento politico contemporaneo. Pur essendo su posizioni politiche moderate, Zagari, tra i pochi di quell'anno, pot\u00e9 continuare il suo corso e condurlo a termine: oggetto delle sue lezioni era il teatro dello scrittore tedesco rivoluzionario Georg B\u00fcchner."}
