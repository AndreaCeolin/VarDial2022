{"id": "1890824", "revid": "1564499", "url": "https://it.wikipedia.org/wiki?curid=1890824", "title": "Santuario di Monte Papalucio", "text": "Il santuario di Monte Papalucio \u00e8 un importante santuario messapico che sorge sull'omonimo monte nel territorio di Oria in provincia di Brindisi, ad est dell'attuale centro cittadino. Il complesso sacro, ove si veneravano le divinit\u00e0 Demetra e Persefone, \u00e8 sito in grotta.\nStruttura.\nIl santuario si trova lungo le pendici orientali della collina denominata ai nostri giorni Monte Papalucio. Lungo tutto il fianco della collina sono ancora oggi parzialmente visibili delle opere di terrazzamento, perch\u00e9 il luogo sacro potesse essere meglio fruibile. In basso erano presenti alcune fattorie. La grotta adibita al culto risulta di dimensioni modeste, specialmente oggi in quanto risulta parzialmente colmata. In realt\u00e0 le grotte all'epoca erano differenti e comunicanti tra di loro.\nStoria.\nIl santuario risulta essere uno dei pi\u00f9 importanti dell'intera Messapia, insieme a quello di Grotta Porcinara di Leuca. La frequentazione del santuario \u00e8 attestabile dal VI sec. fino all'et\u00e0 romana. Il santuario dovette rivestire una certa importanza anche in ambito magno-greco, come testimonia il rinvenimento di monete e ceramica anche pregiata.\nLa ricerca archeologica.\nGli scavi archeologici effettuati nel corso degli anni ottanta dall'Universit\u00e0 del Salento, allora Universit\u00e0 di Lecce, hanno messo in evidenza il luogo di culto dedicato alle divinit\u00e0 Demetra e Persefone. La ricerca ha interessato diversi ambiti tra cui: la ceramica, la numismatica, l'archeozoologia e l'archeobotanica. I depositi votivi trovati in prossimit\u00e0 della grotta e nella grotta stessa appartengono a classi eterogenee. Sono stati rinvenuti centinaia di vasi miniaturistici di ottima fattura, pi\u00f9 vasi attici a figure nere del V secolo a.C., ceramica corinzia del VI sec., ceramica proveniente dalla vicina Taranto e dall'intera Magna Grecia. Sempre in ceramica sono state rinvenute delle figurine che raffigurano delle divinit\u00e0 o i due animali che qui erano sacrificati: piccoli maialini e colombi.\nOltre alla ceramica sono state rinvenute numerose monete da differenti citt\u00e0 della Magna Grecia, a testimonianza dell'intensa frequentazione del sito e della citt\u00e0 di Oria, in particolare le monete provengono da Metaponto, Crotone, Sibari, Taranto. Riferibili direttamente al culto delle due divinit\u00e0 sono invece i resti vegetali e animali; i primi si riferiscono soprattutto a semi di melograno combusti, albero legato alla fertilit\u00e0 e alla primavera e dunque strettamente connessi alle due divinit\u00e0 cui era dedicata la grotta. I resti animali sono riferibili invece a maialini rinvenuti in forma di ossa combuste connessi anch'essi con il culto della fertilit\u00e0."}
{"id": "1890826", "revid": "125838048", "url": "https://it.wikipedia.org/wiki?curid=1890826", "title": "Museo (autore mitico)", "text": "Museo () \u00e8 un personaggio leggendario associato ad Orfeo.\nIl personaggio tra mito e realt\u00e0 storica.\nLe notizie su Museo sono diverse e spesso contrastanti, ma non si sa nulla della sua vita: il suo nome significa \"appartenente alle Muse\" e gli studiosi moderni tendono a vedere in Museo un personaggio inventato per offire la paternit\u00e0 a vari scritti orfici non attribuiti a Orfeo.\nLa \"Suda\" e Clemente Alessandrino lo ricordano come un poeta molto antico, che visse ai tempi di Cecrope II o di Acrisio; secondo Sesto Empirico visse prima di Omero, mentre secondo due \"Vitae\" omeriche Museo fu un suo predecessore. A seconda delle fonti \u00e8 figlio di Orfeo oppure discepolo di questo e figlio di Selene oppure maestro di Orfeo oppure ancora figlio di Antiofemo; la mitologia narra sia stato cresciuto dalle ninfe. Non vi \u00e8 una tradizione coerente neppure sulla provenienza: sarebbe di Atene o trace o nato ad Eleusi. L'associazione ad Eleusi \u00e8 attestata anche in altri modi: secondo alcuni autori avrebbe presieduto ai misteri eleusini, mentre secondo altri sarebbe stato suo figlio Eumolpo (presentato pi\u00f9 spesso come figlio di Poseidone) ad istituirli.\nA Museo, poeta e divinatore, la tradizione attribuisce oracoli, una \"Titanomachia\", un \"Inno a Demetra\", un poema di 4000 versi ricordato come \"Consigli\" (al figlio Eumolpo), una \"Eumolpia\", una \"Sfera\", un libro \"Sui Tesproti\" e l'introduzione dell\"'Attica dei misteri d'Eleusi\". Delle opere attribuitegli si sono conservati pochi frammenti poetici di argomento teogonico e mitologico.\nSecondo Giorgio Colli la figura di Museo potrebbe essersi originata isolando gli elementi apollinei della figura dominante di Orfeo, che si sarebbe cos\u00ec caratterizzata pi\u00f9 compiutamente in senso dionisiaco.\nNell'Eneide di Virgilio Enea e la Sibilla incontrano Museo nei Campi Elisi, tra gli spiriti beati pi\u00f9 degni, \"che svetta con ampie spalle\" (VI, 660-678). E sar\u00e0 lui, su richiesta della Sibilla, a guidarli verso il sentiero che li condurr\u00e0 ad Anchise. Museo spiega loro anche la non stabile sede delle anime del luogo (\"nulli certa domus\"), e la loro collocazione sparsa tra ameni e confortevoli luoghi naturali (\"...lucis habitamus opacis / riparumque toros et prata recentia rivis / incolimus\")."}
{"id": "1890827", "revid": "729019", "url": "https://it.wikipedia.org/wiki?curid=1890827", "title": "S-Bahn di Stoccarda", "text": "La S-Bahn di Stoccarda () \u00e8 un sistema di trasporto ferroviario suburbano gestito dalla Deutsche Bahn.\nRete.\nLa rete si compone di 7 linee:\nIn fase di costruzione (o progettazione):"}
{"id": "1890829", "revid": "372624", "url": "https://it.wikipedia.org/wiki?curid=1890829", "title": "Giovanni Giacomo Monti", "text": "Biografia.\nFu allievo di Agostino Mitelli, il principale esponente della corrente pittorica della quadratura. Monti fu collega di Baldassare Bianchi, cognato di Mitelli. Questa parentela si trasform\u00f2 in collaborazione nel lavoro specialmente a Mantova, dove entrambi furono al servizio della corte dei Gonzaga. Loro collaboratori per le figure di secondo piano furono Giovanni Battista Caccioli di Budrio, allievo di Domenico Maria Canuti e seguace di Carlo Cignani."}
{"id": "1890837", "revid": "2125159", "url": "https://it.wikipedia.org/wiki?curid=1890837", "title": "Master of Laws", "text": "L'LL.M. (dal latino \"Legum Magister\", ovvero Master of Laws) \u00e8 un master in diritto conseguito al termine di un programma di specializzazione \"post-lauream\".\nGeneralmente, con il termine LL.M. \u00e8 indicato il master in diritto conseguito in USA o in UK, ed ora anche nelle universit\u00e0 europee. I master universitari erogati in lingua italiana (come i tradizionali master di secondo livello), ovvero quelli non universitari erogati da enti formativi privati, non possono in nessun caso definirsi come LL.M. \nI programmi di LL.M. tenuti presso le facolt\u00e0 di legge (\"Law Schools\") accreditate dall'American Bar Association (ABA) conferiscono inoltre il diritto di sostenere l'esame da avvocato in alcuni stati U.S.A..\nRequisiti.\nL'ammissione alle top law school \u00e8 molto severa e generalmente vengono ammesse ai i programmi di LL.M. meno del 10% delle domande presentate. Requisito essenziale per essere ammessi, oltre ad un CV accademico e professionale d'eccellenza, \u00e8 la perfetta conoscenza della lingua inglese, che deve essere certificata da un determinato punteggio di TOEFL o IELTS. Un ulteriore requisito \u00e8 normalmente un'adeguata disponibilit\u00e0 economica per sostenere i costi del programma.\nIl conseguimento dell'LL.M. richiede la frequentazione obbligatoria dei corsi per un anno accademico. In genere, negli Stati Uniti, lo studente (LL.M. \"candidate\") ha la possibilit\u00e0 di scegliere i corsi di propria preferenza tra quelli previsti per gli studenti che frequentano il secondo o il terzo anno della laurea in giurisprudenza (JD program), tra alcuni corsi fondamentali ('core courses'), un numero maggiore di corsi scelti dallo studente ('electives') e 'seminars' per un totale di circa 24 crediti.\nCosti.\nIl costo delle tasse universitarie ('tuition fee') per un anno di studio presso una Law School ABA oscilla fra i 20.000 e i 40.000 dollari per le istituzioni pubbliche e fra i 40.000 e i 60.000 dollari circa per quelle private. A queste cifre vanno aggiunte le spese di vitto ed alloggio, assicurazione medica, libri e materiale didattico.\nEsistono degli aiuti finanziari offerti dalle law school agli studenti stranieri, generalmente assegnati sulla base del merito in forma di borse di studio parziali o prestiti, ma comunque estremamente limitati. In Italia le possibilit\u00e0 di aiuto comprendono le borse di studio Fulbright erogate dalla Commissione per gli Scambi Culturali tra l'Italia e gli Stati Uniti, e i finanziamenti offerti dal Programma di assistenza finanziaria patrocinato dal Fondo per Studenti Italiani.\nOfferta formativa.\nEsistono centinaia di LL.M. al mondo, specialmente in settori in particolare crescita, come il diritto di Internet e delle nuove tecnologie, diritto bancario e finanziario e diritto della concorrenza. In Italia \u00e8 possibile conseguire un LL.M. presso l'Universit\u00e0 Bocconi (LL.M. in Law of Internet Technology), l'Universit\u00e0 degli Studi di Trento (che permette agli studenti del III anno di conseguire il titolo presso alcune universit\u00e0 statunitensi), l'Universit\u00e0 di Bologna (per studenti del V anno, in base ai programmi delle universit\u00e0 partner), e l'Universit\u00e0 degli Studi di Milano (LLM in Law and Sustainable Development).\nPresso alcune Law school \u00e8 offerto un LL.M. specifico per avvocati o laureati stranieri che desiderino acquisire una conoscenza pi\u00f9 approfondita del sistema legale statunitense. Aver conseguito un LL.M. presso una universit\u00e0 di prestigio, specialmente se appartenente alla categoria della Ivy League (USA), Oxbridge o Russell Group (UK) \u00e8 considerato titolo di merito per accedere ad uno studio legale d'affari del golden circle. Alcune law school consentono di conseguire anche il massimo titolo di specializzazione in giurisprudenza, il Doctor of Juridical Science (SJD). \nTra le personalit\u00e0 italiane che hanno conseguito un LL.M. presso una universit\u00e0 statunitense figurano il fondatore della CONSOB Guido Rossi (Harvard University) e Giuliano Amato (Columbia University)."}
{"id": "1890838", "revid": "599013", "url": "https://it.wikipedia.org/wiki?curid=1890838", "title": "Dominique Dawes", "text": ""}
{"id": "1890840", "revid": "1782831", "url": "https://it.wikipedia.org/wiki?curid=1890840", "title": "Coly (disambigua)", "text": "Coly \u00e8 un comune francese di 230 abitanti situato nel dipartimento della Dordogna nella regione dell'Aquitania."}
{"id": "1890849", "revid": "767487", "url": "https://it.wikipedia.org/wiki?curid=1890849", "title": "Callimico goeldii", "text": "Il tamarino di Goeldi o tamarino saltatore o callimico (\"Callimico goeldii\" ) \u00e8 un primate platirrino della famiglia dei Cebidi. \u00c8 l'unica specie del genere Callimico ().\nVenne inizialmente classificato in una famiglia a s\u00e9 stante, i Callimiconidae: in seguito, venne accorpato all'allora famiglia dei Callitricidi, attualmente declassata a sottofamiglia dei Cebidi. Deve il nome al suo scopritore, Emil August Goeldi.\nDistribuzione.\nVive nella regione amazzonica di Brasile, Colombia, Ecuador, Per\u00f9 e Bolivia. Preferisce le aree con folto sottobosco, bamb\u00f9 e vegetazione alta non eccessivamente folta.\nDescrizione.\nDimensioni.\nMisura circa mezzo metro di lunghezza, di cui pi\u00f9 di met\u00e0 spetta alla coda, per un peso di circa 600 g.\nAspetto.\nIl pelo \u00e8 bruno scuro o nero, a volte con una macchia bianca sul collo o sulla faccia. Su collo e spalle il pelo \u00e8 pi\u00f9 lungo, a formare una sorta di gualdrappa. A volte sulla coda sono presenti degli anelli pi\u00f9 chiari, difficilmente distinguibili a una prima occhiata. Le unghie sono tutte appuntite per una maggiore presa su superfici lisce, fatta eccezione per l'unghia del pollice, che \u00e8 larga e appiattita.\nBiologia.\nVive in gruppetti comprendenti 5-6 individui, che si muovono stando a poca distanza l'uno dall'altro nell'ambito di un territorio di circa 50 ettari, mantenendosi in contatto grazie a una serie di richiami acuti, spesso anche ultrasuoni non percepibili all'orecchio umano. Spesso questi animali formano gruppi polispecifici con altre specie di uistit\u00ec e tamarini, probabilmente poich\u00e9 gli animali di questa specie non hanno visione tricromatica completa, ossia vedono in bianco e nero.\nSono animali diurni: di notte dormono in tronchi d'albero cavi o nel sottobosco pi\u00f9 folto: inoltre, questi animali hanno periodi d'inattivit\u00e0 di 30-90 minuti durante la giornata.\nPer muoversi saltano in posizione verticale, per poi girarsi verso la superficie dove intendono atterrare durante il salto. Possono saltare orizzontalmente per oltre 4 metri, andando di ramo in ramo senza quasi fare rumore. Muovendosi, seguono sempre un percorso circolare attorno ai margini del proprio territorio.\nAlimentazione.\nDurante la stagione delle piogge, si nutrono principalmente frutta, insetti e piccoli vertebrati: durante la stagione secca, invece, ripiegano su varie specie di funghi commestibili. Sono le uniche scimmie del Nuovo Mondo a dipendere da questa fonte di cibo.\nRiproduzione.\nIl ciclo estrale dura 23 giorni, con un periodo fertile di una settimana. A differenza di molte specie di primati, la femmina pu\u00f2 portare a termine con successo due gravidanze l'anno. La gestazione dura tre mesi e mezzo, al termine dei quali nasce un unico cucciolo, che viene svezzato a tre mesi d'et\u00e0 e raggiunge la maturit\u00e0 sessuale a 14 mesi: gi\u00e0 a due mesi per\u00f2 il cucciolo pu\u00f2 nutrirsi da solo, acquistando una certa indipendenza. Per le prime due settimane \u00e8 la madre a trasportare il cucciolo, mentre per la terza settimana \u00e8 il maschio: dopo il mese d'et\u00e0, \u00e8 l'intero gruppo a prendersi cura del cucciolo.\nLa speranza di vita di questa specie, in cattivit\u00e0, pu\u00f2 sfiorare i 20 anni."}
{"id": "1890850", "revid": "122315", "url": "https://it.wikipedia.org/wiki?curid=1890850", "title": "Callitricidi", "text": ""}
{"id": "1890852", "revid": "122315", "url": "https://it.wikipedia.org/wiki?curid=1890852", "title": "Callimico", "text": ""}
{"id": "1890853", "revid": "599013", "url": "https://it.wikipedia.org/wiki?curid=1890853", "title": "Shannon Miller", "text": "Shannon \u00e8 una delle atlete pi\u00f9 medagliate nella storia degli Stati Uniti d'America vincendo, tra il 1991 e il 1996, sedici medaglie Mondiali e Olimpiche. Inoltre, alle Olimpiadi di Barcellona 1992, vince cinque medaglie (due argenti e tre bronzi).\nCarriera.\nShannon nasce a Rolla, Missouri, ma all'et\u00e0 di sei anni si trasferisce con la famiglia ad Edmond. Inizia a praticare ginnastica artistica a cinque anni e, quattro anni dopo, parte per Mosca insieme a sua madre per partecipare ad un \"Campo di Ginnastica\". A dodici anni partecipa e arriva al terzo posto al Festival Olimpico, una competizione nata per presentare i nuovi talenti nel campo della ginnastica. Nel 1990 viaggia in Europa e nel 1991, durante la Swiss Cup e l'Arthur Gander Memorial, ottiene due \"10 Perfetti\" alla trave. Inoltre, all'Arthur Gander Memorial vince il concorso generale individuale e ottiene il punteggio pi\u00f9 alto realizzato da una donna americana (con la scala di punteggio del 10.0): 39,875 punti.\nAi suoi primi Campionati Mondiali, Shannon vince la medaglia d'argento alle parallele asimmetriche (alla pari con Tatiana Gutsu) e nel concorso a squadre. La medaglia di squadra \u00e8 la prima per gli Stati Uniti d'America.\n1992: le Olimpiadi di Barcellona.\nAll'American Cup, Shannon cade durante la sua routine al corpo libero. A causa dell'infortunio, \u00e8 impossibilitata a partecipare ai Campionati Mondiali di Parigi. Torna a competere ai Campionati Nazionali dove sconfigge la rivale Kim Zmeskal. Non ancora guarita completamente dal suo infortunio, non pu\u00f2 eseguire i suoi elementi pi\u00f9 difficili. Partecipa comunque ai \"Trials Olimpici\", dove arriva prima e batte ancora la Zmeskal.\nAlle Olimpiadi, durante la finale del concorso individuale, la Miller non vince la medaglia d'oro per 0.012 punti. Compete anche in altri eventi e vince diverse medaglie: l'argento alla trave e il bronzo al corpo libero e alle parallele asimmetriche. Queste cinque medaglie ottenute in una sola Olimpiade sono un record per gli Stati Uniti d'America. Come Lavinia Milo\u0219ovici, Shannon \u00e8 l'unica ginnasta ad aver partecipato a tutti gli eventi, con ben sedici performance (ed in tredici esercizi ha ottenuto un punteggio di 9.9 o superiore).\n1993-1994: due volte Campionessa Mondiale.\nDopo le Olimpiadi, Shannon domina i Campionati Mondiali dei seguenti due anni, diventando l'unica ginnasta statunitense ad aver vinto il concorso generale individuale dei Campionati Mondiali per due anni consecutivi.\nNel 1993 si qualifica facilmente al primo posto della classifica generale grazie alle sue buone performance in tutti e quattro gli eventi. In seguito alla disgregazione dell'URSS, gli atleti della vecchia Unione Sovietica subirono degli enormi sconvolgimenti e la maggior parte di loro non furono pronti per partecipare ai Mondiali del '93. La Miller, al contrario, era ben preparata e con le nuove routine che si adattavano per conformarsi meglio col nuovo \"Codice dei Punteggi\". Durante le qualificazioni arriva prima con uno stacco di pi\u00f9 di due decimi e in finale vince l'oro. Inoltre, vince altri due titoli: alle parallele e al corpo libero, ma cade tre volte dalla trave e non vince una medaglia. Non gareggia al volteggio per motivi di salute.\nAi Campionati Mondiali di Brisbane del 1994, Shannon vince un altro concorso individuale e batte di nuovo una ginnasta romena, Lavinia Milo\u0219ovici. Riesce anche a vincere il titolo alla trave, eseguendo un esercizio perfetto.\nAi Goodwill Games vince l'argento al volteggio e alle parallele asimmetriche, l'oro alla trave e al corpo libero. Ai \"Campionati Nazionali\" vince cinque medaglie d'argento, tutte le volte dietro Dominique Dawes.\n1995: l'infortunio.\nNel 1995 Shannon lotta contro gli infortuni, la stanchezza e la sua crescita improvvisa. Nonostante la vittoria agli American Classic, perde i \"Campionati Nazionali\" cadendo dalla trave, battuta dalla tredicenne Dominique Moceanu. Ai Campionati Mondiali ha buone probabilit\u00e0 di centrare una tripletta nel concorso individuale, ma \u00e8 impossibilitata a partecipare a causa di un infortunio alla caviglia. Gareggia anche nel concorso a squadre e si qualifica in tutti e quattro gli eventi, ma riesce a malapena a camminare. Nonostante l'infortunio, riesce ad ottenere il punteggio pi\u00f9 alto dell'intera squadra statunitense. Arriva al settimo posto alle parallele asimmetriche, al quarto posto alla trave. Finisce l'esperienza a Sabae con una medaglia di bronzo nel concorso a squadre.\n1996: primo oro a squadre alle Olimpiadi di Atlanta.\nAlle prese con una grave tendinite al polso sinistro e una lesione al bicipite femorale, Shannon vince comunque i Campionati Nazionali del 1996 e diventa una delle probabili protagoniste delle prossime Olimpiadi di Atlanta. Qui presenta un nuovo volteggio (uno Yurchenko con un avvitamento e mezzo) e nuove abilit\u00e0 al corpo libero. Ancora una volta, \u00e8 costretta a non partecipare ai Campionati Mondiali a causa degli infortuni e non prende parte neanche ai Trials Olimpici.\nA luglio recupera dai suoi infortuni e riesce a competere ai suoi secondi Giochi Olimpici insieme a Dominique Dawes, Jaycie Phelps, Amy Chow, Dominique Moceanu, Kerri Strug e Amanda Borden. Shannon guida, come capitano, le \"Magnifiche Sette\" alla vittoria della medaglia d'oro nel concorso generale a squadre, la prima nella storia degli Stati Uniti d'America. Le sue performance, le migliori della sua squadra, le permettono di partecipare alla finale del concorso individuale. Qui, a met\u00e0 gara, raggiunge la seconda posizione ma il suo polso peggiora sempre di pi\u00f9 ed \u00e8 costretta ad avere due iniezioni di cortisone. Nonostante ci\u00f2, il dolore persiste e i suoi esercizi non sono potenti come al solito. Non riesce a completare un nuovo elemento al corpo libero e finisce il concorso individuale all'ottavo posto, il pi\u00f9 alto di tutta la squadra americana.\nShannon vince la medaglia d'oro alla trave e diventa la prima donna americana ad aver vinto la medaglia d'oro in questo attrezzo. Inoltre, \u00e8 la prima ginnasta americana ad aver vinto una medaglia d'oro durante un'Olimpiade non boicottata. Conclude la sua carriera con sette medaglie olimpiche (due ori, due argenti e tre bronzi).\n1997-2000: esperienze successive.\nDopo l'esperienza olimpica, Shannon e le sue compagne di squadra partecipano al 100-city tour e a molte altre competizioni. Vince l'oro nel concorso individuale dei World University Games. Nel 2000, dopo due anni di pausa, torna a competere per poter partecipare alle Olimpiadi di Sydney. Compete ai \"Trials Olimpici\", ma non ad altri eventi a causa di un infortunio al ginocchio e non viene selezionata.\nEntra nella \"Gymnastics Hall of Fame USA\" e nella \"International Gymnastics Hall of Fame\".\nShannon \u00e8 l'unica donna, di qualsiasi sport, ad essere entrata per due volte nella Gymnastics Hall of Fame, individualmente e con la squadra. Con sette medaglie olimpiche e nove mondiali, la Miller \u00e8 la ginnasta pi\u00f9 decorata degli Stati Uniti d'America, femminile e maschile. Al momento, alla pari con Nastia Liukin, \u00e8 la seconda ginnasta pi\u00f9 decorata ai Campionati Mondiali (9), seconde ad Alicia Sacramone (10). Comunque, il medagliere di Shannon include due titoli individuali e altri cinque ori.\nVita personale.\nShannon sposa l'avvocato ed oculista Christopher B. Phillips nel giugno del 1999. La coppia si \u00e8 separata nel 2004, quando Phillips ha accusato la Miller di infedelt\u00e0 coniugale con un altro atleta.\nNel 2003 si diploma all\"'Universit\u00e0 di Houston\" in Marketing e imprenditorialit\u00e0. L'anno seguente entra nel \"Boston College Law School\" e si diploma nel 2007. In agosto dello stesso anno si fidanza con John Falconetti, trentanovenne presidente della Drummond Press ed ex presidente della Contea di Duval (Florida). La coppia si \u00e8 sposata il 25 agosto 2008 e hanno un figlio, Rocco.\nNel febbraio 2011, Shannon rivela che le \u00e8 stato diagnosticato un carcinoma dell'ovaio, che viene rimosso chirurgicamente il mese successivo, e si sottopone a tre cicli di chemioterapia, dal 7 marzo al 2 maggio 2011. A settembre \u00e8 completamente guarita dal tumore.\nAttualmente \u00e8 presidente della \"Shannon Miller Lifestyle: Health and Fitness for Woman\", una fondazione contro l'obesit\u00e0 infantile."}
{"id": "1890860", "revid": "122246", "url": "https://it.wikipedia.org/wiki?curid=1890860", "title": "Asuka-dera", "text": ""}
{"id": "1890861", "revid": "767487", "url": "https://it.wikipedia.org/wiki?curid=1890861", "title": "Al-Waqidi", "text": "Normalmente ricordato come al-W\u0101qid\u012b, , \u00e8 stato uno fra i primi storici musulmani.\nStudi\u00f2 nella sua citt\u00e0 natale di Medina. Si rec\u00f2 poi a Baghdad quando il califfo H\u0101r\u016bn al-Rash\u012bd fece un hajj a Mecca nel 186 E./802 e visit\u00f2 anche Medina. In tale occasione il vizir barmecide Yahya ibn Khalid ibn Barmak lo segnal\u00f2 come guida preparata e affidabile dei luoghi santi. Rash\u012bd lo nomin\u00f2 quindi \"q\u0101\u1e0d\u012b\" della parte occidentale della capitale abbaside.\nAl-W\u0101qid\u012b fu un raccoglitore instancabile di tradizioni e autore di molti libri, uno solo dei quali certamente \u00e8 sopravvissuto, mentre un altro - il \"Kit\u0101b al-ridda\", edito da M. Hamidullah - gli viene parimenti attribuito.\nIl suo segretario - il notissimo Muhammad Ibn Sa'd, fece ampio uso del materiale del Maestro ed entrambi hanno cos\u00ec lasciato due importanti pietre miliari della storiografia relativa al Profeta dell'Islam, dopo la pionieristica biografia di Ibn Ishaq.\nIl libro sicuramente ascrivibile a lui e giunto fino a noi \u00e8 il \"Kit\u0101b al-ta\u02ber\u012bkh wa al-magh\u0101z\u012b\" (\"Libro della storia e delle campagne militari\") che descrive le campagne (in Arabo \"ghazw\"), cui partecip\u00f2 di persona Maometto quando era alla guida della prima Umma a Medina.\nUn altro lavoro attribuito a lui, il \"Fut\u016b\u1e25 al-Sh\u0101m\" (\"Conquista della Siria\"), \u00e8 in realt\u00e0 stato redatto non prima del XII secolo, tanto da essere definito dagli storici islamologi un lavoro \"pseudo-waqideo\".\nAl-W\u0101qid\u012b \u00e8 stato criticato dagli studiosi musulmani per il suo scarso interesse per la metodologia dei \"mu\u1e25addith\u016bn\", che applicavano anche alle tradizioni storiche la metodologia dei \"\u1e25ad\u012bth\". Ci\u00f2 portava al-Waqidi a proporre linee difettose di trasmettitori e a far ricorso spesso al suo personale metro di giudizio, rendendolo sospetto agli occhi degli studiosi-chierici che cominciavano nel IX secolo a dominare il campo dello scibile islamico.\nL'Imam al-Shafi'i affermava che \"i libri scritti da al-W\u0101qid\u012b non erano altro che un cumulo di menzogne\", malgrado lo stesso Imam, secondo alcuni studiosi di diritto musulmano come Joseph Schacht, avesse forgiato non di rado catene di trasmettitori utili ad avvalorare le sue teorie giuridiche, con un'opportuna \"back projection\" fino ad avere sovente, all'inizio dell\"'isn\u0101d\" dei suoi \"\u1e25ad\u012bth\", lo stesso profeta Maometto."}
{"id": "1890862", "revid": "486946", "url": "https://it.wikipedia.org/wiki?curid=1890862", "title": "Gang\u014dji", "text": ""}
{"id": "1890864", "revid": "767487", "url": "https://it.wikipedia.org/wiki?curid=1890864", "title": "Jana Kirschner", "text": ""}
{"id": "1890866", "revid": "2040531", "url": "https://it.wikipedia.org/wiki?curid=1890866", "title": "Amy Chow", "text": "Era membro delle \"Magnifiche Sette\", il primo team statunitense ad aver vinto l'oro olimpico di ginnastica artistica al concorso a squadre. Chow \u00e8 anche la prima donna statunitense di origini asiatiche ad aver vinto una medaglia olimpica nel suo sport. Era allenata da Mark Young."}
{"id": "1890876", "revid": "1573940", "url": "https://it.wikipedia.org/wiki?curid=1890876", "title": "Synema globosum", "text": "Il ragno napoleone (\"Synema globosum\" ) \u00e8 un ragno della famiglia Thomisidae, diffuso in Europa e Asia.\nDescrizione.\nLa femmina di \"Synema globosum\" misura 7-8 millimetri di diametro, mentre il maschio non supera i 2\u20134\u00a0mm. Le due paia di arti anteriori, utilizzate per la caccia, sono pi\u00f9 sviluppate di quelle posteriori, che hanno prevalente funzione locomotoria.\nLa caratteristica saliente di questa specie \u00e8 la colorazione dell'addome che pu\u00f2 essere rosso o giallo, ornato da un disegno nero; in quest'ultimo alcuni autori hanno trovato una certa somiglianza con la \"silhouette\" di Napoleone, da cui il nome comune attribuito alla specie.\nBiologia.\nAl pari di altre specie della famiglia Thomisidae questi ragni non tessono una ragnatela ma sorprendono le prede attaccandole direttamente.\nDistribuzione.\n\u00c8 una specie molto comune in gran parte dell'area paleartica, dalle regioni del bacino del Mediterraneo sino all'Asia centrale e orientale."}
{"id": "1890879", "revid": "372624", "url": "https://it.wikipedia.org/wiki?curid=1890879", "title": "Domenico Maria Canuti", "text": "Biografia.\nNato a Bologna inizi\u00f2 l'apprendistato presso la bottega di Guido Reni, e quindi fu discepolo del Guercino. Fu essenzialmente un pittore che predilisse la tecnica dell'affresco su volte e pareti. Dal 1650 al 1660 e anche negli 70 del XVII secolo oper\u00f2 a Roma dove dipinse \"Apoteosi di san Domenico\" nella chiesa dei santi Domenico e Sisto. Egli fu spesso sotto il patrocinio degli Olivetani. Egli partecip\u00f2, assieme a Francesco Cozza e Carlo Maratta alla decorazione di Palazzo Altieri e Palazzo Colonna.\nTornato a Bologna, complet\u00f2 gli affreschi di San Michele in Bosco e di Palazzo Pepoli Campogrande oltre che nel Palazzo Ducale di Mantova. Lavorarono nella sua bottega Giuseppe Maria Crespi e Giovanni Antonio Burrini. Alcuni di loro passarono poi al servizio di Lorenzo Pasinelli. Anche lo scultore bolognese Giuseppe Maria Mazza inizi\u00f2 il suo apprendistato con Domenico Maria Canuti.\nCanuti fu anche un incisore e fra i suoi lavori si possono annoverare i ritratti di Ludovico, Agostino ed Annibale Carracci. Suoi anche i dipinti \"La Vergine delle nuvole con Ges\u00f9 Cristo\" e \"San Francesco in preghiera\" da Guido Reni.\nEra zio dell'incisore Domenico Maria Bonavera, del quale fu anche maestro d'arte."}
{"id": "1890888", "revid": "287204", "url": "https://it.wikipedia.org/wiki?curid=1890888", "title": "Basketbol'nyj klub Dinamo Sankt-Peterburg", "text": "Il B.K. Dinamo Dinamo Sankt-Peterburg \u00e8 stato una squadra russa di pallacanestro.\nStoria.\nFu fondato nel 2004 e, in un solo anno, riusc\u00ec a vincere la FIBA Europe League, oggi denominata EuroChallenge. Nella finale, giocata ad Istanbul nel 2005, sconfisse per 85-74 gli ucraini del BC Kiev e ottenne il suo primo ed unico trofeo.\nDurante la stagione successiva ottenne il quarto posto nella medesima competizione europea, con le Final Four disputate a Kiev, prima del fallimento occorso pochi mesi dopo.\nRoster 2004-05.\nI giocatori vincitori della FIBA Europa League 2005."}
{"id": "1890891", "revid": "287204", "url": "https://it.wikipedia.org/wiki?curid=1890891", "title": "Cuil", "text": "Cuil (pronuncia come \"cool\", dal gaelico per conoscenza e nocciola) \u00e8 stato un motore di ricerca lanciato il 28 luglio 2008. L'obiettivo dei suoi sviluppatori \u00e8 stato quello di superare i motori di ricerca esistenti con risultati pi\u00f9 completi e pertinenti. Per differenziarsi, Cuil organizzava le pagine per contenuto e mostrava testi e immagini di ogni risultato in quantit\u00e0 relativamente ampia. Inoltre sosteneva di avere un indice di pagine pi\u00f9 grande della concorrenza, un numero superiore ai 120 miliardi, come veniva segnalato nella sua homepage. Cuil \u00e8 stato sviluppato e gestito da ex dipendenti di Google. L'azienda aveva ricevuto un capitale di rischio di 33 milioni di dollari da Greylock e altri.\nA differenza di Google, la politica di tutela della privacy di Cuil sosteneva di non conservare i dati degli utenti e le loro ricerche o indirizzi IP.\nI fondatori di Cuil, Anna Patterson, Russell Power e Louis Monier sono ex dipendenti di Google, mentre Tom Patterson ha lavorato per IBM e altri.\nAccusato di vampirizzare la banda dei siti che il suo crawler visitava per creare l'indice, non ha poi riscosso il successo sperato, chiudendo definitivamente nel settembre 2010."}
{"id": "1890895", "revid": "767487", "url": "https://it.wikipedia.org/wiki?curid=1890895", "title": "Eric Clapton (album)", "text": "Eric Clapton (1970) \u00e8 l'album eponimo di debutto di Eric Clapton nella sua carriera solista.\nTracce.\nDeluxe Edition 2006.\nThe Tom Dowd Mix, disco 1.\nLe tracce 1-11 sono le stesse della versione originale. La traccia 13 fu pubblicata sull'album di King Curtis \"Get Ready\" (1970). Le tracce 12 e 14 sono state pubblicate per la prima volta in questa edizione.\n\"Session outtake\"\nThe Delaney Bramlett Mix, disco 2.\n\"After Midnight\" fu pubblicata originariamente con il cofanetto \"Crossroads\" di Eric Clapton; \"Comin' Home\" e \"Groupie (Superstar)\" furono pubblicate nel 1969 dalla Atco come singoli di Delaney, Bonnie &amp; Friends.\nTracce Bonus"}
{"id": "1890896", "revid": "36426", "url": "https://it.wikipedia.org/wiki?curid=1890896", "title": "Largo Argentina", "text": ""}
{"id": "1890901", "revid": "125493910", "url": "https://it.wikipedia.org/wiki?curid=1890901", "title": "Because the Night", "text": "Because the Night \u00e8 un singolo della cantante statunitense Patti Smith, pubblicato nel 1978 estratto dall'album \"Easter\".\nDescrizione.\nLa canzone originale fu registrata da Bruce Springsteen durante le sessioni del suo album \"Darkness on the Edge of Town\". Il gruppo di Patti Smith stava lavorando su \"Easter\" nello studio di fianco a quello di Springsteen. Quando il cantante si rese conto che \"Because the Night\" non avrebbe trovato posto nel suo album, pens\u00f2 di passarlo alla collega, che cambi\u00f2 la prospettiva del testo rendendolo adatto a una donna. La canzone inserita in \"Easter\" fu il primo singolo a essere estratto dall'album. Springsteen ha spesso eseguito il brano durante i concerti, usando il suo testo originale senza le modifiche di Patti Smith, ma ne ha pubblicato l'incisione originale solo nel 2010 nell'album The Promise.\nLa canzone riscosse un notevole successo, riuscendo a salire fino alla posizione numero 13 della \"Billboard Hot 100\", e favorendo le vendite dell'album \"Easter\". La canzone \u00e8 considerata una delle pi\u00f9 famose della Smith che l'ha dedicata al marito Fred Smith.\nNel 1987 \"Because the Night\" \u00e8 stato posizionato alla posizione numero 116 della classifica \"I migliori 150 singoli di tutti i tempi\" di \"NME\".\nCover.\nNel corso degli anni il brano \u00e8 divenuto oggetto di numerose cover:\nAltre cover di \"Because the night\":"}
{"id": "1890904", "revid": "741067", "url": "https://it.wikipedia.org/wiki?curid=1890904", "title": "Jack Benny", "text": "Biografia.\nEsord\u00ec come violinista e attore di vaudeville, successivamente apparve negli anni trenta in numerosi musical e commedie hollywoodiani, come \"Follie di Broadway 1936\" (1935) di Roy Del Ruth, impreziosito dalle coreografie di Dave Gould (premiato con l'Oscar) e dai numeri musicali di Eleanor Powell, e la commedia degli equivoci \"La zia di Carlo\" (1941) di Archie Mayo. Sul grande schermo \u00e8 stato inoltre comprimario in \"La tromba squilla a mezzanotte\" (1945) di Raoul Walsh.\nContemporaneamente lavor\u00f2 anche alla radio, interpretando con successo il personaggio di uno spilorcio, mentre in televisione il suo pi\u00f9 grande successo fu \"The Jack Benny Program\", adattamento del programma radiofonico omonimo. Present\u00f2 la cerimonia di assegnazione dei premi Oscar nel 1946.\nAi primi di dicembre del 1974 accus\u00f2 dei dolori allo stomaco, che si scopr\u00ec poi essere causati da un cancro al pancreas ormai inoperabile. Cadde in coma il 22 dicembre 1974. Mentre era in coma ricevette visita dai suoi amici Johnny Carson, Bob Hope, Frank Sinatra e George Burns, morendo il 26 dicembre.\nInfluenza sulla cultura di massa.\nNella versione originale del film \"Ritorno al futuro\", ambientato nel 1955, il dottor Brown lo nomina ironicamente come possibile ministro del Tesoro, nell'ipotesi assurda di una presidenza dell'attore Ronald Reagan. Il tutto \u00e8 legato all'avarizia del personaggio radiofonico reso famoso da Benny. La battuta del film si perde nella versione italiana in quanto nessuno poteva comprendere il riferimento: il ministero del Tesoro divenne quindi quello della Guerra e al posto di Benny venne citato John Wayne.\nIndimenticabile e ormai nella memoria collettiva \u00e8 la celebre battuta di Benny sugli scout: \"\u00abUna compagnia di scout consiste in 12 piccoli bambini vestiti da cretini guidati da un grande cretino vestito da bambino\u00bb\"."}
{"id": "1890905", "revid": "125802867", "url": "https://it.wikipedia.org/wiki?curid=1890905", "title": "Ducati Desmosedici", "text": "Con il nome Ducati Desmosedici si intende una famiglia di motociclette da competizione realizzate dalla casa motociclistica italiana Ducati per gareggiare nel motomondiale classe MotoGP, a partire dalla stagione agonistica 2003. Ogni nuovo modello realizzato dal 2003 al 2015 manteneva il medesimo nome e veniva identificato da una specifica sigla che indicava l'anno di debutto. Dal 2016 in poi si \u00e8 deciso di lasciar spazio solo al nome della moto.\nContesto.\nDopo aver passato un periodo di crisi sotto la gestione statale, con il cambio di propriet\u00e0 avvenuto a met\u00e0 degli anni ottanta la Ducati intraprese una risalita tecnica ed economica, tornando a produrre modelli ad elevate prestazioni e riprendendo l'attivit\u00e0 sportiva abbandonata all'inizio degli anni settanta.\nIn particolare la Ducati si concentr\u00f2 sul Campionato mondiale Superbike dove ottenne numerosi successi con le proprie motociclette bicilindriche a quattro tempi. L'intenzione di puntare anche alla classe regina del motomondiale, la neonata MotoGP, nacque in concomitanza dei nuovi regolamenti introdotti nel 2002 che prevedevano l'impiego di propulsori a quattro tempi, tipici della tradizione e dell'esperienza Ducati.\nNel maggio 2001 la Ducati annunci\u00f2 pubblicamente l'intenzione di entrare in MotoGP e a febbraio 2002 present\u00f2 il primo progetto del motore.\nLa moto fu mostrata al pubblico in occasione del Gran Premio al Mugello del 2002, partecipando poi ai test collettivi che si tennero il luned\u00ec dopo l'ultima gara dell'anno nelle mani del pilota Troy Bayliss e del collaudatore Vittoriano Guareschi; prosegu\u00ec lo sviluppo durante l'inverno e partecip\u00f2 al motomondiale 2003 con la moto chiamata \"Desmosedici GP3\".\nIl nome \"Desmosedici\" indica le peculiarit\u00e0 del motore, attualmente unico nel motomondiale poich\u00e9 dotato di distribuzione desmodromica a sedici valvole.\nLa sigla \"GP\" sta ad indicare che \u00e8 la moto impiegata nella categoria MotoGP, mentre il numero seguente rappresentava l'anno di debutto della moto. Con il modello 2016 viene abbandonata l'identificazione dell'anno, anche se rimane in uso a livello giornalistico per identificare le diverse specifiche fornite ai team clienti.\nTecnica.\nIl progetto Desmosedici nacque da un team di tecnici capitanati dall'ingegnere Filippo Preziosi, con la collaborazione di Alan Jenkins (ex tecnico di Formula 1) e sotto la guida di Claudio Domenicali, all'epoca amministratore delegato di Ducati Corse. Nel corso delle stagioni la moto \u00e8 stata sottoposta a evoluzioni e cambiamenti, anche radicali, mantenendo come unica costante il motore a distribuzione desmodromica, che la rende unica nel panorama della MotoGP.\nNonostante abbia conquistato il titolo Motomondiale 2007 e per alcune stagioni abbia lottato per i vertici delle classifiche, ancora oggi non si \u00e8 dimostrata un mezzo facile da interpretare e portare al limite, come dimostrato dai successi che sono stati ottenuti da un ristrettissimo numero di piloti.\nDalla stagione 2013 il ruolo di Preziosi viene assunto da Bernhard Gobmeier, a sua volta sostituito l'anno seguente da Luigi Dall'Igna, attuale responsabile del progetto Desmosedici.\nMotore.\nNelle fasi preliminari di studio del progetto venne valutata la possibilit\u00e0 di impiegare un bicilindrico, seguendo la tradizione della Casa, ma la scelta fu scartata per le notevoli complicazioni che sarebbero sorte per ottenere potenze paragonabili a quelle dei concorrenti a 4 e 5 cilindri. Si opt\u00f2 quindi per un'architettura a 4 cilindri a V di 90\u00b0, soluzione che \u00e8 rimasta immutata finora, cos\u00ec come il sistema di distribuzione desmodromica che consente di raggiungere alti regimi di rotazione senza ricorrere a sistemi di richiamo pneumatico delle valvole, ritenuti pi\u00f9 complessi e meno affidabili.\nL'iniezione elettronica \u00e8 di tipo indiretto, con iniettori posti al di sopra dei quattro corpi farfallati. La distribuzione \u00e8 a doppio albero a camme con quattro valvole per cilindro; il raffreddamento \u00e8 a liquido.\nConformemente ai regolamenti, dal 2003 fino al 2006 la cilindrata \u00e8 stata di 989\u00a0cm\u00b3; dal 2007 al 2011 di 799\u00a0cm\u00b3; dal 2012 ad oggi di 1000\u00a0cm\u00b3.\nNel 2002, alla presentazione del motore, la Ducati dichiarava una potenza massima di oltre 220 cavalli a 16.000 rpm, con una coppia massima pari a 100 Nm a 14.000 rpm; nel 2004 la potenza dichiarata era superiore ai 230 cavalli a 16.500 giri al minuto, con valore di coppia invariato; questi dati continuarono ad essere dichiarati tali dalla Ducati fino al 2006.\nLe Ducati Desmosedici GP7 e GP8 da 799\u00a0cm\u00b3 di cilindrata erogavano una potenza superiore ai 200\u00a0CV, mentre la casa costruttrice non ha pi\u00f9 fornito alcun dato riguardante la coppia.\nCon il debutto del motore da 1000\u00a0cm\u00b3 sulla GP12 viene dichiarata una potenza superiore ai 230\u00a0CV, valore ritoccato con i modelli successivi: sulla GP13 la potenza sale a oltre 235\u00a0CV, con la GP15 supera i 240\u00a0CV mentre per il modello 2016 vengono dichiarati oltre 245\u00a0CV. La versione GP17 supera i 250\u00a0CV dichiarati.\nIl cambio ha sei rapporti con trasmissione finale a catena; durante la stagione 2011 la Ducati ha introdotto la propria versione di cambio seamless.\nCiclistica.\nLe versioni dalla GP3 fino alla GP8 impiegavano un telaio a traliccio tubolare in acciaio, con la peculiarit\u00e0 di avere il motore a funzione portante, altra caratteristica unica tra le MotoGP.\nIl traliccio infatti aveva la sola funzione di collegare il cannotto di sterzo e il supporto sella al propulsore, sul quale venivano vincolati il perno del forcellone e il bilanciere della sospensione posteriore. Questo concetto fu estremizzato con la GP7: il telaietto anteriore era disgiunto dal supporto sella, ed entrambi erano fissati al motore che diventava quindi l'elemento centrale di tutta la ciclistica.\nCon la GP9, pur mantenendo il motore portante, si abbandon\u00f2 il telaietto in traliccio di tubi sostituendolo con una monoscocca in fibra di carbonio che fungeva anche da airbox. Nel corso del 2009 debutt\u00f2 anche il forcellone in fibra di carbonio in luogo di quello in alluminio.\nLa soluzione del telaio in materiale composito venne mantenuta fino alla GP11, ma gi\u00e0 durante l'ultima parte della stagione 2011 fu sostituito da uno scatolato in alluminio.\nDalla GP12 in poi \u00e8 stato adottato un classico telaio perimetrale a doppia trave in alluminio, con il retrotreno vincolato ad esso, che ha quindi sancito l'abbandono del concetto di motore portante.\nCon l'avvento della GP15 la Desmosedici rivoluziona il telaio, mantenendo il concetto di telaio bi-trave ma con gli attacchi di essi non pi\u00f9 sulle testate, ma sul basamento del motore.\nSino al 2004 la Ducati utilizzava gomme sviluppate dalla Michelin; dal 2005 venne siglato un nuovo accordo con la Bridgestone per la fornitura degli pneumatici. Questa collaborazione ebbe il suo apice nel 2007 quando i due costruttori conquistarono il loro primo iride nel motomondiale. Dal 2016, a seguito del cambiamento di fornitore unico per la MotoGP, la Desmosedici torna a impiegare pneumatici Michelin.\nTutto l'impianto frenante \u00e8 stato progettato in collaborazione con la Brembo; all'avantreno la Desmosedici monta un doppio freno a disco in carbonio, che pu\u00f2 essere sostituito con uno in acciaio in caso di condizioni meteo sfavorevoli.\nQuesti dischi hanno un diametro di 320 millimetri e vengono bloccati da pinze d'alluminio a quattro pistoncini contrapposti (due per lato), al posteriore invece \u00e8 montato in ogni circostanza meteorologica un disco d'acciaio con pinza a due pistoncini.\nAerodinamica.\nLa Desmosedici ha sempre proposto linee aerodinamiche molto curate, esibendo talvolta anche soluzioni originali come le appendici alari.\nAd esempio, a partire dal Gp di Germania del 2010, sulla Desmosedici GP10 furono introdotti due flap ai lati della carenatura anteriore, con lo scopo di migliorare il raffreddamento e la stabilit\u00e0 della moto. Tali appendici vennero testate in differenti configurazioni per il resto della stagione e comparvero anche sulle moto clienti per il 2011, salvo poi essere accantonate.\nI profili alari comparvero nuovamente durante i test pre-stagionali 2015 e furono estensivamente impiegati per tutto il campionato, con tanto di aggiornamenti specifici per talune piste, quali Barcellona e Germania\nUn'altra soluzione nata in galleria del vento furono le feritoie a branchia di pesce per i radiatori, ottimizzate per bilanciare smaltimento termico ed efficienza aerodinamica.\nPiloti.\nI piloti titolari che si sono succeduti alla guida delle Desmosedici ufficiali sono: Loris Capirossi, Troy Bayliss, Carlos Checa, Sete Gibernau, Casey Stoner, Marco Melandri, Nicky Hayden, Valentino Rossi, Andrea Dovizioso, Cal Crutchlow, Andrea Iannone, Jorge Lorenzo, Danilo Petrucci, Jack Miller e Francesco Bagnaia. A questi vanno aggiunti Mika Kallio, Shinichi Itoh, Alex Hofmann, Michele Pirro, H\u00e9ctor Barber\u00e1 e \u00c1lvaro Bautista che in alcune occasioni hanno corso come wild-card o sostituito i titolari infortunati.\nTra le file dei team satellite invece vi sono stati piloti quali Neil Hodgson, Rub\u00e9n Xaus, Roberto Rolfo, Alex Barros, Toni El\u00edas, Aleix Espargar\u00f3, Niccol\u00f2 Canepa, Randy De Puniet, Ben Spies e Johann Zarco. All'infuori degli ufficiali, H\u00e9ctor Barber\u00e1 risulta il pilota pi\u00f9 fedele alla marca, avendo disputato 6 stagioni complete su moto Ducati di tre squadre differenti. Nel 2021 Zarco ha conquistato il trofeo riservato al miglior pilota \"indipendente\" (cio\u00e8 non appartenente a un team ufficiale).\nI migliori risultati fin ad oggi sono stati ottenuti da Stoner, che pu\u00f2 vantare 23 vittorie e il titolo Motomondiale 2007. Segue Dovizioso, che ha conquistato 14 gran premi ed \u00e8 stato vicecampione 2017, 2018 e 2019. Capirossi ha ottenuto 7 vittorie e il terzo posto finale nel 2006. Bagnaia ha conquistato 4 gare ed \u00e8 stato vicecampione 2021. Anche Lorenzo ha ottenuto 3 successi, mentre Petrucci e Miller 2 a testa. Infine Bayliss, Iannone e Martin possono annoverare una vittoria ciascuno.\nTra i collaudatori che han contribuito al progetto vanno inoltre ricordati Vittoriano Guareschi, Shinichi Itoh, Franco Battaini, Michele Pirro e lo stesso Casey Stoner che dal 2016 al 2018 torn\u00f2 in Ducati proprio in questo ruolo.\nSquadre.\nOltre ad essere la moto della squadra ufficiale Ducati Corse, dal 2004 la Desmosedici viene fornita anche ad alcuni team clienti. In particolare proprio in quella stagione nacque la collaborazione col team D'Antin, il quale ebbe a disposizione le GP3 della stagione precedente; nelle stagioni seguenti la squadra spagnola un\u00ec le proprie forze col Pramac Racing rimanendo sempre fedele alle moto Ducati. Dal 2013 il Pramac Racing ha ottenuto la qualifica di \"Factory supported team Ducati\" che permette di disporre di materiale privilegiato rispetto ad altri team clienti e di schierare anche piloti ingaggiati direttamente da Ducati, come successo con Ben Spies e Andrea Iannone. A partire dal 2017, il team Pramac dispone di almeno una Desmosedici in configurazione identica alle ufficiali. Nel 2018 e nel 2021 Pramac ha conquistato il trofeo IRTA riservato al miglior team clienti.\nDurante la stagione 2014, a partire dal Gran Premio d'Aragona, inizi\u00f2 la collaborazione col team spagnolo Avintia Racing. Inizialmente e fino a fine stagione l'accordo prevedeva una singola Desmosedici, mentre nei campionati successivi la fornitura \u00e8 diventata di due moto.\nTra le altre squadre che hanno impiegato le Desmosedici vanno inoltre ricordati l'Aspar Team (stagioni 2010-2011 e 2016-2018), l'AB Motoracing (2011 e 2012) e una breve esperienza col team \"Onde 2000\" che nella stagione 2009 disput\u00f2 solo alcune gare prima di ritirarsi per problemi finanziari.\nNel triennio dalla stagione 2016 alla 2018 si \u00e8 registrato il pi\u00f9 alto numero di Desmosedici mai iscritte al mondiale: alla squadra ufficiale e ai confermati team Pramac e Avintia si aggiunse il ritorno del team Aspar, per un totale di otto Ducati in pista ad ogni gran premio, escluse ulteriori wild-card.\nSuccessi.\n1 Campionato Mondiale Piloti: \n3 Campionati Mondiali Costruttori (2007, 2020, 2021)\n57 vittorie:"}
{"id": "1890909", "revid": "29990", "url": "https://it.wikipedia.org/wiki?curid=1890909", "title": "Konarak", "text": ""}
{"id": "1890918", "revid": "36426", "url": "https://it.wikipedia.org/wiki?curid=1890918", "title": "Malta pozzolana", "text": ""}
{"id": "1890919", "revid": "125477991", "url": "https://it.wikipedia.org/wiki?curid=1890919", "title": "Democratici per una Bulgaria Forte", "text": "Democratici per una Bulgaria Forte (, \"Demokrati za silna B\u0103lgarija, DSB\") \u00e8 un partito politico liberal-conservatore bulgaro.\nDSB \u00e8 stato fondato da Ivan Kostov nel 2004 ed \u00e8 membro del Partito Popolare Europeo. Kostov era stato primo ministro e leader dell'Unione delle Forze Democratiche (SDS) ed aveva abbandonato il partito dopo un aspro scontro con il nuovo segretario Nade\u017eda Mihailova.\nAlle elezioni politiche del 2005, DSB ottenne il % dei voti, contro l'% ottenuto dalla coalizione \"Forze Democratiche Unite\", guidata dalla SDS. Entrambe le formazioni politiche si posero all'opposizione del governo di centro-sinistra composto da socialisti (BSP), liberali (NSDV) e democratici-turchi (DPS).\nGi\u00e0 alle europee del 2007 DSB \u00e8 sceso al % dei voti. Del reso anche la SDS \u00e8 calata al %. I due partiti moderati, nonostante il forte calo dei partiti di governo, sono stati penalizzati dall'affermazione di \"Cittadini per lo Sviluppo Europeo della Bulgaria\", conservatori, che ha ottenuto il % dei consensi. Alle elezioni politiche anticipate del 2009 DSB e SDS diedero vita alla \"Coalizione Blu\" che ottenne il % dei voti e 15 seggi, 5 dei quali andarono a DSB. Le elezioni vennero vinte da GERB, che ottenne il % dei voti e 116 seggi su 240. Alle elezioni parlamentari del 2013, DSB e SDS si presentarono divisi. Entrambi non elessero deputati ed ottennero un risultato deludente in termini di voti (% per DSB e % per SDS)."}
{"id": "1890920", "revid": "285054", "url": "https://it.wikipedia.org/wiki?curid=1890920", "title": "Minarelli", "text": ""}
{"id": "1890921", "revid": "767487", "url": "https://it.wikipedia.org/wiki?curid=1890921", "title": "Improvvisamente l'inverno scorso", "text": "Improvvisamente l'inverno scorso \u00e8 un documentario autobiografico del 2008 scritto, diretto e interpretato da Gustav Hofer e Luca Ragazzi.\nTrama.\nLuca e Gustav sono una coppia di giornalisti, e vivono serenamente a Roma.\nLa loro vita quotidiana viene sconvolta quando, nel febbraio 2007, i ministri Barbara Pollastrini (Pari Opportunit\u00e0) e Rosy Bindi (Famiglia) del secondo governo Prodi propongono una legge sulle unioni di fatto (i cosiddetti DICO).\nIl tema viene dibattuto dall'opinione pubblica e nei media, fino al prevalere di una visione culturale e politica collimante, in parte, con idee di tipo omofobico che rallenta l'iter del disegno di legge, fino ad impedirne l'approvazione.\nLuca e Gustav, gay dichiarati, si trovano a confrontarsi con una realt\u00e0 a loro fino ad allora estranea, ed a cercare di comprenderla.\nLe polemiche, gli interventi ed i commenti dei politici (tra cui Cesare Salvi, Rocco Buttiglione, Paola Binetti, Barbara Pollastrini, Franco Grillini), le reazioni della gente, le manifestazioni \"in sostegno della famiglia\", i talk show, i lavori parlamentari e gli interventi nei media vengono puntigliosamente registrati nel documentario, che ha ottenuto la menzione speciale al Festival internazionale del Cinema di Berlino (sezione Panorama).\nLibri correlati.\nNel 2009 esce per Ponte alle Grazie \"Improvvisamente l'Inverno Scorso. DVD. Con Libro\" di Gustav Hofer e Luca Ragazzi."}
{"id": "1890928", "revid": "599013", "url": "https://it.wikipedia.org/wiki?curid=1890928", "title": "Kjetil W\u00e6hler", "text": "Biografia.\n\u00c8 il fratellastro dell'attaccante Fredrik Brustad. Suo padre, Tor W\u00e6hler, \u00e8 un ex calciatore che ha collezionato una presenza con la Nazionale norvegese. Sua madre, Liv Brustad, \u00e8 una ex giocatrice di pallamano.\nCarriera.\nClub.\nLyn Oslo.\nW\u00e6hler ha cominciato la carriera con la maglia del Lyn Oslo. Ha debuttato per il club, all'epoca militante nella 1. divisjon, in data 8 maggio 1994, quando \u00e8 stato titolare nella sconfitta per 2-1 in casa dell'Alta. L'11 giugno 1995 ha segnato la prima rete, nel successo per 2-0 sullo St\u00e5lkameratene. Nel campionato 1996, il Lyn Oslo ha centrato la promozione nell'Eliteserien e W\u00e6hler ha potuto cos\u00ec esordire nella massima divisione norvegese. L'8 maggio 1997 \u00e8 stato infatti titolare nel pareggio per 1-1 contro lo Stab\u00e6k. La squadra non \u00e8 riuscita per\u00f2 a raggiungere la salvezza, a fine stagione, ed \u00e8 retrocessa nuovamente nella 1. divisjon. Il difensore \u00e8 rimasto in squadra, per\u00f2, per altri due campionati.\nWimbledon e Moss.\nTerminato il campionato 2000, \u00e8 passato agli inglesi del Wimbledon, allenati dal connazionale Egil Olsen. Non \u00e8 mai riuscito ad esordire per il club, all'epoca militante nella Premier League e poi retrocesso nella First Division. Nel 2002 \u00e8 stato allora ceduto in prestito al Moss, nell'Eliteserien, per cui ha disputato il primo match il 30 giugno, nel successo per 0-4 sul campo del Sogndal. Il 4 agosto ha segnato la prima rete della sua carriera nella massima divisione, nel pareggio per 2-2 contro il Viking.\nV\u00e5lerenga.\nW\u00e6hler \u00e8 passato poi al V\u00e5lerenga. Il 12 aprile 2003 ha debuttato con la nuova casacca, schierato titolare nella sconfitta per 1-0 in casa del Rosenborg. La squadra ha raggiunto la salvezza soltanto nei match di qualificazione all'Eliteserien successiva, grazie al successo nel doppio confronto con il Sandefjord. Il 30 ottobre 2004 ha siglato la prima rete in campionato con questa maglia, nel 3-0 sullo Stab\u00e6k.\nHa contribuito al successo finale nell'Eliteserien 2005 con 21 presenze ed una rete. Il 16 febbraio 2008 ha rinnovato il suo contratto con il V\u00e5lerenga per altre quattro stagioni. Nella stessa stagione, vinse l'edizione stagionale del Norgesmesterskapet.\nAalborg.\nAgli inizi del 2009, W\u00e6hler ha firmato per i danesi dell'Aalborg. Il 1\u00ba marzo ha esordito nella Superligaen, quando \u00e8 stato titolare nel successo per 0-1 sul campo dell'Horsens.\nG\u00f6teborg.\nIl 13 gennaio 2012 ha firmato un contratto biennale con gli svedesi del G\u00f6teborg. Il primo incontro con questa casacca \u00e8 stato datato 1\u00ba aprile, nella sconfitta per 2-1 contro il Syrianska. Il 3 luglio, durante il riscaldamento che precedeva l'inizio della sfida contro il Djurg\u00e5rden, \u00e8 stato colpito su una gamba da un oggetto lanciato dagli spalti: W\u00e6hler ha dovuto cos\u00ec saltare l'incontro. Il 28 ottobre 2013, ha rinnovato il contratto che lo legava al G\u00f6teborg per un'ulteriore stagione.\nIl ritorno al V\u00e5lerenga.\nIl 21 novembre 2014, il V\u00e5lerenga ha presentato ufficialmente W\u00e6hler come suo nuovo giocatore, a cui \u00e8 stato fatto firmare un contratto annuale valido a partire dal 1\u00ba gennaio 2015. Ha scelto la maglia numero 24. Il 6 aprile 2015 \u00e8 tornato a calcare i campi da calcio norvegesi, schierato titolare nella vittoria casalinga per 3-1 sullo Str\u00f8msgodset. A fine stagione, ha totalizzato 25 presenze e 2 reti in squadra. Il 21 novembre 2015 ha rinnovato il contratto che lo legava al club per un'ulteriore stagione. Il 10 agosto 2016 ha annunciato che quella in corso sarebbe stata l'ultima annata della sua carriera.\nSogndal.\nA causa degli infortuni patiti dai difensori in rosa, il Sogndal \u00e8 stato costretto a tornare sul mercato degli svincolati per sopperire a queste assenze: in data 11 maggio 2017, W\u00e6hler \u00e8 uscito quindi dal ritiro ed ha firmato con il club un contratto valido sino al termine della stagione in corso. Ha scelto la maglia numero 41, come la sua et\u00e0. Il 1\u00ba luglio 2017, in occasione della sfida di campionato contro l'Aalesund, \u00e8 diventato il calciatore pi\u00f9 anziano ad aver mai calcato i campi dell'Eliteserien, con i suoi 41 anni e 107 giorni. Il Sogndal ha chiuso il campionato al 14\u00ba posto finale, dovendo perci\u00f2 difendere il proprio posto in Eliteserien dall'assalto del Ranheim: al termine del doppio confronto, la squadra \u00e8 stata sconfitta ai tiri di rigore ed \u00e8 quindi retrocessa in 1. divisjon.\nSvincolato alla fine di quella stessa annata, il 3 maggio 2018 ha firmato un nuovo accordo annuale con il Sogndal, prolungando pertanto la sua carriera.\nNazionale.\nW\u00e6hler ha giocato 8 partite per la . La prima di queste presenze \u00e8 datata 4 febbraio 1996, nella sconfitta per 2-1 contro gli Stati Uniti. Il 17 agosto 2005 ha giocato il primo incontro nella Nazionale maggiore, sostituendo Erik Hagen nella sconfitta per 0-2 contro la . Il 10 ottobre 2009 ha segnato la prima rete, che ha sancito il successo per 1-0 degli scandinavi sul . Il 10 agosto 2011 ha ricevuto il Gullklokka per la 25\u00aa apparizione in Nazionale, in occasione del successo per 3-0 sulla . Il 5 febbraio 2012 ha annunciato la volont\u00e0 di prendersi una pausa dalla Nazionale, in seguito al suo trasferimento al G\u00f6teborg. \u00c8 rientrato in squadra il 27 agosto successivo, finendo tra i convocati di Egil Olsen per le sfide contro e .\nStatistiche.\nPresenze e reti nei club.\n\"Statistiche aggiornate al 1\u00ba gennaio 2019.\""}
{"id": "1890935", "revid": "2096950", "url": "https://it.wikipedia.org/wiki?curid=1890935", "title": "Arcella (Montefredane)", "text": "Arcella \u00e8 una frazione del Comune di Montefredane in provincia di Avellino. Molti la ricordano per il nome d'arte del Mago di Arcella, all'anagrafe Antonio Battista, personaggio televisivo originario di questa frazione e deceduto nel 2012.\nConfina con il comune di Avellino e con la zona industriale, nella quale sono presenti numerose industrie di livello nazionale, tra le quali la Elcon Megarad, la Fiat, la Novolegno, la Magneti Marelli ed altre.\nArcella \u00e8 stato costruito come un sobborgo nel 1960. L'area \u00e8 stata sviluppata principalmente negli anni 70 e 80 del '900, in particolare dopo il terremoto dell'Irpinia del 1980 con la costruzione di alloggi per gli irpini sfollati. Grossi complessi di appartamenti, ampi viali e un parco sono stati costruiti, senza i distretti commerciali o di svago."}
{"id": "1890937", "revid": "984922", "url": "https://it.wikipedia.org/wiki?curid=1890937", "title": "Adolf Christian", "text": "Carriera.\nChristian ottenne risultati prevalentemente in ambito nazionale, dove ebbe modo di vincere anche l'edizione del 1954 del Giro d'Austria. Nel 1957 termin\u00f2 al terzo posto il Tour de France, alle spalle di Jacques Anquetil e Marcel Janssens."}
{"id": "1890942", "revid": "79213", "url": "https://it.wikipedia.org/wiki?curid=1890942", "title": "MiniMetr\u00f2", "text": ""}
{"id": "1890944", "revid": "1573940", "url": "https://it.wikipedia.org/wiki?curid=1890944", "title": "Callithrix humilis", "text": "Lo uistit\u00ec di Roosmalen o uistit\u00ec dalla corona nera o uistit\u00ec nano (Callithrix (Callibella) humilis ) \u00e8 un primate platirrino appartenente alla famiglia Cebidae.\nVenne visto per la prima volta nel 1996, quando Marc van Roosmalen venne in possesso, 400\u00a0km a sud della citt\u00e0 di Manaus, di una di queste scimmiette, rinchiusa in una tanica di latte.\nConvinto di avere fra le mani un esemplare di una nuova specie sconosciuta alla scienza, van Roosmalen partecip\u00f2 ad una serie di spedizioni che portarono alla scoperta di una popolazione di questi animali nei pressi di Nova Olinda, nello stato di Amazonas, dove i locali gli spiegarono che il nome indio dell'animale \u00e8 \"zog-zog\".\nDescrizione.\nDimensioni.\nGli adulti misurano fino a 40\u00a0cm di lunghezza, di cui pi\u00f9 della met\u00e0 spettano alla coda, per un peso di circa 165 g: solo lo uistit\u00ec pigmeo ha dimensioni inferiori, fra le scimmie propriamente dette.\nAspetto.\nLa zona dorsale \u00e8 bruno-olivastra, mentre la zona ventrale \u00e8 giallastra: la faccia \u00e8 glabra e rosata, circondata da un anello di peli bianchi inferiormente e neri superiormente (da qui il nome comune).\nBiologia.\nPoco si sa sulle sue abitudini in natura: di certo non \u00e8 un animale territoriale e rigidamente gerarchico come le altre specie di uistit\u00ec, come si pu\u00f2 evincere dai gruppi misti, con varie femmine che partoriscono anzich\u00e9 lasciare che solo la femmina alfa del gruppo si riproduca.\nA differenza di molti callitricidi, la femmina d\u00e0 alla luce un unico cucciolo.\nIn base alla chiostra dentaria, simile a quella degli uistit\u00ec resinivori, si presuppone che anche per questa specie la resina costituisca una parte importante della dieta.\nTutte queste caratteristiche uniche e differenti dagli altri uistit\u00ec hanno portato in seguito i fratelli Marc e Tomas van Roosmalen a piazzare questo animale in un proprio sottogenere, \"Calibella\", se non addirittura in un genere a s\u00e9 stante.\nDistribuzione e habitat.\nIl suo areale \u00e8 compreso fra la riva orientale del medio corso del Rio Madeira e la riva occidentale dell'Aripuana, nell'Amazzonia brasiliana: il suo areale \u00e8 il pi\u00f9 ristretto fra le scimmie del Nuovo Mondo."}
{"id": "1890945", "revid": "120980849", "url": "https://it.wikipedia.org/wiki?curid=1890945", "title": "Elogio dell'ozio", "text": "Elogio dell'ozio (\"In Praise of Idleness and Other Essays\") \u00e8 una raccolta di saggi a sfondo sociologico, filosofico ed economico pubblicata da Bertrand Russell nel 1935.\nLa raccolta riunisce alcuni saggi inediti e altri gi\u00e0 pubblicati in precedenza, tra questi ultimi \"Elogio dell\u2019ozio\" e \"Il Mida moderno\" che apparvero nell\"Harper\u2019s Magazine,\" \"Gli antenati del fascismo\" (con titolo diverso) su \"The Political Quarterly\" nel Regno Unito e su \"The Atlantic Monthly\" negli USA, \"Scilla e Cariddi, ossia comunismo e fascismo\" su \"The Modern Monthly, Il conformismo moderno\" su \"The Outlook\" di New York (successivamente \"The New Outlook\"), \"Educazione e disciplina\" su \"The New Statesman and Nation\".\nTemi.\nLa raccolta \u00e8 intitolata come il primo breve saggio del 1932 proposto, di sole 5'026 parole, in cui Russell propone che si lavori per un massimo di 4 ore al giorno al fine di poter dedicare il resto del tempo al pensare, al socializzare, ecc. Gli altri saggi trattano di sociologia, filosofia ed economia ed anche problemi tecnico-architettonici, che sono discussi in un'ottica sociale proponendo soluzioni. La raccolta non tratta affatto esclusivamente delle qualit\u00e0 dell'ozio, ma spazia tra argomenti economici, sociali, politici e filosofici, secondo un'analisi che spesso parte da tempi lontani per poi approdare agli anni della pubblicazione, periodo comunque ricco di tematiche rimaste ancora oggi attuali. \nIl tema comune dei saggi consiste nel mostrare come bigottismo, intolleranza e amore per il lavoro siano causa di sofferenza in una societ\u00e0 moderna che invece richiederebbe calma e capacit\u00e0 di rimettere in discussione i dogmi con grande apertura mentale. \nTra i temi discussi troviamo le ideologie fasciste, comuniste e quelle socialiste, queste ultime le uniche che l'autore sostiene di approvare in modo complessivo, disprezzando i primi due tipi. Inoltre vengono proposte delle analisi e delle soluzioni a problematiche di tipo tecnico-architettonico nel loro riscontro sociale. \nUno degli ultimi saggi tratta la famosa teoria russelliana con cui si afferma che insetti e uomini abbiano intelligenze complementari, la prima in grado di avere intuizione su tutto ci\u00f2 che interessa l'umanit\u00e0 ma strutturalmente non interessata a ci\u00f2 al punto che non pu\u00f2 vederne alcunch\u00e9, la seconda impegnata a comprendere tutto ma che non possiede quel tipo di contatto intuitivo al punto da non poter raggiungere tale comprensione (idee analoghe sull\u2019intuizione, nel primo Novecento, erano state sostenute da Henri Bergson).\nLa raccolta \u00e8 divisa in una prefazione e 15 saggi:\n\"L'elogio dell'ozio\".\nNel primo capitolo, Russell mostra una serie di argomentazioni e ragionamenti sul tema del lavoro, dell'economia, dell'etica e della filosofia, allo scopo di mostrare dichiaratamente come \"\"la fede nella virt\u00f9 del lavoro provoca grandi mali nel mondo moderno, e che la strada per la felicit\u00e0 e la prosperit\u00e0 si trova invece in una diminuzione del lavoro\" e come il lavoro \"non \u00e8 assolutamente uno degli scopi della vita umana\"\".\nIn particolare, secondo i vari aspetti, Russell sostiene che:\nVengono infine esposte le conseguenze positive che avrebbe un'organizzazione del lavoro che richiedesse poche ore di lavoro, dallo svilupparsi delle attivit\u00e0 artistiche per il maggior tempo libero e di studio, all'estendersi delle attivit\u00e0 di pubblica utilit\u00e0, al libero sviluppo di attivit\u00e0 di ricerca originale, fino al ridursi degli impulsi bellici che richiederebbero un ritorno a maggiori ore di lavoro."}
{"id": "1890946", "revid": "110157", "url": "https://it.wikipedia.org/wiki?curid=1890946", "title": "Campionato europeo di pallavolo femminile 1950", "text": "Il campionato europeo di pallavolo femminile 1950 si \u00e8 svolto dal 14 al 22 ottobre 1950 a Sofia, in Bulgaria: al torneo hanno partecipato sei squadre nazionali europee e la vittoria finale \u00e8 andata per la seconda volta consecutiva all'.\nRegolamento.\nFormula.\nLe squadre hanno disputato un'unica fase con formula del girone all'italiana.\nCriteri di classifica.\nSono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nPodio.\nCampione.\nURSS(Secondo titolo)\nSecondo posto.\nPolonia\nTerzo posto.\nCecoslovacchia"}
{"id": "1890949", "revid": "599013", "url": "https://it.wikipedia.org/wiki?curid=1890949", "title": "Andreas Glyniadak\u012bs", "text": ""}
{"id": "1890959", "revid": "938", "url": "https://it.wikipedia.org/wiki?curid=1890959", "title": "Roi Mata", "text": "La sua faraonica tomba, contenente i corpi di oltre 25 membri del suo entourage, venne scoperta dall'archeologo francese Jos\u00e9 Garanger nel 1967, ed iscritta tra i patrimoni dell'umanit\u00e0 nel 2008. Garranger fu in grado di localizzare la tomba sull'isola di Retoka attraverso l'analisi del folklore locale. Secondo la leggenda, quando Roi Mata conquist\u00f2 la terra, il suo primo obiettivo fu quello di unire le trib\u00f9. Si ritiene che il suo regno sia stato un mondo pacifico. Roi Mata mor\u00ec avvelenato dal fratello, ma il suo corpo non venne tumulato nel paese natale dato che gli abitanti locali ne temevano lo spirito. Il nome Roi Mata non \u00e8 pi\u00f9 stato usato dopo la sua morte.\nNel 2008 tre siti associati a Roi Mata, sulle isole di \u00c9fat\u00e9, Lelepa ed Artok, vennero nominati patrimonio dell'umanit\u00e0 dall'UNESCO."}
{"id": "1890960", "revid": "247222", "url": "https://it.wikipedia.org/wiki?curid=1890960", "title": "Mandile", "text": "Mandile \u00e8 una frazione del comune di Zagarise in Provincia di Catanzaro. Si trova sul versante ionico a pochi chilometri dal mare e confina con la frazione Uria."}
{"id": "1890962", "revid": "124878514", "url": "https://it.wikipedia.org/wiki?curid=1890962", "title": "Yahya ibn Khalid", "text": "Biografia.\nVerso il 765, fu nominato governatore dell'Azerbaigian dal califfo al-Mansur.\nIl figlio di Yahya, al-Fadl, nacque a Rayy (persiano Rei), nello stesso momento in cui nasceva il figlio del califfo al-Mahdi, Harun, il futuro Rash\u012bd. Nel 778, Al-Mahdi incaric\u00f2 Yahya di occuparsi dell'educazione di Harun.\nQuando al-Hadi divenne califfo alla morte di al-Mahdi, Yahya dissuase a pi\u00f9 riprese il califfo dal proclamare il proprio figlioletto erede designato anzich\u00e9 il fratello Harun. Pe tutta risposta, il califfo rinchiuse Yahya in prigione e lo stesso fece col fratello ma, probabilmente per mano della comune madre, vedova di al-Mahdi, il califfo al-Hadi mor\u00ec poco dopo in seguito a un omicidio perpetrato da una schiava, ma dietro la quale \u00e8 facile scorgere un complotto. Quando Harun divenne califfo, col \"laqab\" di Rash\u012bd (il Ben Guidato [da Dio]), Yahya divenne comprensibilmente il suo fedele vizir.\nSotto la sua capace guida amministrativa, il califfo invit\u00f2 a Baghdad un gran numero di studiosi e ricercatori, molti buddisti indiani, per l'allestimento di una biblioteca privata, nucleo della rinomata \"Bayt al-\u1e24ikma\", ampliata pi\u00f9 tardi dal figlio del califfo, al-Ma\u02bem\u016bn. Un catalogo di testi musulmani e non musulmani fu preparato a quell'epoca, a dimostrazione dell'enorme interesse dell'Islam per la sapienza, foss'anche non islamica, e ad esso fu dato il nome di Kitab al-Fihrist (Libro dell'Indice), che includeva un gran numero di testi buddisti e induisti. Fra essi una versione araba del racconto circa le precedenti vite del Buddha, il \"Kit\u0101b al-Budd\", senza che l'avversione dell'Islam per la reincarnazione (\"tanasukh\") facesse in alcun modo velo all'ansia di conoscenza islamica dell'epoca.\nYahya ebbe tre figli, fra cui Ja'far, che gli succedette come vizir e che era fratello di latte dello stesso califfo. Gli altri figli si chiamavano M\u016bs\u0101, che govern\u00f2 Damasco, e al-Fadl, che fu governatore del Khorasan e poi dell'Egitto.\nNell'803, la sua famiglia cadde in drammatica disgrazia e Yahya fin\u00ec in prigione, dove poi mor\u00ec nell'806, mentre suo figlio Ja'far fu ucciso e successivamente crocifisso ad un pilone di un ponte sull'Eufrate di Baghdad."}
{"id": "1890966", "revid": "599013", "url": "https://it.wikipedia.org/wiki?curid=1890966", "title": "Glen Saville", "text": ""}
{"id": "1890968", "revid": "175558", "url": "https://it.wikipedia.org/wiki?curid=1890968", "title": "3-idrossi-2-metilquinolina-4-one 2,4-diossigenasi", "text": ""}
{"id": "1890975", "revid": "2095531", "url": "https://it.wikipedia.org/wiki?curid=1890975", "title": "Perlite (metallurgia)", "text": "La perlite \u00e8 un costituente metallografico caratteristico delle leghe ferro-carbonio (leghe con tenore di carbonio inferiore al 2,11% in peso, note come acciai). \u00c8 costituita da un aggregato lamellare di ferrite e Cementite, ottenuto dalla trasformazione diretta dell'austenite per raffreddamento al di sotto del punto critico A1 (temperatura di 723 \u00b0C, sotto la quale l'austenite non \u00e8 pi\u00f9 stabile e tende a trasformarsi in una struttura stabile come la ferrite e/o la perlite).\nSi ottengono lamelle di dimensioni grossolane se la sua formazione avviene a temperatura appena inferiore al punto critico A1, oppure molto fini, risolvibili ad alti ingrandimenti, se avviene a temperature pi\u00f9 basse. \u00c8 detta \"perlite globulare\", una struttura caratterizzata da un aggregato di ferrite e cementite a forma sferoidale, ottenuta mediante globulizzazione.\nTrasformazione da austenite a perlite.\nLa microstruttura della perlite o di una lega eutettoidica \u00e8 caratterizzata dall'alternarsi regolare di lamelle.\nNel caso della perlite, ad alternarsi sono la ferrite e la cementite.\nLa perlite inizia a formarsi sul bordo dei grani austenitici con la nucleazione di un cristallo di ferrite.\nIl carbonio presente viene espulso dal nucleo di ferrite e lo spazio circostante ne risulta pertanto pi\u00f9 ricco.\nQuesto dar\u00e0 quindi origine a dei nuclei di cementite che affiancano il nucleo ferritico.\nI nuclei si accresceranno fino ad occupare tutto l'ex grano austenitico.\nLe lamelle che si formano non hanno per\u00f2 una precisa orientazione, grazie alla diversa orientazione dei bordi grano da cui nucleano.\nIl materiale risulta pertanto isotropo, cio\u00e8 con disposizione casuale dei bordi grano."}
{"id": "1890978", "revid": "2216719", "url": "https://it.wikipedia.org/wiki?curid=1890978", "title": "Salame di cioccolato", "text": "Il salame al cioccolato, anche chiamato salame turco, salame vichingo, salame inglese o salame del re, \u00e8 un dolce a base di cioccolato e biscotti che assomiglia come foggia a un salame. L'appellativo \"turco\" non si riferisce all'origine del dolce, bens\u00ec al colore che ricorda quello della pelle dei Mori. Il nome \"salame vichingo\" risale invece agli anni settanta, quando la ricetta venne pubblicata con quel titolo, insieme a molte altre, nel ricettario per bambini noto come \"Manuale di Nonna Papera\".\n\u00c8 una produzione tipica portoghese (con la denominazione di salame de chocolate), ma pi\u00f9 italiana, dove \u00e8 ufficialmente inserita nella lista dei prodotti agroalimentari tradizionali italiani (P.A.T) del Ministero delle politiche agricole alimentari e forestali (Mipaaf).\nTradizioni regionali.\nIl dolce \u00e8 diffuso in tutta Italia e adatto a qualsiasi festivit\u00e0. In Emilia-Romagna questo dolce veniva confezionato tradizionalmente nel periodo pasquale. \u00c8 molto diffuso anche a Napoli, in Veneto, nel bresciano e nel territorio mantovano. In Piemonte \u00e8 diffusa una variante conosciuta come salame del papa, forse originaria dell'Alessandrino.\nRicetta.\nIngredienti:\nPreparazione:\nIniziare sbriciolando i biscotti, nel frattempo sciogliere a bagnomaria il cioccolato fondente e il burro. Unire poi lo zucchero ai tuorli, aggiungere il burro sciolto, il cacao e/o cioccolato fondente fuso e le chiare montate a neve. Mescolare e unire il composto ai biscotti sbriciolati precedentemente e aggiungere la sambuca. Amalgamare bene il composto (se dovesse risultare troppo asciutto mettere un po' di latte). Al termine dividere l'impasto in due e dare ad entrambi la forma di un salame. Avvolgere gli stessi nella carta stagnola e mettere a riposare nel frigorifero per 2/3 ore."}
{"id": "1890981", "revid": "729019", "url": "https://it.wikipedia.org/wiki?curid=1890981", "title": "Stazione di Fiumefreddo di Sicilia", "text": "La stazione di Fiumefreddo di Sicilia \u00e8 una stazione ferroviaria posta al km 278+747 della linea Messina-Siracusa, in posizione periferica rispetto all'abitato di Fiumefreddo di Sicilia.\nStoria.\nLa stazione venne progettata dalla Societ\u00e0 Vittorio Emanuele contestualmente alla ferrovia costiera jonica. Venne attivata con il nome di \"stazione di Fiumefreddo\" in seguito all'apertura all'esercizio del tronco ferroviario stazione di Taormina-Giardini-stazione di Catania Centrale, il 3 gennaio 1867. Il nome venne completato in \"Fiumefreddo di Sicilia\" successivamente alla statizzazione delle ferrovie. In virt\u00f9 della sua posizione prossima all'abitato ebbe un buon traffico viaggiatori e merci fino alla met\u00e0 degli anni settanta del XX secolo; come per molte altre stazioni ha subito una diminuzione del traffico viaggiatori in favore del traffico automobilistico privato.\nNella met\u00e0 degli anni ottanta, con l'attivazione del raddoppio del binario tra stazione di Catania Ognina e Fiumefreddo questa \u00e8 provvisoriamente divenuta una stazione di passaggio tra doppio e semplice binario in attesa del completamento del raddoppio fino a Giampilieri. \u00c8 in programma anche la ricostruzione della stazione con caratteristiche adeguate.\nStrutture e impianti.\nLa stazione consiste di un fabbricato non molto grande, di forma classica con tetto a tegole, affiancato dai servizi e da un giardinetto laterale. Nessun binario \u00e8 munito di pensilina n\u00e9 di sottopassaggio.\nIl fascio binari comprendeva tre binari per servizio viaggiatori e un piccolo fascio di binari merci tronchi con piano caricatore, magazzino merci, sagoma limite e ponte a bilico da 40\u00a0t e 9\u00a0m di lunghezza. Nell'ambito del programma di snellimento della rete RFI ha ridotto a due i binari di circolazione sopprimendo contestualmente lo scalo merci.\nMovimento.\nL'Orario ferroviario generale del novembre 1938 riportava la fermata di 7 treni accelerati provenienti da Messina e di un diretto proveniente dal continente; in senso inverso vi fermavano 6 treni accelerati (dei quali uno limitato a Taormina-Giardini) e due diretti provenienti da Siracusa dei quali uno con vagoni letto in proseguimento su Roma Termini.\nL'orario ufficiale del 1975 riportava la fermata 7 treni locali, 3 treni di categoria diretto di cui uno proveniente dal continente, uno da Messina e uno da Taormina e un Espresso proveniente dal continente. In senso inverso vi effettuavano fermata 5 treni in servizio locale, un Espresso e un diretto..\nNel 2014 nell'impianto fermano i treni viaggiatori regionali operati da Trenitalia nell'ambito del contratto di servizio previsto per la Regione Siciliana: il servizio offre la fermata di 22 treni regionali feriali di cui 18 provenienti da Messina, 2 da Taormina-Giardini e 2 originari nella stazione. In senso inverso i treni che vi effettuano fermata sono 22.\nServizi.\nLa stazione \u00e8 dotata di:"}
{"id": "1890984", "revid": "36426", "url": "https://it.wikipedia.org/wiki?curid=1890984", "title": "Bunker antiaereo", "text": ""}
{"id": "1890985", "revid": "37401", "url": "https://it.wikipedia.org/wiki?curid=1890985", "title": "Preludi", "text": ""}
{"id": "1890986", "revid": "599013", "url": "https://it.wikipedia.org/wiki?curid=1890986", "title": "Michel Breuer", "text": ""}
{"id": "1890989", "revid": "767487", "url": "https://it.wikipedia.org/wiki?curid=1890989", "title": "Last of Sunny Day", "text": "Last of Sunny Day \u00e8 il quarto album della skate punk band Hi-Standard."}
{"id": "1890993", "revid": "105878360", "url": "https://it.wikipedia.org/wiki?curid=1890993", "title": "Vermiculite (edilizia)", "text": "La vermiculite \u00e8 un aggregato leggero utilizzato per il confezionamento di calcestruzzi leggeri, che si ottiene per cottura di rocce micacee di struttura lamellare.\nPer effetto del riscaldamento, le singole lamelle, di cui \u00e8 composto il materiale base, tendono ad allontanarsi una dall'altra assumendo un caratteristico aspetto a fisarmonica.\nNe consegue una resistenza sotto carico estremamente modesta.\nPertanto la vermiculite trova essenzialmente impiego come inerte per calcestruzzi isolanti, mai per la preparazione di strutture portanti.\n\u00c8 utilizzato per il ripristino di camere di combustione di caminetti e stufe. \nSi pu\u00f2 trovare, a questo scopo, in forma di lastre di spessore 3 o 4 centimetri e dimensioni 60\u00a0\u00d7\u00a0100 centimetri. \nLe lastre risultano leggere e dal comportamento fragile, si possono lavorare e tagliare come un legno morbido; in forma di lastre la resistenza agli urti e ai carichi resta egualmente modesta."}
{"id": "1890999", "revid": "264444", "url": "https://it.wikipedia.org/wiki?curid=1890999", "title": "Jumper (Stargate)", "text": ""}
{"id": "1891013", "revid": "306856", "url": "https://it.wikipedia.org/wiki?curid=1891013", "title": "Berndorf", "text": ""}
{"id": "1891016", "revid": "842111", "url": "https://it.wikipedia.org/wiki?curid=1891016", "title": "Franchista", "text": ""}
{"id": "1891018", "revid": "419370", "url": "https://it.wikipedia.org/wiki?curid=1891018", "title": "Museo Grammatico", "text": "Biografia.\nDi Museo non abbiamo notizie esterne all'opera: nella seconda met\u00e0 dell'Ottocento, per\u00f2, lo Schwabe, attraverso uno studio approfondito della lingua di Museo, giunse a datarlo alla seconda met\u00e0 del V secolo o all'inizio del secolo successivo, soprattutto perch\u00e9 sembra influenzato stilisticamente da Nonno di Panopoli.\nInoltre, sempre lo Schwabe riscontr\u00f2 una serie di concordanze tra l'opera di Museo e il \"Ratto di Elena\", di Colluto di Licopoli, vissuto, secondo le fonti, sotto l'imperatore Anastasio (498-518).\nDi conseguenza, la formazione e l'opera di Museo vanno collocate al pi\u00f9 tardi a met\u00e0 del V secolo d.C., nella temperie culturale dell'area tra Alessandria e la Siria .\n\"Ero e Leandro\".\nIl poemetto, di 343 esametri, ha le caratteristiche formali di un epillio ellenistico, ma il contenuto \u00e8 chiaramente influenzato dalla tradizione del romanzo. La storia raccontata \u00e8 quella, tragica, dell'amore tra Ero e Leandro.\nDopo l'invocazione alla Musa e l'esposizione dell'argomento, che ricorda il proemio delle \"Dionisiache\" di Nonno (vv. 1-17), Museo presenta i due protagonisti, la giovane Ero di Sesto e Leandro, che abita dall'altro lato dell'Ellesponto, ad Abido (18-85).\nLeandro, vista Ero durante una festa, se ne innamora follemente, ricambiato dalla ragazza, sacerdotessa di Afrodite che, dopo alcune resistenze, cede all'amore per il ragazzo con un dialogo ampio e concitato (85-220).\nEro e Leandro decidono di sposarsi in segreto, poich\u00e9 la giovane \u00e8 votata alla castit\u00e0 per la sua condizione ed \u00e8 costretta a vivere in una torre prospiciente il mare per volere dei genitori (221-281).\nOgni notte Leandro attraversa a nuoto lo stretto tra Sesto e Abido, guidato da una fiaccola che Ero agita dalla torre: tuttavia una notte, durante una tempesta, la fiaccola si spegne e Leandro, persa la strada, annega tra le onde in tempesta. All'alba il suo cadavere viene sbattuto dalle onde sul lido sotto la torre ed Ero, disperata dopo una notte insonne, si precipita dalla torre, morendo accanto al suo sposo (282-343).\nIl poemetto ebbe molta fortuna in epoca moderna proprio per il fascino della leggenda di amore e morte e l'apparente semplicit\u00e0 dello stile, ispirato alla novellistica ellenistica ed al romanzo d'amore: fu una delle prime opere stampate da Aldo Manuzio e fu tradotto in italiano da Bernardo Tasso."}
{"id": "1891025", "revid": "1305772", "url": "https://it.wikipedia.org/wiki?curid=1891025", "title": "Pedranzini", "text": "Pedranzini \u00e8 il cognome di diverse persone enciclopediche:"}
{"id": "1891029", "revid": "599013", "url": "https://it.wikipedia.org/wiki?curid=1891029", "title": "Federico Marchetti", "text": "Biografia.\n\u00c8 stato soprannominato \"Tarzan\" dal giornalista e telecronista sportivo Guido De Angelis.\nHa un figlio, Edoardo, avuto il 26 settembre 2021 dall'attrice Lorena Cacciatore.\nCarriera.\nClub.\nGli inizi: Torino, Pro Vercelli e Biellese.\nOriginario di Cassola, paese in provincia di Vicenza, in giovane et\u00e0 ricopriva il ruolo di attaccante. Inizia a giocare con gli allievi del Bessica, formazione della provincia trevigiana, per poi passare nelle giovanili del ; dopo aver disputato in prestito una stagione con la maglia della , va a \"farsi le ossa\" prima in Serie C1 giocando con il Crotone e poi in Serie B con il , sempre in prestito, rientrando infine a Torino. Successivamente, reduce da una breve parentesi ancora con la Pro Vercelli, si trasferisce alla Biellese, essendo rimasto svincolato dal dopo il fallimento del club granata nel 2005.\nAlbinoLeffe.\nNel 2006 viene ingaggiato per 500.000 euro dall'AlbinoLeffe in Serie B dove disputa un buon numero di partite stagionali. La stagione successiva compie il salto di qualit\u00e0 dimostrandosi un portiere affidabile e divenendo titolare. Poco prima dei play-off subisce un intervento al gomito ma riesce a rientrare giusto in tempo per giocarli, anche se la sua squadra viene sconfitta in finale dal Lecce.\nCagliari.\nNella stagione successiva, a 25 anni, passa in prestito al Cagliari con diritto di riscatto della compropriet\u00e0 (fissato a 2.500.000 \u20ac). Anche in Serie A ha dato continuit\u00e0 al suo rendimento, dimostrandosi uno dei pi\u00f9 promettenti portieri italiani in circolazione. Nel giugno 2009 la societ\u00e0 sarda riscatta l'intero cartellino del giocatore per una cifra che si aggira sui 4,5 milioni di euro.\nLa stagione 2009-10 non si apre nel migliore dei modi per il portiere veneto, anche perch\u00e9 la squadra resta a secco di risultati nelle prime partite; convince con una buona prestazione, invece, in -Cagliari 0-1, quando negli ultimi secondi compie un intervento decisivo su un tiro ravvicinato che poteva regalare il pareggio ai pugliesi.\nIl 22 ottobre 2009 viene premiato come miglior portiere dell'annata 2008-09. Al termine del campionato \u00e8 richiesto dai pi\u00f9 prestigiosi club italiani che per\u00f2 non trovano accordo n\u00e9 con il giocatore, n\u00e9 con la societ\u00e0 rossoblu affinch\u00e9 il portiere possa essere ceduto: Marchetti resta ancora un altro anno a difendere la porta dei sardi.\nIl 27 luglio 2010 il giocatore viene messo sul mercato dal Cagliari; chiuso il calciomercato, senza essere ceduto, diviene il terzo portiere della rosa. Il \"caso\" creatosi attorno al portiere, \u00e8 dovuto a una sua dichiarazione \"Ho sperato nell'opportunit\u00e0 Samp\" che ha provocato la reazione del presidente del Cagliari, Massimo Cellino il quale successivamente si \u00e8 scontrato verbalmente anche con il procuratore del giocatore. Anche il sindaco della citt\u00e0 dove Marchetti \u00e8 cresciuto, Cassola, \u00e8 voluta intervenire in proposito con una lettera di sostegno al giocatore.\nLazio.\nIl 5 luglio 2011, a 28 anni, Marchetti viene acquistato dalla Lazio per poco pi\u00f9 di 5 milioni. L'esordio con la Lazio avviene allo Stadio Olimpico il 18 agosto 2011 (Lazio-Rabotnicki 6-0 di Europa League): questa partita \u00e8 anche l'esordio in una competizione europea per il portiere. In campionato riesce, nonostante l'anno di inattivit\u00e0, a riproporsi subito a ottimi livelli venendo considerato Il 16 ottobre gioca e vince il suo primo derby capitolino (2-1). Durante la partita contro il Lecce del 10 dicembre si infortuna alla coscia destra ed \u00e8 costretto ad un mese di stop: il suo 2011 in biancoceleste si chiude con 19 gare disputate di cui ben 10 senza subire gol.\nIl 30 aprile del 2012 viene squalificato per 4 giornate dal giudice sportivo \"per avere, al termine della gara, sul terreno di giuoco, posto da tergo le mani sulla spalla dell'arbitro, spingendolo con veemenza\"; l'episodio si riferisce a una rissa scoppiata il giorno prima durante il match tra e Lazio: negli ultimi secondi si sente un triplice fischio che inganna i biancocelesti che, ritenendo conclusa la partita, si fermano consentendo ai friuliani di raddoppiare: da qui parte la bagarre che coinvolge anche Marchetti, il quale mette le mani addosso all'arbitro Mauro Bergonzi.\nIl 5 gennaio 2013, nella gara casalinga vinta per 2-1 contro il Cagliari, con la rete subita da Marco Sau ferma la sua imbattibilit\u00e0 in campionato a 512 minuti consecutivi, entrando comunque tra i primi dieci portieri della storia laziale col pi\u00f9 lungo minutaggio d'imbattibilit\u00e0. Il 26 maggio 2013 vince la Coppa Italia battendo in finale la Roma per 1-0.\nIl 18 agosto 2013 perde la Supercoppa italiana 2013 contro la Juventus subendo 4 gol. Il 19 settembre 2013 durante la gara di Europa League Lazio-Legia Varsavia, indossa per la prima volta la fascia di capitano. Il 20 maggio 2015 perde la finale di Coppa Italia dove la Lazio viene sconfitta dalla Juventus per 2-1. La quinta stagione si apre l'8 agosto 2015, giocando da titolare e perdendo la Supercoppa italiana 2015, per 2-0, contro i Campioni d'Italia della Juventus. Il 17 maggio 2017 perde la sua seconda finale di Coppa Italia poich\u00e9 la sua squadra viene superata, per 2-0, dalla Juventus. Nel febbraio del 2017 viene messo fuori rosa dalla sua squadra: la societ\u00e0 non ha mai chiarito in modo ufficiale le motivazioni, giustificate dai frequenti problemi fisici e, nonostante sia circolata anche un'ipotesi di reintegro, Marchetti non ha pi\u00f9 disputato un incontro ufficiale fino alla scadenza del suo contratto.\nGenoa.\nA luglio 2018 passa al Genoa a parametro zero e l'11 agosto fa il suo esordio a difesa della porta dei \"grifoni\" in occasione della vittoria casalinga (4-0) contro il Lecce valida per il terzo turno di Coppa Italia.\nIn campionato gioca da titolare le prime 4 gare prima di essere sostituito da Ionu\u021b Radu. Nella stagione successiva viene relegato al ruolo di terzo portiere. Nel settembre 2020 ritorna ad essere provvisoriamente titolare, in sostituzione di Perin colpito dal COVID-19. Il 27 settembre torna dunque a giocare una partita, in cui subisce 6 reti da parte del Napoli. Tuttavia gioca soltanto questa gara, ammalandosi anch'egli successivamente di COVID-19 e guarendo poco tempo dopo, proprio insieme al compagno Perin, il quale torna ad essere tra i pali. Gioca altre 3 partite nel corso della stagione.\nNazionale.\nIl 6 giugno 2009, a 26 anni e alla prima convocazione, esordisce in nazionale sotto la direzione del CT Marcello Lippi, giocando da titolare nella partita amichevole Italia-Irlanda del Nord (3-0) disputata a Pisa. Nel corso del 2009 diventa il secondo portiere della nazionale alle spalle di Gianluigi Buffon e l'anno successivo viene convocato per il Mondiale 2010.\nIl 14 giugno 2010 esordisce nel Mondiale in Sudafrica sostituendo l'infortunato Buffon all'inizio del secondo tempo di Italia-Paraguay (1-1), prima partita del girone. In seguito, vista l'indisponibilit\u00e0 del portiere titolare, viene schierato dall'inizio per le successive partite del 1\u00ba turno contro Nuova Zelanda (1-1) e Slovacchia (sconfitta per 3-2).\nTorna nel giro della nazionale nel 2013 con il CT Cesare Prandelli, che lo inserisce nella lista dei convocati per la Confederations Cup in Brasile. Torna in campo con la nazionale l'11 giugno 2013, subentrando al posto di Salvatore Sirigu all'inizio del secondo tempo della partita amichevole contro Haiti (2-2) disputata a Rio de Janeiro.\nIl 22 marzo 2015, dopo quasi due anni di assenza dalla nazionale, con l'infortunio di Mattia Perin, viene convocato dal CT Antonio Conte per le partite contro Inghilterra e Bulgaria.\nViene convocato come terzo portiere per l'Europeo 2016 in Francia, senza tuttavia scendere in campo.\nStatistiche.\nPresenze e reti nei club.\n\"Statistiche aggiornate al 13 agosto 2021.\""}
{"id": "1891030", "revid": "339392", "url": "https://it.wikipedia.org/wiki?curid=1891030", "title": "Museo Nuovo dei Conservatori", "text": ""}
{"id": "1891036", "revid": "767487", "url": "https://it.wikipedia.org/wiki?curid=1891036", "title": "Atahualpa Yupanqui", "text": "\u00c8 considerato il pi\u00f9 importante rappresentante della musica folclorica argentina. Le sue composizioni sono state interpretate da importanti cantanti e musicisti, quali, tra gli altri, Mercedes Sosa, Los Chalchaleros, Horacio Guarany, Jorge Cafrune, Alfredo Zitarrosa, Jos\u00e9 Larralde, V\u00edctor Jara, \u00c1ngel Parra, Chavela Vargas, Marie Lafor\u00eat, B\u00efa e gli Inti Illimani, e continuano a far parte del repertorio di innumerevoli artisti, tanto in Argentina come in altre parti del mondo.\nBiografia.\nAtahualpa nacque nella provincia di Buenos Aires, precisamente nella zona conosciuta come Campo de la Cruz, e fu iscritto a Pergamino, citt\u00e0 da l\u00ec distante 30\u00a0km (224 a nordest di Buenos Aires). Il padre era originario di Loreto e aveva sangue quechua. La madre era basca.\nPass\u00f2 i primi anni dell'infanzia ad Agust\u00edn Roca, villaggio della provincia natale, dove il padre lavorava come ferroviere. I suoi giorni trascorrono tra le rivelazioni che gli riserva la vita rurale e la scoperta della musica, cui si avvicina per il tramite dei canti dei contadini e del suono delle loro chitarre:\nLa chitarra rimarr\u00e0 un amore costante lungo tutta la sua vita. Dopo un breve quanto fallimentare approccio al violino, Atahualpa comincia a prendere lezioni di chitarra dal maestro Bautista Almir\u00f3n, che marca a fuoco il suo destino e la sua vocazione. Scopre, inoltre, un vasto repertorio che supera i confini di quello gauchesco.\nI suoi studi non poterono essere costanti n\u00e9 completi e ci\u00f2 per diverse ragioni: mancanza di denaro, studi di altro tipo, trasferimenti della famiglia o tourn\u00e9e del maestro Almir\u00f3n, ma il suo destino di musicista era comunque deciso: \"La chitarra con tutta la sua luce, con tutti i dolori e i percorsi e i dubbi. La chitarra con il suo pianto e la sua aurora, sorella del mio sangue e della mia insonnia, per sempre!\"\nFin da quando diede a far conoscere i propri poemi utilizz\u00f2 lo pseudonimo di Atahualpa Yupanqui. L'etimologia di questo nome la diede lui stesso: \"Viene da terre lontane per raccontar qualcosa\" (\"Ata\": \"viene\"; \"Ku\": \"da lontano\"; \"Alpa\": \"terra\"; \"Yupanqui\": \"racconterai\", \"devi raccontare\").\nSi racconta che le mani di Atahualpa rimasero gravemente ferite dai colpi inferti con il calcio delle pistole dai membri di un gruppo militare di estrema destra. Le \"Coplas del payador perseguido\" sarebbero, a quanto pare, una risposta a questa aggressione: \"e per quanto mi tolgano la vita/o incatenino la mia libert\u00e0/e per quanto bruciacchino, forse,/la mia chitarra nei focolari/le mie canzoni sopravviveranno/nell'anima degli altri\". Questa canzone fu proibita in alcuni paesi, come, ad esempio, la Spagna franchista. Atahualpa fu esiliato a Parigi. Alla Sociedad Argentina de Autores y Compositores (SADAIC) risultano registrate circa 350 sue canzoni.\nInfluenze nel panorama musicale italiano.\nNel 1981 il musicista italiano Paolo Conte ha pubblicato il brano \"Alle prese con una verde milonga\", contenuto nell'album \"Paris milonga\": la canzone fu ispirata dalla musica e dalla figura di Atahualpa Yupanqui, che Conte conobbe in Italia durante un'edizione del Premio Tenco, e rimane un omaggio che il cantante italiano rese a quello argentino (con ammirazione e ironia, nel testo della canzone Atahualpa \u00e8 un vero e proprio \"dio\" della milonga e nelle note al disco di Conte Yupanqui viene presentato come l'\u00abultimo grande interprete della danza pampera chiamata milonga\u00bb).\nNel 2012 il cantautore italiano Vinicio Capossela ha inserito nell'album \"Rebetiko Gymnastas\" il brano \"Abbandonato\", (libera interpretazione) traduzione in italiano del brano \"Los ejes de mi carreta\"."}
{"id": "1891038", "revid": "1903739", "url": "https://it.wikipedia.org/wiki?curid=1891038", "title": "D\u014d", "text": "D\u014d (\u9053 nel linguaggio ideografico kanji giapponese) significa letteralmente \u201c\"ci\u00f2 che conduce\"\u201d nel senso di \u201c\"disciplina\"\u201d vista come \u201c\"percorso\"\u201d, \u201c\"Via\"\u201d, \u201c\"cammino\"\u201d, in senso non solo fisico ma soprattutto spirituale.\n\u00c8 un suffisso usato spesso nelle arti marziali giapponesi per significare l'evoluzione dell'arte marziale da pura e semplice tecnica di combattimento usata da militari in tempo di guerra, a disciplina formativa praticata non pi\u00f9 con finalit\u00e0 militare ma volta a realizzare nel praticante, in tempo di pace, un'elevazione di tipo \"spirituale\" ed esistenziale, utilizzando la tecnica marziale come strumento di perfezionamento delle abilit\u00e0 e delle capacit\u00e0 psicofisiche del praticante.\nD\u014d si compone dell'ideogramma del piede che simboleggia l\"andare\", il \"camminare\", il \"mettersi in marcia\", \u00e8 l'immagine semplificata di una testa con capelli, un capo, un condottiero, il senso \u00e8 quello di orientarsi verso qualcosa o qualcuno. L'ideogramma completo si compone di un cammino, una via tracciata dal capo del clan e quindi per estensione il principio a cui occorre attenersi, la regola, la dottrina e per astrazione la \"via\".\nI suoi simboli sono la spada, che sta a indicare il \"buon combattimento\", e la bussola che indica la \"giusta via\".\nIl D\u014d \u00e8 anche il nome del testo su cui sono raccolte le regole fondamentali di questa dottrina.\nUno dei pionieri in occidente di questa disciplina \u00e8 stato lo scrittore e aforista tedesco (Hermann Hesse).\nLa valenza del termine nella cultura tradizionale giapponese.\n\u00c8 caratteristico e peculiare, della cultura tradizionale giapponese ed orientale in genere, il convincimento che attraverso lo zelante lavoro di ricerca della perfezione dell'esecuzione del gesto fisico, della perfezione nell'esecuzione di una forma espressiva di tipo dinamico eseguita mediante una tecnica del corpo, l'uomo possa raggiungere, unitamente alla perfezione dell'esecuzione rituale del gesto, anche l'elevazione spirituale fino alla realizzazione della propria perfezione spirituale.Questo percorso di ricerca, fisico ed insieme spirituale, in grado di guidare e condurre l'uomo alla perfezione spirituale attraverso la perfezione dell'espressione formale del gesto fisico, \u00e8 denominato \"D\u014d\" (\u9053).Discipline come l'Aikid\u014d (\u5408\u6c17 \u9053, evoluzione da Aiki-jitsu \u5408\u6c17 - \u8853 ad Aiki-d\u014d \u4f1a\u6c17 - \u9053) od il Bud\u014d (\u6b66\u9053, evoluzione da Bu-jutsu \u6b66 - \u8853 a Bu-d\u014d \u6b66 - \u9053) od altre discipline provenienti da arti marziali giapponesi alla cui denominazione sia stato apposto il suffisso \"D\u014d\" (\u9053), sono esempi di come si sia evoluto l'aspetto della mera tecnica militare volta al combattimento, cio\u00e8 un Jitsu (\u8853), in disciplina con finalit\u00e0 di formazione spirituale, cio\u00e8 un D\u014d (\u9053)."}
{"id": "1891039", "revid": "37401", "url": "https://it.wikipedia.org/wiki?curid=1891039", "title": "H\u00e9ctor Roberto Chavero", "text": ""}
{"id": "1891040", "revid": "767487", "url": "https://it.wikipedia.org/wiki?curid=1891040", "title": "Mejadra", "text": "La mejadra, conosciuta anche come mujaddara o mudardara consiste in un piatto di lenticchie cucinate insieme a grano o riso accompagnato con cipolle fritte con olio di oliva.\nNormalmente \u00e8 soprannominato come il \"favorito di Esa\u00f9\", per il riferimento biblico della zuppa di Esa\u00f9.\nCaratteristiche.\nLe lenticchie cucinate sono molto popolari in medio oriente e fanno parte di molti piatti. La \"mejadra\" \u00e8 un piatto molto popolare nei paesi di medio oriente, e si pu\u00f2 servire con o senza verdure e si serve allo stesso modo freddo o caldo. Attualmente \u00e8 uno dei piatti pi\u00f9 conosciuti della cucina libanese o israeliana. Si considera un piatto di origine umile data la mancanza di carne tra gli ingredienti. Gli ebrei siriani normalmente mangiano questo piatto due volte alla settimana: caldo il gioved\u00ec e freddo la domenica, in questa variante si usa generalmente il riso in luogo del grano.\nVarianti.\nEsistono due varianti della \"mejadra\", gialla e marrone. Le lenticchie rosse si impiegano nella variante gialla, mentre quelle verdi nella marrone.\nUn piatto simile conosciuto come \"Khichdi\" (\"Kedgeree\") \u00e8 molto popolare in India e tra la comunit\u00e0 indiana nel Regno Unito."}
{"id": "1891041", "revid": "307923", "url": "https://it.wikipedia.org/wiki?curid=1891041", "title": "Ling tosite sigure", "text": "I sono una rock band giapponese nata nel 2002 a Saitama, a volte abbreviata semplicemente in . La loro musica pu\u00f2 essere descritta come un rock aggressivo ed innovativo, dal ritmo veloce e dai rapidi cambi di tempo ed atmosfera. Alternano una voce maschile ed una femminile, spaziando da canti melodici a gemiti ed urla.\nLa grafia ufficiale del nome del gruppo \u00e8 in caratteri giapponesi \u51db\u3068\u3057\u3066\u6642\u96e8, che secondo il sistema Hepburn sarebbe \"Rin toshite shigure\", ma la band sul proprio sito ufficiale (oltre che sui dischi, gadget e prodotti vari) scrive Ling tosite sigure, che \u00e8 quindi la grafia corretta quando il nome viene scritto in alfabeto latino.\nBiografia.\nLa band appartiene alla scena indie giapponese, da cui riesce ad emergere e a farsi notare. Inizialmente composta solamente da 345 (voce e chitarra) e TK (chitarra), i \"Ling tosite sigure\" nascono solo con l'ingresso di un primo batterista. Nel 2004 il batterista lascia la band e viene sostituito da Pierre, andando a costituire la formazione attuale del gruppo.\nDurante il 2004 la band incide numerosi demo e si cimenta nel primo tour nazionale. Un anno dopo fondano una propria etichetta, la \"Nakano Records\", e pubblicano il primo album.\nNel 2006 viene organizzato un tour speciale per il compleanno della bassista 345, chiamato \"345123TOUR2006\".\nNel 2007 pubblicano il secondo album, \"Inspiration is DEAD\", e lo promuovono per i successivi due mesi con una serie di concerti."}
{"id": "1891046", "revid": "599013", "url": "https://it.wikipedia.org/wiki?curid=1891046", "title": "Michael Dingsdag", "text": "Carriera.\nDopo tre stagioni trascorse con la maglia del Sion, con cui vince una coppa nazionale, si ritrova senza squadra. Alla fine del mese di ottobre 2013 firma un contratto fino al termine della stagione con il Grasshopper."}
{"id": "1891047", "revid": "287204", "url": "https://it.wikipedia.org/wiki?curid=1891047", "title": "Salzburg (disambigua)", "text": ""}
{"id": "1891049", "revid": "289247", "url": "https://it.wikipedia.org/wiki?curid=1891049", "title": "Rin Toshite Shigure", "text": ""}
{"id": "1891057", "revid": "81484", "url": "https://it.wikipedia.org/wiki?curid=1891057", "title": "Bunny hop", "text": ""}
{"id": "1891060", "revid": "2143456", "url": "https://it.wikipedia.org/wiki?curid=1891060", "title": "Prospero Balbo", "text": "Biografia.\nTorinese di nascita, prese parte all'Accademia delle Scienze dal 1783, anno della sua fondazione. Nel 1788 ne fu nominato segretario aggiunto e dal 25 novembre 1815 presidente perpetuo.\nTra il 1789 e il 1791, partendo dal lavoro fatto da Gianfrancesco Galeani Napione, scrisse cinque saggi di aritmetica politica.\nIn qualit\u00e0 di politico, ebbe un ruolo di mediazione tra partito del legittimismo monarchico (conservatore) ed il partito filo-francese (innovatore).\nIl 22 febbraio 1789, dopo un trascorso nella giunta comunale, divenne sindaco di Torino e si spos\u00f2 con Enrichetta Tapparelli d'Azeglio (Torino 4 aprile 1772-marzo 1792) di appena diciassette anni.\nDa lei ebbe tre figli: il primo fu Cesare Balbo (21 novembre 1789), futuro primo ministro del Regno di Sardegna, poi Ferdinando (27 gennaio 1791) e Paolina (4 marzo 1792).\nNel 1796, per volere di Vittorio Amedeo III, part\u00ec alla volta di Parigi in qualit\u00e0 di ambasciatore, mentre nel 1805 per volere di Napoleone fu nominato Rettore dell'Universit\u00e0, ma con l'avvento della restaurazione, nel 1814 fu allontanato dalle cariche.\nFu richiamato da Vittorio Emanuele I con l'obiettivo di sistemare le finanze e nel 1819 fu ministro della Pubblica Istruzione, mentre tra il 1820 ed il 1821 fu ministro degli Interni, ma a seguito della bozza di costituzione che present\u00f2 al Re l'11 marzo 1821 divenne nemico di Carlo Felice chiudendo cos\u00ec la sua carriera politica.\nDal 1821 al 1831 dedic\u00f2 il suo impegno agli studi, dopodich\u00e9 ebbe un altro incarico come capo della sezione di finanze del Consiglio di Stato ma si dimise nel 1834. Fu il primo presidente della Regia Deputazione di Storia Patria (poi Deputazione Subalpina di Storia Patria), istituita da Carlo Alberto nel 1833 per sviluppare gli studi sulla storia dei suoi domini e della dinastia.\nMor\u00ec nel 1837."}
{"id": "1891066", "revid": "767487", "url": "https://it.wikipedia.org/wiki?curid=1891066", "title": "Gamera 3 - Iris kakusei", "text": ", noto in inglese come \"Gamera 3: Revenge of Iris\", \"Gamera 3: Awakening of Iris\" o \"Gamera 3: Incomplete Struggle\", \u00e8 un film del 1999 diretto da Sh\u016bsuke Kaneko, terzo capitolo della trilogia Heisei dedicata alla tartaruga gigante.\nLa pronuncia effettiva del titolo \u90aa\u795e\u899a\u9192 sarebbe stata \"Jashin Kakusei\" (\"il risveglio del dio malvagio\"), ma la pronuncia \u00e8 stata modificata con dei furigana in .\nTrama.\nAnno 1999: un gruppo di mostri vampiri Gaos attaccano la citt\u00e0 di Tokyo, provocando una strage. Gamera accorre in aiuto degli umani, ma nello scontro nel quale il tartarugone esce vincitore, migliaia di persone perdono la vita. La dottoressa Mayumi Naganime, gi\u00e0 apparsa nel primo film della trilogia, suppone che l'onda Mana, utilizzata da Gamera per uccidere il mostro Legion nel 1996, abbia creato un ambiente favorevole alla moltiplicazione dei Gaos.\nIl governo giapponese, ritenendo la tartaruga gigante responsabile di tutto ci\u00f2, mobilita l'esercito per distruggere Gamera. Intanto la giovane Ayana Hirasaka, che ritiene Gamera responsabile della morte dei genitori, trova un grande uovo, ritenuto maledetto secondo una leggenda, che si schiude rivelando un piccolo mostro, che Ayana chiama Iris, in memoria del suo vecchio gatto. Non sa per\u00f2 che Iris \u00e8 un'alterazione genetica dei Gaos, e che anche lui si nutre di sangue. Iris richiude in un bozzolo la ragazza, che viene fortunatamente salvata dal suo migliore amico. Due fanatici, Asukura e Kurata Shinji, che credono che Gamera sia uno spirito maligno, vogliono sfruttare l'odio di Ayana per Gamera per utilizzare Iris (la ragazza ha un amuleto simile a quello posseduto dalla giovane Asagi, apparsa anche nei due film precedenti, andato distrutto nello scontro con Legion) contro la tartaruga.\nIris, che ha ormai raggiunto una grandezza spropositata grazie al sangue assorbito da varie persone, punta verso Tokyo ignorando gli attacchi dell'esercito. Asagi e Mayumi corrono alla capitale per fermare i due pazzi, ma solo per incorrere nel combattimento tra i due titani. Nello scontro muoiono sia Asukura che Kurata, e Ayana viene assorbita all'interno di Iris. In una visione la ragazza scopre che \u00e8 stato Gaos, e non Gamera ad aver ucciso i suoi genitori. Gamera, immobilizzato dall'avversario, riesce a liberarsi solo mozzandosi volontariamente la mano destra, libera Ayana e uccide Iris. Mayumi ed Asagi tentano invano di rianimare la ragazza, ma Gamera la resuscita con un ruggito. Un'altra sfida per\u00f2 attende la tartaruga gigante: uno stormo composto da migliaia di Gaos sta puntando verso il Giappone."}
{"id": "1891067", "revid": "74801", "url": "https://it.wikipedia.org/wiki?curid=1891067", "title": "Guilford Dudley", "text": "Matrimonio.\nNel maggio del 1553, John Dudley combin\u00f2 il matrimonio tra suo figlio Guilford e Jane Grey, figlia del marchese di Dorset, Henry Grey e di Frances Brandon, pronipote di Enrico VIII. Dietro a tutto c'era il suo interesse ad essere imparentato con la giovane che era una possibile candidata al trono inglese. Molti appassionati delle storie romantiche hanno immaginato un amore a prima vista tra Jane e Guilford, ma nel loro matrimonio non ci fu amore a causa dei loro caratteri diversi: Guilford era un tipo esuberante che amava gustare i piaceri della vita, mentre Jane era una ragazza pi\u00f9 riflessiva e dedita allo studio. Il loro matrimonio fu consumato un mese dopo le nozze.\nI nove giorni di regno.\nPrima della morte di Edoardo VI, John Dudley convinse il giovane re a scavalcare il testamento di suo padre, che designava come erede di Edoardo (nel caso questi fosse morto senza prole) la sorellastra Maria, e designare come erede sua cugina Jane Grey. Cos\u00ec, alla morte di Edoardo, Jane fu costretta, contro la sua volont\u00e0, a salire sul trono. Quando Guilford le chiese di nominarlo re, Jane si rifiut\u00f2, dicendogli che gli avrebbe dato solo il titolo di duca, e tra i due nacque un aspro litigio. Dopo soli nove giorni di regno, per\u00f2, Maria, acclamata dagli inglesi, depose Jane e la fece rinchiudere, assieme al marito, nella Torre di Londra. John Dudley venne decapitato.\nMorte.\nJane e Guilford rimasero prigionieri nella Torre per otto mesi, fino a quando Maria non decise di condannarli a morte per evitare una sommossa protestante. Il giorno prima dell'esecuzione, Guilford preg\u00f2 Maria di concedergli di passare un'ultima notte con la moglie; Maria acconsent\u00ec, ma Jane rifiut\u00f2 dicendo che presto loro due si sarebbero ritrovati in un posto migliore, dove sarebbero stati insieme per sempre. Il 12 febbraio, Guilford fu decapitato. Quando Jane vide il carro sul quale si trovava il cadavere del marito, pianse dicendo: \"Oh Guilford! Guilford! Quanto \u00e8 amara la morte!\". Subito dopo fu decapitata anche lei.\nCuriosit\u00e0.\nSu un muro della cella di Guilford, si trova iscritto il nome IANE (la lettera J fu in uso solo nel XVIII secolo). I romantici lo ritengono un pensiero rivolto alla moglie, ma pu\u00f2 anche essere che si riferisca alla madre di Guilford, anch'ella di nome Jane."}
{"id": "1891073", "revid": "1632387", "url": "https://it.wikipedia.org/wiki?curid=1891073", "title": "Halva", "text": "La parola halva (traslitterata anche come halwa, halvah, halava, helva, halawa, in arabo \u2018halewe\u2019, in ebraico \u05d7\u05dc\u05d1\u05d4, in albanese hallva, in greco \"\u03a7\u03b1\u03bb\u03b2\u03ac\u03c2\", in russo e ucraino \u0445\u0430\u043b\u0432\u0430) deriva dall'arabo e si riferisce a molte variet\u00e0 di dolci.\nComposizione e diffusione.\nQuesto tipo di dolce \u00e8 molto popolare in India, Pakistan, Tunisia e Persia e Bulgaria, per arrivare al mediterraneo orientale, passando per le cucine dei Balcani. Esistono altri tipi di \"halva\" basate sull'impiego di pasta di \"tahina\", una pasta a base di sesamo tipicamente medio orientale. Di origine Ottomana, questo tipo \u00e8 molto pi\u00f9 popolare nell'est del Mediterraneo, tra cui l'Albania e la Grecia, dove esistono due tipi diversi di \"halva\".\nNei paesi dell'est Europa, in Ucraina in particolare, \u00e8 molto diffusa anche l\"halva \" a base di semi di girasole, aromatizzata con diversi gusti: caff\u00e8, vaniglia, cacao, in molti casi anche miscelati fra loro come variegati.\nLa maggioranza delle \"halva\" sono confezioni dense elaborate con paste alimentari diverse, che vengono successivamente addolcite con zucchero o miele. Tuttavia, a partire da questa semplice composizione, si ha un'ampia gamma di variet\u00e0 di prodotti. Per esempio, la \"halva\" di semolino \u00e8 gelatinosa e quasi semi-trasparente, mentre la \"halva\" di sesamo e quella di girasole \u00e8 secca e leggermente friabile e si scioglie in bocca.\nLa \"halva\" di sesamo \u00e8 diffusa in Tunisia, Israele, nei Balcani, in Polonia, nel Medio oriente ed in altre zone del mediterraneo orientale. Gli ingredienti principali sono semi di sesamo o pasta di \"tahini\", con zucchero o miele.\nAltri ingredienti secondari usati nell'elaborazione della \"halva\" di sesamo sono il pistacchio (o altra frutta secca), pasta di cocco, succo di arancia (o limone), vaniglia o anche cioccolato.\nPer quanto riguarda le tradizioni religiose ebraiche, la \"halva\" \u00e8 quasi sempre considerata \"adatta\" (\"kasher\") e poich\u00e9 non contiene carne o latte pu\u00f2 essere tranquillamente consumata dopo un pasto di carne o latticini, rispettando le regole alimentari ebraiche (\"Kasherut\").\nLa \"halva\" israeliana solitamente non contiene farina o semolino, ma \u00e8 fatta con \"tahina\" (pasta di sesamo), glucosio, zucchero, vaniglia e altri aromi naturali."}
{"id": "1891074", "revid": "799504", "url": "https://it.wikipedia.org/wiki?curid=1891074", "title": "Ritratto romano repubblicano", "text": "Il ritratto romano repubblicano \u00e8 una forma artistica dell'arte romana, databile tra l'inizio del I secolo a.C. e il 50 a.C. circa. L'importanza di questa produzione artistica \u00e8 dovuta alla novit\u00e0, rispetto ai precedenti ritratti ellenistici, del cosiddetto \"verismo\", che esprime nella durezza del modellato tutta quella serie di valori tradizionali romani che accomunavano la classe patrizia romana. \nRitratto e patriziato.\nPolibio descrive dettagliatamente la consuetudine del patriziato romano dello \"ius imaginum\", riconosciuta e disciplinata, che consisteva nel privilegio di tenere immagini degli avi in un armadietto nel tablinium (zona della domus posta di fronte all'atrium, un cortile parzialmente aperto). Questo diritto di tenere ritratti degli avi era ad appannaggio anche delle donne. Per questo si replicavano molte volte, in periodi differenti, le immagini che originariamente erano di cera, poi di bronzo e di marmo. Il ritratto era qualcosa di privato, ma nell'accezione romana, che comprendeva anche lo Stato come suprema famiglia, entro la quale ogni \"cives\" aveva un ruolo nella \"Res publica\". Il ritratto assumeva cos\u00ec anche valenze politiche, legate al vanto di avere avi illustri ed all'esempio che le loro figure potevano dare ai giovani, spronati ad eguagliare le imprese pi\u00f9 grandi per accrescere la potenza di Roma. La committenza dei ritratti era quindi legata indissolubilmente al patriziato ed ebbe il maggior splendore nell'et\u00e0 sillana. Rende bene questa idea la statua del \"Togato Barberini\", gi\u00e0 ai Musei Capitolini e oggi alla Centrale Montemartini di Roma, dove un personaggio mostra con orgoglio i ritratti dei propri antenati, evidenziando in questa usanza la propria casta ed esaltando la sua \"gens\". La stessa statua dimostra anche come queste effigi non fossero ancora nello stile realistico tipico dell'epoca di Silla, ma seguissero il mite naturalismo ellenistico.\nCaratteristiche.\nI ritratti romani non erano mai una vera riproduzione della maschera di cera modellata sul volto di un defunto. \nA partire da Silla, quando l'arte romana inizi\u00f2 in pi\u00f9 campi a muoversi verso nuovi traguardi rispetto all'arte greca, si svilupp\u00f2 un nuovo tipo di ritratto ispirato a un'esasperata concezione \"catoniana\" delle virt\u00f9 dell'uomo romano: carattere forgiato dalla durezza della vita e della guerra, fierezza, sobriet\u00e0, inflessibilit\u00e0, ragione di stato, paternalismo, interesse di classe, ecc. I patrizi dopotutto detenevano lo \"ius imaginum\", cio\u00e8 il diritto a tenere ritratti dei propri antenati che venivano mostrati durante le cerimonie pubbliche, e la fioritura di questa forma artistica va sicuramente messa in relazione con il momento di esaltazione che il patriziato ebbe sotto Silla, quando vide soddisfatte le proprie rivendicazioni a discapito del movimento dei Gracchi e dell'avanzare delle forze della plebe. Nonostante la breve durata del fenomeno artistico, esso fu una delle prime \"invenzioni\" artistiche romane e riflesse una precisa situazione storica, esaurendosi con essa.\nLo stile di queste opere \u00e8 secco e minuzioso nella resa dell'epidermide solcata dagli anni e dalle dure condizioni della vita tradizionale contadina. Il ritratto \"veristico\" divergeva definitivamente dai modelli alessandrini (ed ellenistici in generale) con i volti ridotti a dure maschere, dove non sono risparmiati i segni del tempo e della vita dura. Vi si legge un certo disprezzo altezzoso e un'inflessibile durezza, come nel famoso ritratto 535 del Museo Torlonia. Queste caratteristiche sembrano discostarsi volontariamente dall'eleganza e la mondanit\u00e0 degli sciolti ritratti ellenistici. \nLa dizione di \"ritratto repubblicano\" \u00e8 comunque convenzionale: nello stesso periodo convissero a Roma anche altre correnti che non rientrano in questo stile.\nEvoluzione stilistica.\nIl punto di partenza per tale innovazione artistica fu senza dubbio il ritratto ellenistico fisiognomico, non tanto le opere etrusche perch\u00e9 esse furono influenzate da quelle romane e non viceversa (si pensi alla statua dell'\"Arringatore\"). \nFase di transizione.\nIl ritratto di Postumio Albino (console nel 99 a.C.) \u00e8 una figura di transizione, dove il ricco plasticismo ellenistico e la sua patetica espressione \u00e8 gi\u00e0 rotta da qualche tocco di incisione sulla superficie, che accentua l'et\u00e0 e le vicissitudini delle imprese personali.\nFase del \"verismo\".\nTra gli esempi pi\u00f9 significativi del \"verismo patrizio\", che ebbe la migliore fioritura nel decennio 80-70 a.C., ci sono la testa 535 del Museo Torlonia (replica tiberiana), il velato del Vaticano (replica della prima et\u00e0 augustea), il ritratto di ignoto di Osimo, il busto 329 dell'Albertinum di Dresda, ecc. \nFase \"mista\".\nIl crudo verismo di queste opere \u00e8 mitigato in altri esempi (70-50 a.C.) dal plasticismo pi\u00f9 ricco e una rappresentazione pi\u00f9 organica e meno tetra, con la rigidezza patrizia mitigata da un'espressione pi\u00f9 serena: \u00e8 il caso la testa 1332 del museo Nuovo dei Conservatori (databile 60-50 a.C.) o il ritratto di Pompeo alla Ny Carlsberg Glyptotek di Copenaghen. Ma anche se in questi esempi riaffiora un riflesso dell'umanit\u00e0 ellenistica, la forma e la tecnica sono comunque strettamente aderenti alla tradizione plastica medio-italica: manca l'espressione retorica e lo sfoggio di ricchezza plastica tipicamente ellenistico, in favore di una sobriet\u00e0 e di una fresca realizzazione che, anche nelle opere marmoree, sembra riecheggiare l'immediatezza del modellato nella creta, secondo la tradizione etrusca e medio-italica.\nNonostante la rilevanza solo in ambito urbano e la breve durata temporale, il ritratto romano repubblicano ebbe un riflesso e seguito notevole nel tempo, soprattutto nei monumenti funerari delle classi inferiori. Con la diffusione della successiva moda neoattica le classi superiori infatti abbandonarono questo tipo di ritratto, che invece continu\u00f2 ad essere imitato da coloro che guardavano con desiderio al patriziato, i liberti."}
{"id": "1891075", "revid": "729019", "url": "https://it.wikipedia.org/wiki?curid=1891075", "title": "De Havilland DH.60 Moth", "text": "Il de Havilland DH.60 Moth era un biplano monomotore da turismo, usato anche come da addestramento, prodotto in numerose versioni dall'azienda britannica de Havilland Aircraft Company a partire dalla met\u00e0 degli anni venti.\nStoria del progetto.\nIl DH.60 viene progettato dal titolare dell'azienda Geoffrey de Havilland come sviluppo del precedente e pi\u00f9 grande DH.51 del 1924, anch'esso un biplano, realizzato in soli tre esemplari.\nTecnica.\nLa fusoliera era a sezione quadrangolare, realizzata in legno e rivestita da compensato telato e verniciato, dotata di due abitacoli di pilotaggio aperti in tandem, con il posteriore riservato per l'istruttore o passeggero, e forniti di doppi comandi. Posteriormente terminava in una coda dall'impennaggio tradizionale monoderiva dagli ampi piani di coda. La configurazione alare era biplana con le ali inferiore e superiore di ugual misura e dimensioni. Entrambe erano realizzate con struttura in legno ricoperta in tela, con la sola inferiore dotata di alettoni, controventate, collegate tra loro tramite montanti tubolari e tiranti in filo d'acciaio. Il carrello d'atterraggio era fisso a ruote indipendenti, dotato anteriormente di gambe di forza controventate ed ammortizzate ed integrato posteriormente da un pattino di coda anch'esso ammortizzato. La propulsione era affidata ad una nutrita serie di motorizzazioni diverse sia nell'architettura che nella gamma di potenza, tutte comunque abbinate ad un'elica bipala in legno."}
{"id": "1891077", "revid": "1573940", "url": "https://it.wikipedia.org/wiki?curid=1891077", "title": "Callithrix", "text": "Callithrix \u00e8 un genere di primati platirrini. Comprende gli animali comunemente noti come uistit\u00ec o marmose, diffusi in America Meridionale, dove colonizzano la foresta pluviale.\nDescrizione.\nLa maggior parte delle specie misura una quarantina di centimetri o anche meno, compresa la coda che \u00e8 pi\u00f9 lunga del corpo e non \u00e8 prensile.\nRispetto alle altre platirrine, mostrano numerosi tratti primitivi, quali unghie simili ad artigli, vibrisse e mancanza di denti del giudizio.\nLa loro temperatura corporea \u00e8 piuttosto variabile: sono stati registrati cambiamenti anche di 4\u00a0\u00b0C nel corso della giornata.\nBiologia.\nSi tratta di animali assai attivi: si nutrono principalmente di insetti e frutta. Hanno inoltre incisivi inferiori assai appuntiti, coi quali incidono la corteccia degli alberi in modo tale da poterne suggere la linfa e la gommoresina, che in alcune specie costituiscono una componente fondamentale della dieta.\nIn funzione di questa particolare dieta, gli uistit\u00ec hanno sviluppato una serie di adattamenti fisiologici, come i particolari incisivi (rivolti in avanti e privi di smalto nella facciata interna), la lingua assai ruvida (simile a quella dei felini) ed un particolare cieco e dei batteri che contribuiscono a scindere i polisaccaridi complessi contenuti nella linfa, per ricavarne energia.\nVivono in gruppi familiari che contano da tre a quindici membri e composti da una o pi\u00f9 femmine riproduttrici con un maschio come nucleo essenziale, al quale si aggiungono eventuali figli del maschio e di una femmina, ed a volte anche membri esterni provenienti da altri gruppi. Ogni gruppo si muove in un proprio territorio che viene marcato con urina e secreti ghiandolari, anche se ricerche sul campo hanno dimostrato che i vari territori si sovrappongono anche in parti cospicue, quindi non \u00e8 del tutto chiaro se gli uistit\u00ec siano realmente animali molto territoriali come si \u00e8 sempre creduto.\nLe loro modalit\u00e0 riproduttive sono assai varie ed anche all'interno della stessa specie si possono trovare individui monogami, poliginia e poliandria, anche se quest'ultima \u00e8 praticata assai raramente. Nella maggior parte delle specie la femmina d\u00e0 alla luce dei gemelli, anche se alcune specie partoriscono un unico cucciolo ed a volte capita che delle femmine diano alla luce tre gemelli. I cuccioli vengono accuditi da tutti i componenti del gruppo.\nGli uistit\u00ec sono gli unici primati in cui si manifesta chimerismo della linea germinale.\nTassonomia.\nIl genere viene tradizionalmente diviso in quattro sottogeneri: \"Callithrix\" comprendente gli uistit\u00ec della foresta atlantica, \"Mico\" comprendente gli uistit\u00ec della foresta amazzonica, \"Callibella\" comprendente il recentemente scoperto uistit\u00ec di Roosmalens e \"Cebuella\" comprendente l'uistit\u00ec pigmeo.\nGli uistit\u00ec nella cultura di massa.\nNell'opera shakespeariana \"La tempesta\", lo schiavo deforme Calibano istruisce il nuovo padrone Stefano su \"come intrappolare l'agile uistit\u00ec\", nella scena 2 del secondo atto."}
{"id": "1891078", "revid": "122315", "url": "https://it.wikipedia.org/wiki?curid=1891078", "title": "Callibella", "text": ""}
{"id": "1891079", "revid": "122315", "url": "https://it.wikipedia.org/wiki?curid=1891079", "title": "Callibella humilis", "text": ""}
{"id": "1891080", "revid": "122315", "url": "https://it.wikipedia.org/wiki?curid=1891080", "title": "Uistit\u00ec", "text": ""}
{"id": "1891081", "revid": "486946", "url": "https://it.wikipedia.org/wiki?curid=1891081", "title": "Time Warner Interactive", "text": ""}
{"id": "1891082", "revid": "22475", "url": "https://it.wikipedia.org/wiki?curid=1891082", "title": "Virtua Racing", "text": "Virtua Racing \u00e8 un videogioco di guida sviluppato da SEGA, in origine nel formato arcade e in seguito per i formati domestici. Pubblicato nel 1992, \"Virtua Racing\" \u00e8 stato uno dei primi videogiochi di guida completamente poligonali; i cabinati della versione arcade esistono anche in versione doppia. Il numero massimo di postazioni configurabili \u00e8 pari a 8 giocatori a cui si aggiungono due postazioni satellite (monitor superiori)."}
{"id": "1891083", "revid": "287204", "url": "https://it.wikipedia.org/wiki?curid=1891083", "title": "Franz Horny", "text": "Biografia.\nFranz Horny mor\u00ec a soli ventisei anni di et\u00e0 per tubercolosi polmonare, una malattia che ne condizion\u00f2 pesantemente la vita e la produzione artistica. Figlio dell'incisore Conrad Horny (1764-1807), apprezzato pittore amico di Goethe, studi\u00f2 alla \"Weimar Princely Free Zeichenschule\", l'accademia d'arte di Weimar, sotto la guida di Johann Heinrich Meyer. Giunse a Roma nel 1816, in compagnia dello storico d'arte Karl Friedrich von Rumohr, per studiare l'arte italiana ma anche con la speranza che il mite clima mediterraneo potesse migliorare le compromesse condizioni di salute. Si integr\u00f2 subito nel cerchio artistico dei \"Deutsch-R\u00f6mer\" Nazareni, gli artisti tedeschi residenti a Roma. Strinse amicizia soprattutto con Joseph Anton Koch, da Horny considerato un maestro, col quale si accompagn\u00f2 spesso nei vagabondaggi per la Campagna Romana alla ricerca di soggetti per i propri dipinti ad olio. Nel 1806 Koch aveva sposato Cassandra Ranaldi, una ragazza di Olevano Romano, e si trasfer\u00ec a Olevano nel 1815, dopo un lungo soggiorno in Austria. Anche Horny si trasfer\u00ec nel 1818 a Olevano dove rimase fino alla morte: \u00e8 seppellito a Olevano nella \"Chiesa di San Rocco\".\nDi Horny possediamo solo pochissime opere, soprattutto disegni, a inchiostro o a matita, e acquerelli. Non \u00e8 noto nessuno dipinto a olio. Sono noti invece suoi affreschi ornamentali nel Casino di Villa Massimo (1819): cornici di ghirlande e festoni per separare le varie scene dantesche dipinte da Koch. I suoi soggetti sono la natura e gli abitanti di Olevano. Si suppone che, per i suoi paesaggi, abbia spesso utilizzato la camera lucida."}
{"id": "1891084", "revid": "3115", "url": "https://it.wikipedia.org/wiki?curid=1891084", "title": "Clip a coccodrillo", "text": ""}
{"id": "1891085", "revid": "55935", "url": "https://it.wikipedia.org/wiki?curid=1891085", "title": "Franz Theobald Horny", "text": ""}
{"id": "1891090", "revid": "1573940", "url": "https://it.wikipedia.org/wiki?curid=1891090", "title": "Eotheroides", "text": "Eotheroides \u00e8 un genere estinto di mammiferi, antenato dei Sirenii e vissuto nel periodo Eocene, circa 40 milioni di anni fa.\nL'animale, contemporaneo di specie pi\u00f9 primitive come \"Prorastomus\" e \"Pezosiren\", \u00e8 considerato uno dei pi\u00f9 antichi esemplari riconducibili chiaramente sulla linea che ha portato ai moderni Sirenii, assieme a forme come \"Sirenavus\", \"Eosiren\" e \"Prototherium\". Il genere \"Eotheroides\" \u00e8 stato classificato da Palmer nel 1899, sostituendo il precedente nome Eotherium datogli da Owen nel 1875 e, per alcuni studiosi, tuttora in vigore limitato alla specie \"E. majus\".\nIl primo esemplare di \"Eotheroides\" \u00e8 stato trovato in Egitto nel famoso sito di El Fayum e presenta un muso leggermente curvato con piccole zanne ed una mandibola con la formula dentale ancora primitiva (cio\u00e8 completa di incisivi, canini, molari e premolari senza nessuna particolare specializzazione dovuta a qualche particolare tipo di alimentazione).\nLa specie \"E. majus\" presenta un bacino con un buco chiuso detto \"oblurator\" e un pieno cotile, suggerendo che l'osso funzionale della coscia e del femore era ancora conservato. \nRecentemente nel sito di Kachchh in India \u00e8 stato portato alla luce un fossile di una mascella inferiore completa di denti attribuita alla nuova specie \"E. babiae\". Il sito in questione si \u00e8 rivelato ricco di fossili di altri Sirenii quali \"Protosiren\", \"Eosiren\" e il pi\u00f9 recente \"Bharatisiren\"."}
{"id": "1891092", "revid": "196390", "url": "https://it.wikipedia.org/wiki?curid=1891092", "title": "Musica folclorica", "text": ""}
{"id": "1891094", "revid": "287204", "url": "https://it.wikipedia.org/wiki?curid=1891094", "title": "Ritratto repubblicano romano", "text": ""}
{"id": "1891095", "revid": "1745361", "url": "https://it.wikipedia.org/wiki?curid=1891095", "title": "Crimiso (mitologia)", "text": "Nella mitologia greca, Crimiso (chiamato anche Cremiso o Criniso) era una divinit\u00e0 fluviale della Sicilia.\nIl mito.\nSi racconta che trasformato in un animale (un orso o, secondo un'altra versione, un cane) si un\u00ec a Egesta o Segesta (figlia di Fenodamante o di Laomedonte), dalla quale ebbe il figlio Aceste. Quest'ultimo, divenuto adulto, fu il fondatore della citt\u00e0 di Aceste."}
{"id": "1891096", "revid": "204012", "url": "https://it.wikipedia.org/wiki?curid=1891096", "title": "Cremiso", "text": ""}
{"id": "1891097", "revid": "204012", "url": "https://it.wikipedia.org/wiki?curid=1891097", "title": "Criniso", "text": ""}
{"id": "1891100", "revid": "3115", "url": "https://it.wikipedia.org/wiki?curid=1891100", "title": "Tester", "text": ""}
{"id": "1891103", "revid": "80598", "url": "https://it.wikipedia.org/wiki?curid=1891103", "title": "I 4 di Lucca", "text": ""}
{"id": "1891104", "revid": "80598", "url": "https://it.wikipedia.org/wiki?curid=1891104", "title": "Quintetto di Lucca", "text": ""}
{"id": "1891106", "revid": "125467104", "url": "https://it.wikipedia.org/wiki?curid=1891106", "title": "Hochstuhl", "text": "LHochstuhl (2.237 - in sloveno \"Veliki Stol\", che significa, in entrambe le lingue, \"grande sedia\") \u00e8 la montagna pi\u00f9 alta della catena delle Caravanche, posta al confine tra Austria e Slovenia."}
{"id": "1891112", "revid": "287204", "url": "https://it.wikipedia.org/wiki?curid=1891112", "title": "Un mostro in cucina", "text": "Un mostro in cucina (\"It Came from Beneath the Sink!\") \u00e8 il trentesimo libro della serie horror per ragazzi \"Piccoli brividi\", scritta da R. L. Stine.\nTrama.\nDaniel e Katrina, fratello e sorella, si sono appena trasferiti in una nuova casa. Qui il loro cane Killer inizia a ringhiare contro l'armadietto sotto il lavandino in cucina. Lo aprono e vi trovano qualcosa di molto bizzarro: sembra una spugna, ma \u00e8 calda ed emette degli strani rumori, come se respirasse. Dopo averla tirata fuori dal suo nascondiglio, Katrina cerca di capire cosa sia quello strano essere, ma sempre senza trovare risposta. Nel frattempo, strani eventi cominciano a capitare attorno a lei, come se portasse sfortuna a tutti coloro che le stanno attorno, incluso il suo cane Killer, che scompare.\nPoi, su un libro chiamato \"L'enciclopedia dell'assurdo\" reperito da Daniel, scoprono che la cosa \u00e8 in realt\u00e0 un Grul, un mostro che causa incidenti e sventure al suo \"possessore\" e a chi gli sta intorno, nutrendosi della sua sfortuna. Il grul non pu\u00f2 essere ucciso n\u00e9 con la forza n\u00e9 con altri metodi violenti, n\u00e9 ci si pu\u00f2 sbarazzare di un Grul, perch\u00e9 chiunque perda il Grul o se ne liberi volontariamente \u00e8 destinato a morire entro un giorno. Pu\u00f2 solo passare a un nuovo possessore quando quello vecchio muore. Il libro riporta anche l'immagine di un Lanx, un cugino del Grul ma ancora pi\u00f9 pericoloso (ha l'aspetto di una patata con una bocca piena di denti affilati), il quale una volta che si \u00e8 attaccato a una persona, non la lascia finch\u00e9 non l'ha dissanguata.\nKatrina cerca in tutti i modi di uccidere il Grul, ma sempre inutilmente, attirando a s\u00e9 solo nuove sventure. Alla fine per\u00f2 scopre che dando al Grul l'esatto opposto di ci\u00f2 che vuole, cio\u00e8 amore ed affetto, questo si indebolisce. Inizia allora dare al Grul carezze ed effusioni e questo, sconfitto, muore.\nMorto il Grul, ricompare anche il suo cane Killer, il quale scopre per\u00f2 un altro oggetto sotto al lavandino: una patata con i denti, presumibilmente il terribile Lanx.\nEpisodio tv.\nDi questo racconto \u00e8 stata fatta una trasposizione televisiva in cui si vede Katrina che tiene il Grul, ancora in vita, in un ambiente confortevole e allegro dato che non dovr\u00e0 mai separarsi di lui, il che fa capire che il Grul \u00e8 ancora vivo."}
{"id": "1891113", "revid": "287204", "url": "https://it.wikipedia.org/wiki?curid=1891113", "title": "Mittagskogel", "text": "Il Mittagskogel (2.143 - in sloveno \"Kepa\") \u00e8 una montagna della catena delle Caravanche. Si trova sul confine tra l'Austria e la Slovenia nella parte occidentale della catena."}
{"id": "1891114", "revid": "838137", "url": "https://it.wikipedia.org/wiki?curid=1891114", "title": "Irina Kirillova", "text": "Viene considerata la pi\u00f9 forte palleggiatrice della storia della pallavolo per il suo ricco palmar\u00e8s e la militanza in vari club sia in Russia che all'estero.\n\u00c8 sposata con l'allenatore italiano Giovanni Caprara, da cui ha avuto una figlia, Nika.\nNel 1993 ha acquisito la cittadinanza croata in seguito a forti dissidi con il c.t. russo Nikolaj Karpol'.\nAllenatrice.\nCome allenatrice in seconda della Russia ha vinto l'oro ai Mondiali 2006 in Giappone e due bronzi agli Europei (Croazia 2005 e Belgio-Lussemburgo 2007)."}
{"id": "1891116", "revid": "729019", "url": "https://it.wikipedia.org/wiki?curid=1891116", "title": "Aeroporto di Bucarest-B\u0103neasa - Aurel Vlaicu", "text": "L'Aeroporto di Bucarest-B\u0103neasa - Aurel Vlaicu , anche conosciuto come Aeroporto di Bucarest-B\u0103neasa, \u00e8 il pi\u00f9 vecchio aeroporto della citt\u00e0 di Bucarest, capitale della Romania. La struttura \u00e8 intitolata ad Aurel Vlaicu (1882-1913), pioniere dell'aviazione rumena.\nStoria.\nI voli aerei nella zona di B\u0103neasa, oggi un quartiere di Bucarest, risalgono ai primi del XX secolo e vennero effettuati da Louis Bl\u00e9riot nel 1909, sfruttando la pista di un ippodromo.\nLa prima vera e propria aviosuperficie \u00e8 invece del 1912, quando viene aperta la prima scuola di pilotaggio della Romania, il che fa dell'aeroporto di B\u0103neasa la struttura aeroportuale ancora operativa pi\u00f9 vecchia dell'Europa orientale.\nLa trasformazione in un aeroporto \u00e8 del 1920, quando viene costituita la \"Compania Franco-Rom\u00e2n\u0103 Pentru Naviga\u0163ie Aerian\u0103\", societ\u00e0 con capitale a maggioranza romena e mezzi tecnici francesi, precursore della compagnia di bandiera TAROM.\nLo sviluppo dell'aeroporto prosegu\u00ec parallelo a quello del trasporto aereo civile e il 12 novembre 1922 a B\u0103neasa atterr\u00f2 il primo volo della linea Parigi-Strasburgo-Praga-Vienna-Bucarest-Costantinopoli; all'epoca Costantinopoli era considerata a tutti gli effetti parte dell'Asia e pertanto tale volo \u00e8 ricordato come il primo intercontinentale tra Europa e Asia.\nFino alla fine degli anni sessanta, B\u0103neasa rimase l'unico aeroporto di Bucarest e l'unico aeroporto internazionale di tutta la Romania. Ma nel 1969 venne aperto il nuovo Aeroporto di Bucarest Otopeni (oggi Aeroporto Internazionale Henri Coand\u0103) e il declino del \"vecchio\" aeroporto sembrava segnato.\nLa TAROM vi mantenne fino al 2000 i propri voli nazionali, ma il traffico era comunque diminuito e lo spostamento anche di questi voli a Otopeni parve segnare definitivamente la fine della struttura, tanto che nel 2002 vi transitarono non pi\u00f9 di 30.000 passeggeri.\nLa ripresa ebbe per\u00f2 inizio nel 2003, con l'avvio dei primi voli \"low-cost\" e, soprattutto, nel 2004, quando la compagnia Blue Air ne fece il proprio \"hub\" principale. Il traffico torn\u00f2 a crescere in maniera esponenziale, tanto che nel 2007, nonostante i lavori di vasta ristrutturazione tuttora in corso che hanno comportato la chiusura dell'aeroporto per oltre due mesi nel periodo estivo, il traffico ha raggiunto il milione di passeggeri.\nSviluppi futuri.\n\u00c8 in programma la realizzazione di un collegamento tramite metropolitana, con la realizzazione di una nuova linea che unir\u00e0 la Stazione ferroviaria principale (\"Gara de Nord\") con l'Aeroporto di Otopeni, passando sia per il centro della citt\u00e0 (\"Pia\u0163a Universit\u0103\u0163ii\") che per l'Aeroporto di B\u0103neasa.\nDal 25 marzo 2012 tutti voli commerciali si sono spostati all'Aeroporto di Bucarest-Otopeni e l'aeroporto \u00e8 stato dedicato al \"business air traffic\".\nCollegamenti con Bucarest.\nL'aeroporto si trova nel quartiere B\u0103neasa, a 8,5\u00a0km di distanza dal centro di Bucarest a cui \u00e8 collegato da un regolare servizio di autobus e filobus (linee 131, 335, 148, 112, 301, linea espressa 780) e di tram (linea 5) gestiti dalla RATB. La stazione pi\u00f9 vicina della metropolitana \u00e8 \"Aurel Vlaicu\", sulla Linea 2."}
{"id": "1891119", "revid": "1305772", "url": "https://it.wikipedia.org/wiki?curid=1891119", "title": "Rub\u00e9n Celiberti", "text": "Biografia.\nLa famiglia paterna era originaria di Atessa, in provincia di Chieti.\nConsiderato una stella della danza di valore internazionale (nel 1996 gli \u00e8 stato assegnato il \"Critics Award\" quale miglior \"performer\" sudamericano), ha studiato ballo, pianoforte e canto all'Istituto del Teatro Col\u00f3n di Buenos Aires, perfezionando poi gli studi a Parigi. Ha fatto parte dal 1984 della Compagnia di Attilio Labis e, dall'anno successivo, del Balletto Nazionale di Marsiglia diretto da Roland Petit.\nNel suo repertorio figurano spettacoli firmati da registi e coreografi quali Lindsay Kemp, con cui ha lavorato nel 1989, Vittorio Biagi (nello stesso anno) e Micha van Hoecke (nel 1995).\nIn Italia - dove trascorre parte dell'anno - ha effettuato \"tourn\u00e9e\" nei maggiori teatri partecipando anche a \"musical\" e festival di danza (in particolare di due danze tipicamente argentine, il tango e la milonga). In particolare ha recitato nel 1992 ne \"La dama delle Camelie\", diretto da Giuseppe Patroni Griffi, e - due anni dopo - in \"Un americano a Parigi\", interpretato assieme a Raffaele Paganini e a Rossana Casale.\nPer la televisione italiana \u00e8 apparso per la prima volta sul piccolo schermo nel 1988 come \"showman\" nello spettacolo di Raiuno \"Buona fortuna\".\nCome coreografo, ha debuttato nel 1992 con il suo \"Amor y Tango\", opera in cui mescola danza e canto e della quale \u00e8 stato interprete protagonista. A questo lavoro ha fatto seguito nel 1996 \"A puro talento\" e ancora, nel 1998, \"Pasiones\", pi\u00e8ce con cui ha debuttato a Buenos Aires.\nNel 2001, durante una permanenza in Italia per uno spettacolo al Teatro Massimo Vittorio Emanuele di Palermo, conobbe il fotografo Giorgio Di Fede, con il quale strinse una grande amicizia e nel 2003 realizzarono un progetto fotografico allestito al centro Jorge Luis Borges, di Buenos Aires a cura dell'ANFE e la pubblicazione del libro \u201cScatti di danza a Palermo\u201d.\nScatti di danza a Palermo\nRiscuotendo un grande successo, nel 2010 \u201cScatti di danza a Palermo\u201d, presso l'Oratorio dei Bianchi (Palermo), venne promossa nuovamente dall'Assessorato Regionale ai Beni Culturali in collaborazione con la Galleria Regionale Palazzo Abatellis e con il patrocinio gratuito dell'ANFE (Associazione Nazionale Famiglie Emigrati).\nNel 2008 ha curato per il Balletto di Milano e per il ballerino Raffaele Paganini la regia dello spettacolo teatrale \"Amor de tango\", articolato su musiche di Astor Piazzolla e Carlos Gardel."}
{"id": "1891121", "revid": "1632387", "url": "https://it.wikipedia.org/wiki?curid=1891121", "title": "Rob Caggiano", "text": "Biografia.\nLa sua prima esperienza professionale avviene con i Boiler Room, ai quali si unisce nel 1996 e con i quali pubblica l'album \"Can't Breathe\" poco prima dello scioglimento della band che avviene nel 2000. Dal 2001 al 2005 suona con gli Anthrax, storica band thrash metal statunitense, in seguito esce dal gruppo per rientrare a farne parte nel 2007. Con gli Anthrax partecipa anche allo storico tour dei \"Big Four\" del 2010-2011 che vede coinvolti anche Metallica, Megadeth e Slayer. \nIl 4 gennaio 2013 annuncia la sua dipartita dalla band.\nEsattamente un mese dopo questo annuncio viene comunicato l'ingresso di Caggiano nella band danese Volbeat.\nStile ed equipaggiamento.\nChitarrista di estrazione tipicamente metal, \u00e8 tecnicamente dotato sia dal punto di vista ritmico che solista, risulta essere molto veloce e preciso nel fraseggio dove eccelle nella tecnica del hammer-on pull-off.\nUtilizza chitarre ESP signature ispirate dal modello \"horizon\", che montano pick up DiMarzio Air Norton al manico e DiMarzio RC Custom al ponte. Usa corde D'Addario EXL 140 con scalatura 0.10-0.52. Come amplificatori utilizza due testate Fryette Sig:X da 100 watt e casse Fryette 4x12. Il tutto passa poi attraverso un sistema wireless Sennheiser EW500 G3, e a una pedalboard comprensiva di accordatore Polytune, un Dunlop GCB95F Cry Baby Classic wah, un MXR Custom compressor, un TC Electronic Spark Booster, un MXR Smart Gate, un Pigtronix Philosopher\u2019s Rock, un MXR Micro Chorus, un Boss DD-6 digital delay (controllato con pedale custom tap-tempo), un Tech 21 Boost R.V.B. e un Death by Audio Interstellar Overdriver Deluxe."}
{"id": "1891122", "revid": "3115", "url": "https://it.wikipedia.org/wiki?curid=1891122", "title": "Pinza a coccodrillo", "text": ""}
{"id": "1891124", "revid": "290023", "url": "https://it.wikipedia.org/wiki?curid=1891124", "title": "Oratorio di Santa Croce (Sorso)", "text": "L'oratorio di Santa Croce \u00e8 un luogo di culto cattolico di Sorso (SS).\nSanta Croce \u00e8 una chiesa tardogotica caratterizzata dell'abside quadrangolare voltata a crociera costolonata, pi\u00f9 bassa e stretta dell'aula, collegata con due altri ambienti, anch'essi originariamente voltati a crociera, la sacrestia e l'antisacrestia. Altri elementi caratterizzanti sono il portale a sesto acuto con la cornice polistila, che ricorda l'antico portale dell'impianto originario di San Donato di Sassari, i doccioni, i contrafforti ecc.\nL'impianto.\nI documenti pi\u00f9 antichi in cui \u00e8 citato l'oratorio sono la trascrizione dei resoconti delle visite pastorali, compiute il 26 febbraio 1553 ed il 16 novembre 1555 dall'arcivescovo di Sassari Salvatore Alepus.\nGli archeologi che, nel 1999, hanno eseguito degli scavi nell'area del presbiterio, individuano l'epoca d'impianto dell'oratorio, intorno alla met\u00e0 del XVI secolo.\nInterventi di ristrutturazione.\nA parte la struttura del presbiterio, che \u00e8 rimasta immutata, in epoche successive furono realizzati alcuni interventi di ristrutturazuone di alcune parti dell'edificio. Probabilmente i lavori furono eseguiti, in diverse fasi, in un'epoca compresa fra il XVII ed il XVIII secolo e comunque anteriore al 1839.\nUn importante intervento fu quello relativo alla demolizione e ricostruzione delle volte della sacrestia e dell'antisacrestia, che in origine erano a crociera, di tali strutture sono ancora visibili le tracce (in particolare i peducci e frammenti dei costoloni). Probabilmnete a causa della loro instabilit\u00e0, le volte a crociera, furono demolite e sostituite con le attuali volte a botte.\nUn altro intervento, certamente pi\u00f9 recente, fu quello della sostituzione della copertura lignea della navata, con le attuali volte. La prima volta che realizzarono fu quella della campata vicina alla facciata; e, per reggere il peso della nuova struttura, incrementarono la sezione dei muri, fino a murare i preesistenti nicchioni. Nelle restanti campate, per alleggerire il peso della copertura e per consentire la finestratura, fu adottata la volta a botte lunettata."}
{"id": "1891125", "revid": "287204", "url": "https://it.wikipedia.org/wiki?curid=1891125", "title": "Ruben Celiberti", "text": ""}
{"id": "1891127", "revid": "991694", "url": "https://it.wikipedia.org/wiki?curid=1891127", "title": "XBMC", "text": ""}
{"id": "1891128", "revid": "36426", "url": "https://it.wikipedia.org/wiki?curid=1891128", "title": "Arcivescovo di Sassari", "text": ""}
{"id": "1891129", "revid": "339392", "url": "https://it.wikipedia.org/wiki?curid=1891129", "title": "Aeroporto B\u0103neasa", "text": ""}
{"id": "1891130", "revid": "767487", "url": "https://it.wikipedia.org/wiki?curid=1891130", "title": "Jerem\u00edas Caggiano", "text": "Carriera.\nInizi\u00f2 la carriera nel 2001 con il Club Atl\u00e9tico Independiente della Primera Divisi\u00f3n (Argentina). Nel 2004 pass\u00f2 alla neo promossa Hurac\u00e1n de Tres Arroyos che al termine del campionato fu retrocessa."}
{"id": "1891133", "revid": "339392", "url": "https://it.wikipedia.org/wiki?curid=1891133", "title": "Aeroporto Baneasa", "text": ""}
{"id": "1891134", "revid": "1745361", "url": "https://it.wikipedia.org/wiki?curid=1891134", "title": "Corinto (mitologia)", "text": "Nella mitologia greca, Corinto era un re ed eponimo della citt\u00e0 di Corinto\nIl mito.\nCorinto era l'eroe dell'omonima citt\u00e0, e nelle sue parti si era diffusa la credenza delle sue origini divine, dove si presumeva che fosse figlio del padre degli dei, Zeus. Questa credenza dei Corinzi era mal vista dagli altri greci, tanto che arrivarono a creare il proverbio \"Corinto, figlio di Zeus\", che indicava un qualcosa di ripetitivo e monotono.\nIl suo padre mortale era Maratone, con cui viaggi\u00f2 per poi tornare e diventare re di Corinto, e secondo una versione del mito fu ucciso dai propri sudditi. Il suo successore fu Sisifo, della stirpe di Deucalione, che lo vendic\u00f2."}
{"id": "1891135", "revid": "339392", "url": "https://it.wikipedia.org/wiki?curid=1891135", "title": "Aeroporto di Bucarest Baneasa", "text": ""}
{"id": "1891138", "revid": "287204", "url": "https://it.wikipedia.org/wiki?curid=1891138", "title": "Callithrix pygmaea", "text": "Lo uistit\u00ec pigmeo (\"Callithrix pygmaea\" ) \u00e8 un primate platirrino della famiglia dei Cebidi.\n\u00c8 stato a lungo ascritto ad un proprio genere monospecifico Cebuella (\"Cebuella pygmaea\"): attualmente gli studiosi sono tuttavia pi\u00f9 propensi a considerare questo genere un sottogenere nell'ambito del genere \"Callithrix\".\nDistribuzione.\nCon due sottospecie (\"C. pygmaea niveiventris\" e \"C. pygmaea pygmaea\") vive nell'alto bacino del Rio delle Amazzoni, nella zona politicamente divisa fra Brasile, Colombia, Per\u00f9 e Bolivia. Preferisce le aree di foresta inondata o con ricco sottobosco: possono colonizzare anche aree di foresta pluviale secondaria, qualora vi sia disponibilit\u00e0 di cibo sufficiente.\nDescrizione.\nDimensioni.\nMisura una trentina di centimetri, di cui pi\u00f9 della met\u00e0 spetta alla coda, per un peso medio di 130 g. Queste misure ne fanno la scimmia propriamente detta pi\u00f9 piccola del mondo.\nAspetto.\nIl pelo \u00e8 denso e morbido, pi\u00f9 lungo su testa e petto: sul collo e sulla testa \u00e8 di colore bruno-grigiastro, mentre il dorso \u00e8 nerastro con peli striati di grigio e bruno. La zona ventrale \u00e8 tendente all'arancio nella sottospecie nominale, mentre rimane bianca nella sottospecie \"niveiventris\". La coda, non prensile, presenta anelli bruni.\nLe zampe posteriori sono pi\u00f9 lunghe rispetto a quelle anteriori: tutte le mani presentano unghie appuntite, fatta eccezione per il pollice, che ha un'unghia larga ed appiattita.\nDiversamente da molti altri congeneri, questi animali hanno solo due molari anzich\u00e9 tre: i canini sono invece leggermente pi\u00f9 lunghi degli incisivi, come risultato della particolare dieta degli uistit\u00ec pigmei.\nBiologia.\nSi tratta di animali diurni ed arborei: si muovono in piccoli gruppi familiari, correndo e saltellando continuamente nel sottobosco, in un territorio che pu\u00f2 avere estensione variabile fra i 30 ed i 100 acri, a seconda della disponibilit\u00e0 di cibo nella zona. Gli uistit\u00ec pigmei utilizzano delle particolari ghiandole situate sul petto e nell'area pubica per marcare il territorio, oltre che una serie di vocalizzazioni assai acute, alcune delle quali non udibili dall'orecchio umano.\nAlimentazione.\nSebbene possano nutrirsi di frutta ed insetti, la loro dieta si basa principalmente su linfa e gommoresina di varie piante, che ricavano incidendo la corteccia coi denti incisivi inferiori e leccando gli essudati, a volte catturando eventuali insetti sopraggiunti per nutrirsi anch'essi dello stesso cibo: grazie alla loro taglia estremamente piccola, possono raggiungere le punte di rami inaccessibili ad altri animali pi\u00f9 grandi, e quindi nutrirsi in relativa tranquillit\u00e0 e col minimo rischio di competizione con altre specie per il cibo.\nRiproduzione.\nAll'interno dei gruppi solo una femmina l'anno si riproduce: da alcune ricerche si evince che questi animali siano perlopi\u00f9 monogami, mentre altri studiosi hanno osservato comportamenti poliandrici da parte delle femmine. La gestazione dura circa tre mesi, al termine dei quali vengono dati alla luce due gemelli, che alla nascita pesano una quindicina di grammi.\nI cuccioli vengono accuditi perlopi\u00f9 dal maschio, aiutato in questo da tutti i membri del gruppo, e lasciati alla femmina solo durante la poppata. I piccoli vengono svezzati a tre mesi d'et\u00e0, dopodich\u00e9 possono dirsi indipendenti, anche se tendono a restare nel gruppo natio anche una volta adulti: raggiungono la maturit\u00e0 sessuale a un anno e mezzo circa e la taglia adulta definitiva attorno ai due anni d'et\u00e0.\nNon si sa quale sia la speranza di vita di questa specie in natura: in cattivit\u00e0 raggiunge i 15 anni."}
{"id": "1891139", "revid": "122315", "url": "https://it.wikipedia.org/wiki?curid=1891139", "title": "Cebuella", "text": ""}
{"id": "1891140", "revid": "57872", "url": "https://it.wikipedia.org/wiki?curid=1891140", "title": "Selva (di Vobbia)", "text": ""}
{"id": "1891141", "revid": "122315", "url": "https://it.wikipedia.org/wiki?curid=1891141", "title": "Cebuella pygmaea", "text": ""}
{"id": "1891142", "revid": "122315", "url": "https://it.wikipedia.org/wiki?curid=1891142", "title": "Uistit\u00ec pigmeo", "text": ""}
{"id": "1891146", "revid": "767487", "url": "https://it.wikipedia.org/wiki?curid=1891146", "title": "Gosen-Neu Zittau", "text": "Gosen-Neu Zittau \u00e8 un comune di 2.764 abitanti del Brandeburgo, in Germania.\nAppartiene al circondario dell'Oder-Sprea ed \u00e8 parte dell'Amt Spreenhagen.\nStoria.\nIl comune di Gosen-Neu Zittau venne creato nel 2003 dalla fusione dei comuni di Gosen e Neu Zittau."}
{"id": "1891147", "revid": "1543377", "url": "https://it.wikipedia.org/wiki?curid=1891147", "title": "Cimitero di San Michele (Cagliari)", "text": "Il cimitero di San Michele si trova a Cagliari, in piazza dei Castellani, nel quartiere San Michele.\nIl cimitero, ideato negli anni 30 del XX secolo, nacque per integrare il camposanto ottocentesco di Bonaria, che fra l'altro sorgeva in una zona ormai densamente urbanizzata. Il progetto del San Michele, al quale collabor\u00f2 l'architetto Cesare Valle, si deve all'Ufficio tecnico comunale. La prima versione del progetto risale al 1933 e la definitiva, dell'anno successivo, venne poi realizzata in maniera non del tutto fedele. Il cimitero venne inaugurato nel 1940. Tra i primi defunti ad esservi tumulati vi furono i diversi caduti, sia civili che militari, della seconda guerra mondiale.\nIl cimitero si sviluppa su una vasta area quadrangolare. Su piazza dei Castellani si affaccia il famedio, un'alta struttura coperta da cupola semisferica bizantineggiante, raccordato ai due avancorpi laterali (che ospitano gli uffici e camere mortuarie) tramite porticati retti da pilastri di travertino. In travertino \u00e8 anche lo zoccolo del famedio e degli avancorpi, mentre i prospetti sono in trachite di Serrenti. All'interno del cimitero, in asse col famedio, si trova il viale centrale, in lieve salita e intervallato a tratti da scalinate, che conduce alla cappella. Quest'ultima, in stile razionalista, ospita all'interno una grande tela raffigurante la \"Resurrezione di Cristo\" (1990), opera di Gigi Camedda.\nNel cimitero si trova il sacrario dedicato alla memoria dei soldati caduti durante la seconda guerra mondiale, caratterizzato da una struttura tronco conica con paramento in pietra a vista, simile a un nuraghe. Inoltre, attorno al sacrario, trovano posto le aree in cui sono ospitate sepolture di soldati inglesi e tedeschi. I caduti civili dei bombardamenti su Cagliari del 1943 sono invece commemorate da un moderno monumento detto \"Albero della vita\".\nTra le personalit\u00e0 sepolte a San Michele si ricordano: Giuseppe Brotzu, Francesco Cocco Ortu, Enrico Endrich, Paolo De Magistris, Giovanni Battista Melis, Salvatore Ferrara, Antonio Follese, Giuseppe Asquer, Gavino Dess\u00ec Deliperi, Mario Palomba, Giuseppe Peretti, Sergio Atzeni, Bachisio Scarpa, Andrea Arrica, Ghigo Solinas, Mario Mameli Giusy Devinu, Mariano Delogu, Agostino Castelli, Emanuele Sanna, Nen\u00e8 e Mario Martiradonna."}
{"id": "1891148", "revid": "239497", "url": "https://it.wikipedia.org/wiki?curid=1891148", "title": "Villacidro", "text": "Villacidro (, \"Biddacidru,\" \"Biddaxidru\" o \"Bidda de Cidru\" in sardo) \u00e8 un comune italiano di abitanti della provincia del Sud Sardegna.\nGeografia fisica.\nTerritorio.\nL'abitato di Villacidro rappresenta uno degli esempi pi\u00f9 significativi di adattamento di un abitato alla morfologia dei luoghi. Il centro di antica formazione \u00e8 posto alla bocca della valle di Castangias e costituisce la parte pi\u00f9 alta del centro urbano. La parte del centro sviluppatasi successivamente si \u00e8 disposta lungo la conoide di deiezione assumendo la stessa disposizione dei depositi detritici.\nOrigini del nome.\nIl toponimo Villacidro secondo alcuni deriverebbe dalle parole \"villa\" (villaggio) e \"cedro\", dal latino \"cedrus\", \"citrus\", forse ad indicare la coltivazione del frutto nella zona.\nStoria.\nIl territorio di Villacidro \u00e8 abitato fin dalla preistoria, vari ritrovamenti databili al neolitico e all'et\u00e0 del rame sono stati rinvenuti nella zona di Seddanus, Cannamenda, Seddus e lungo il rio Villascema e il rio Leni, dove sono stati scoperti manufatti in ossidiana.\nLa civilt\u00e0 nuragica ha lasciato cospicue tracce come il villaggio di Cottega e i nuraghi Narti, Nuraxi, Cuccur'e Crabas, Cuccuru Muntoni e Genna Uraxi. In epoca romana il territorio appare intensamente popolato come testimoniano una necropoli e i resti di due terme. Il centro abitato sorse forse in questo periodo per via della fertilit\u00e0 del suolo; in riferimento a una villa romana che presumibilmente sorgeva in questo luogo. Un altro centro abitato nelle vicinanze era quello di Leni.\nNel medioevo Villacidro era nota come \"Xedri de Leni\" e fece parte del giudicato di Cagliari, nella curatoria di Gippi. Alla caduta del giudicato (1258) passa sotto il dominio pisano, e dopo la conquista aragonese della Sardegna nel 1328 appare nei documenti come \"Villacidro de Leeni\". Sia Leni che Villacidro risultano spopolati all'inizio del XV secolo ma si ripresero nei decenni successivi. Il paese in epoca aragonese e spagnola pass\u00f2 sotto il controllo di diverse famiglie di feudatari tra cui i Civiller, i Gerp e i Brondo.\nNel 1690, sotto gli spagnoli, venne compreso nel marchesato di Villacidro, concesso ai Brondo. Dai Brondo pass\u00f2 per linea femminile ai Bon Crespi di Valdaura, ai quali fu riscattato nel 1839 con la soppressione del sistema feudale, per cui divenne un comune amministrato da un sindaco e da un consiglio comunale.\nA partire dal 1720 pass\u00f2 come il resto dell'isola ai Savoia. Dal 1807 al 1821, Villacidro fu sede di una delle 15 prefetture istituite in Sardegna dal governo Sabaudo; due secoli dopo fu invece capoluogo (insieme a Sanluri) della provincia del Medio Campidano: tale ruolo fu mantenuto dal comune dal 2005 fino alla soppressione dell'ente nel 2016.\nDurante la Seconda guerra mondiale dal 10 giugno 1940 arriva l'8\u00ba Stormo che resta fino alla met\u00e0 del successivo mese di settembre.\nMonumenti e luoghi d'interesse.\nArchitetture civili.\nIl lavatoio pubblico, in stile liberty, fu inaugurato nel 1893. L'opera, progettata dall'ingegnere Enrico Pani, presenta caratteristiche strutturali riscontrabili in pochissime altre strutture in Sardegna, tra queste il mercato vecchio di Cagliari demolito negli anni '50 del XX secolo. \u00c8 costituito da una grande copertura in lamiera sorretta da 22 colonne in ghisa; sotto questa copertura si trovano 36 vasche rivestite in trachite, con capacit\u00e0, ciascuna, di un quarto di metro cubo. Nel prospetto principale \u00e8 presente una fontana artistica abbellita da alcune sculture marmoree tra cui due sirene, un leone e una leonessa, andati trafugati nel periodo post-bellico, e alcuni volti d'angelo.\nMiniere.\nNel territorio comunale di Villacidro si trova la miniera dismessa di Canale Serci.\nAree naturali.\nCascate.\nLa cascata Sa Spendula, composta da tre salti, \u00e8 formata dal torrente Coxinas, che prende poi il nome di rio Seddanus. \u00c8 una meta frequentata nel periodo estivo in quanto poco distante dal centro abitato. Il sito fu elogiato in una poesia di Gabriele D'Annunzio durante una permanenza nel paese.\nPi\u00f9 all'interno, fra i rilievi compresi fra l'altopiano di Oridda e il monte Linas, sono presenti altre tre cascate, quella del rio Linas, quella di Piscina Irgas e quella di Muru Mannu, ubicate in un'area di interesse naturalistico nota come Monti Mannu. La cascata di Muru Mannu, notoriamente associata al territorio di Villacidro, \u00e8 in realt\u00e0 ubicata in territorio comunale di Gonnosfanadiga appena oltre il confine con quello di Villacidro. All'interno di tali monti abbiamo il monte Margiani.\nSociet\u00e0.\nLingue e dialetti.\nLa variante del sardo parlata a Villacidro \u00e8 il campidanese occidentale.\nTradizioni e folclore.\nVillacidro e la stregoneria.\nVillacidro \u00e8 conosciuto anche per esser considerato tradizionalmente \"sa bidda de is cogas\", ossia il paese delle streghe.\nSport.\nAtletica Leggera.\nL\"'ASD Olympia Villacidro\", affiliata alla Federazione Italiana di Atletica Leggera e al Centro Sportivo Italiano (CSI), \u00e8 una fra le societ\u00e0 sportive pi\u00f9 importanti e col maggior numero di tesserati del territorio. Nata nel 2005 per incentivare nuovamente la pratica di questo sport nel comune, cura inoltre dal 2006 l'organizzazione di una delle gare su strada pi\u00f9 partecipate della Sardegna: il \"Lago di Corsa\", disputata lungo il lago artificiale sul rio Leni di norma il 2 giugno di ogni anno, e giunta nel 2019 alla XIV edizione.\nCalcio.\nLa squadra pi\u00f9 importante di Villacidro \u00e8 la Societ\u00e0 Sportiva Villacidrese, arrivata a militare in Lega Pro Seconda Divisione, quarta categoria del campionato italiano di calcio, per due volte. Nel 2011 a causa di problemi finanziari fu costretta a ripartire dalla Terza Categoria; la prima squadra calcistica del comune allora divent\u00f2 la S.S. Riunite Villacidro, militante in Eccellenza. Nel 2012 anche questa fall\u00ec, facendo tornare la Villacidrese prima squadra della citt\u00e0. La Villacidrese attualmente milita nel campionato di Eccellenza.\nPallavolo.\nPer quanto riguarda la pallavolo, \u00e8 attiva la societ\u00e0 \"Pallavolo Villacidro\".\nTriathlon.\nNel comune \u00e8 attivo il Villacidro Triathlon che partecipa a competizioni regionali e nazionali di triathlon, ciclismo e atletica leggera."}
{"id": "1891150", "revid": "729019", "url": "https://it.wikipedia.org/wiki?curid=1891150", "title": "Les Sablons (metropolitana di Parigi)", "text": "Les Sablons (Jardin d'Acclimatation) \u00e8 una stazione della metropolitana di Parigi situata sulla linea 1, nel comune di Neuilly-sur-Seine. Prende il nome dalla Plaine des Sablons, cos\u00ec chiamata perch\u00e9 l\u00ec veniva estratta la sabbia per le costruzioni. I pannelli che indicano il nome della stazione hanno ancora la dicitura \"Giardino d'acclimatamento\" sulla seconda riga, a causa del vicino giardino.\nStoria.\nRe Luigi XVI assegn\u00f2 una piccola area di terreno sabbioso della tenuta del Ch\u00e2teau de la Muette a \"les Sablons\" a Antoine Parmentier (1737\u20131813) per dimostrare la possibilit\u00e0 crescita delle patate, che precedentemente non era stata considerata come sicura per il consumo da parte dell'uomo in Europa, al di fuori dell'Irlanda. In effetti, essi erano considerati come una delle cause della leprosia. Parmentier ingaggi\u00f2 una serie di persone che facessero pubblicit\u00e0, e che portarono all'accettazione delle patate in Francia e in seguito in tutta Europa.\nLa stazione fu aperta nel 1937 quando la linea 1 fu estesa da Porte Maillot a Pont de Neuilly e \"avenue Neuilly\" fu rinominata \"avenue Charles de Gaulle\".\nLuoghi di interesse.\nPresso il limite settentrionale del Bois de Boulogne vi sono i Mus\u00e9e national des Arts et Traditions populaires e il Jardin d'Acclimatation. Una delle uscite \u00e8 proprio di fronte al cancello privato che conduce agli uffici del canale televisivo M6."}
{"id": "1891152", "revid": "149727", "url": "https://it.wikipedia.org/wiki?curid=1891152", "title": "Neu Zittau", "text": ""}
{"id": "1891155", "revid": "110157", "url": "https://it.wikipedia.org/wiki?curid=1891155", "title": "Rauen", "text": "Rauen \u00e8 un comune di 1.929 abitanti del Brandeburgo, in Germania.\nAppartiene al circondario dell'Oder-Sprea (targa LOS) ed \u00e8 parte della comunit\u00e0 amministrativa (\"Amt\") di Spreenhagen."}
{"id": "1891156", "revid": "767487", "url": "https://it.wikipedia.org/wiki?curid=1891156", "title": "Il quartetto di Lucca", "text": "Il Quartetto di Lucca \u00e8 stato un gruppo musicale jazz che ha inciso anche alcuni 45 giri di musica beat con la denominazione I 4 di Lucca.\nStoria del gruppo.\nIl gruppo si forma, in origine, come quintetto, dall'incontro di cinque giovani musicisti lucchesi, appassionati di jazz.\nIspirandosi al Modern Jazz Quartet, iniziano ad esibirsi con un'innovativa miscela di bebop e cool jazz, non disdegnando per\u00f2 la musica leggera, arrangiando spesso canzoni in chiave jazz (in un loro Ep del 1960 vi \u00e8, ad esempio, \"Estate\" di Bruno Martino accanto a \"Lullaby of Birdland\" di George Shearing).\nNel 1959 partecipano al \"Festival del jazz di Sanremo\", ed ottengono un contratto con l'RCA Italiana che, grazie all'interesse di Vincenzo Micocci, sta contribuendo alla diffusione del jazz (Micocci mette sotto contratto anche la Seconda Roman New Orleans Jazz Band).\nNel 1960, con l'abbandono di Mariani, diventano un quartetto; le esibizioni dal vivo si susseguono con successo in tutta Europa, e l'RCA fa incidere loro un album con la registrazione di una loro esibizione nel 1963 e poi, l'anno successivo, l'album \"Quartetto\" (ristampato nel 1993 in CD).\nI musicisti (che nel frattempo hanno iniziato a portare avanti anche progetti paralleli come session men all'RCA Italiana, nell'orchestra della Rai e, Antonello Vannucchi, nel gruppo dei Marc 4) decidono anche di incidere alcuni 45 giri di musica leggera, cambiando per\u00f2 la denominazione in \"I 4 di Lucca\": si avvicinano negli ultimi dischi (incisi per l'Ariston Records) al beat, e riscuote particolare successo la loro cover di \"Surfin' U.S.A.\" dei Beach Boys, intitolata \"Lo sai domani che faremo\", seguita da un'altra cover del gruppo californiano, \"Barbara Ann\".\nPer la loro canzone \"Blue beat\" viene anche realizzato un filmato, che viene diffuso nel circuito dei Cinebox; con la stessa canzone appaiono anche nel 1965 nel film Viale della canzone di Tullio Piacentini.\nNel 1966 passano alla Jolly, per cui pubblicano gli ultimi due 45 giri; nel secondo collaborano con Enzo Jannacci, musicista spesso vicino al jazz, che riarrangia il classico americano \"Nobody Knows\" e lo traduce in italiano, con il titolo \"Tu proprio tu\".\nNel 1967 il gruppo si scioglie, a causa dei troppi impegni esterni: Giovanni Tommaso diventa uno dei pi\u00f9 noti bassisti italiani, fondando il Perigeo, il pi\u00f9 noto gruppo italiano di jazz rock, mentre suo fratello Vito Tommaso diventa arrangiatore per l'RCA Italiana e compositore di canzoni; Vannucchi continua lavorando nei Marc 4 con il maestro Armando Trovajoli mentre Giusti si trasferisce a Firenze ed apre un locale di jazz, \"La cantina\", registrando due album nel 1979 e nel 1981 con Maurizio Forti e Angel Pocho Gatti.\nIl 13 e 14 dicembre 2007 il quartetto \u00e8 tornato ad esibirsi nuovamente al \"Teatro del Giglio\" di Lucca.\nIl 14 febbraio 2019 Antonello Vannucchi muore a Roma. \nDiscografia.\nSingoli.\nI 45 giri sono pubblicati tutti con la denominazione \"I 4 di Lucca\", tranne i primi tre"}
{"id": "1891158", "revid": "123809013", "url": "https://it.wikipedia.org/wiki?curid=1891158", "title": "Brian Mulroney", "text": "Fu il diciottesimo Primo ministro del Canada dal 17 settembre 1984 al 25 giugno 1993.\nBiografia.\nMartin Brian Mulroney nacque a Baie-Comeau, in Qu\u00e9bec, Canada da Benedict Mulroney e Irene O'Shea. Nel 1973, spos\u00f2 Mila Pivni\u010dki da cui ebbe una figlia (Caroline) e tre figli (Ben, Mark e Nicolas).\nCuriosit\u00e0.\nDurante l'edizione del 2005 del Festival di Sanremo, l'allora semisconosciuto (al pubblico italiano) cantante Michael Bubl\u00e9, dopo l'esibizione della sua canzone \"Home\", intervistato da Paolo Bonolis ebbe a citare il Primo Ministro. Nello specifico, alla domanda di Bonolis su come avesse raggiunto la fama, Bubl\u00e9 ebbe a ricordare un aneddoto della propria giovinezza.\nQuando ancora era un giovane talento sconosciuto, venne scritturato per cantare al matrimonio della figlia del Primo Ministro Mulroney (sul cui cognome pronunciato da Bubl\u00e9, Bonolis ebbe a fare una battuta scherzosa, accostando la pronuncia all'italiano \"Marroni\", inteso per\u00f2 come parte fisica del maschio). Il Primo Ministro fu talmente colpito dall'interpretazione di Bubl\u00e9 che decise di aiutarlo nella sua carriera, facendogli conoscere alcuni manager discografici.\nMulroney viene anche citato nella canzone \"Let's Go To The Mall\" cantata da Robin Sparkles, nome d'arte di Robin Scherbatsky, nel nono episodio della seconda stagione del telefilm \"How I Met Your Mother\"."}
{"id": "1891159", "revid": "1793900", "url": "https://it.wikipedia.org/wiki?curid=1891159", "title": "Petzen", "text": "Il Petzen (2.126 - in sloveno \"Peca\") \u00e8 una montagna della catena delle Caravanche che si trova sul confine tra l'Austria e la Slovenia. \u00c8 la montagna pi\u00f9 alta della parte orientale della catena.\nUna leggenda slovena narra che sul versante sloveno si trovava la grotta di re Matja\u017e. In realt\u00e0 il monte \u00e8 meglio conosciuto per gli impianti sciistici posti sul versante austriaco. Essendo il Petzen il monte pi\u00f9 alto del complesso dalla sua cima si gode di un'ottima vista dei dintorni."}
{"id": "1891163", "revid": "110345655", "url": "https://it.wikipedia.org/wiki?curid=1891163", "title": "Spreenhagen", "text": "Spreenhagen \u00e8 un comune di abitanti del Brandeburgo, in Germania.\nAppartiene al circondario dell'Oder-Sprea ed \u00e8 parte dell\"'Amt\" omonimo.\nStoria.\nNel 2003 venne aggregato al comune di Spreenhagen il soppresso comune di Markgrafpieske.\nSuddivisione amministrativa.\nIl comune di Spreenhagen \u00e8 suddiviso nelle frazioni (\"Ortsteil\") di Braunsdorf, Hartmannsdorf, Markgrafpieske e Spreenhagen."}
{"id": "1891164", "revid": "113812502", "url": "https://it.wikipedia.org/wiki?curid=1891164", "title": "Braunsdorf (Auma-Weidatal)", "text": "Braunsdorf \u00e8 una frazione del comune tedesco di Auma-Weidatal, in Turingia.\nStoria.\nBraunsdorf costitu\u00ec un comune autonomo fino al 1\u00ba dicembre 2011."}
{"id": "1891166", "revid": "2138421", "url": "https://it.wikipedia.org/wiki?curid=1891166", "title": "Hartmannsdorf", "text": ""}
{"id": "1891167", "revid": "115259625", "url": "https://it.wikipedia.org/wiki?curid=1891167", "title": "Markgrafpieske", "text": "Markgrafpieske (letteralmente: \u00abPieske del Margravio\u00bb) \u00e8 una frazione del comune tedesco di Spreenhagen.\nStoria.\nIl comune di Markgrafpieske venne aggregato nel 2003 al comune di Spreenhagen."}
{"id": "1891170", "revid": "131358", "url": "https://it.wikipedia.org/wiki?curid=1891170", "title": "PSI (unit\u00e0 di misura)", "text": ""}
{"id": "1891172", "revid": "729019", "url": "https://it.wikipedia.org/wiki?curid=1891172", "title": "Porte Maillot (metropolitana di Parigi)", "text": "Porte Maillot \u00e8 una stazione situata sulla linea 1 della metropolitana di Parigi e sulla linea RER C. Questa stazione sostituisce un'altra omonima che fu capolinea originario della linea 1, poi demolito e spostato nel 1936.\nIl nome deriva dal vecchio cancello per il Bois de Boulogne, il cui nome deriva probabilmente da \"maille\", o croquet.\nStoria.\nLa prima stazione chiamata \"Porte Maillot\" fu aperta nel 1900 e costitu\u00ec il capolinea della linea 1; era costituito da un anello, che permetteva ai treni di girare senza effettuare il cambio di direzione e di binario. Come Porte Dauphine e Porte de Vincennes, fu allestita con una sala di attesa centrale e i binari su entrambi i lati, con due tunnel. La stazione fu sostituita con l'estensione della linea 1 fino a Pont de Neuilly nel 1937, e nel 1992 questa vecchia stazione divenne un'area di ricevimento della RATP. Oggi \u00e8 l'\"Espace Maillot\".\nDal 1988, con l'apertura del ramo nord della linea C della RER, questa stazione serve la stazione Neuilly\u2014Porte Maillot Station della RER C. Le due stazioni sono collegate tramite un lungo corridoio.\nTurismo.\nLa Porte Maillot \u00e8 un ingresso per il Bois de Boulogne, e si trova tra avenue Charles de Gaulle di Neuilly-sur-Seine e avenue de la Grande Arm\u00e9e di Parigi.\nSi pu\u00f2 accedere al Palais des congr\u00e8s direttamente attraverso il corridoio tra la metropolitana e la stazione RER.\nLa tettoia sul tracciato tra la stazione della RER e la stazione Pereire \u00e8 stata convertita in camminamento pedonale."}
{"id": "1891180", "revid": "1318658", "url": "https://it.wikipedia.org/wiki?curid=1891180", "title": "Ch\u00e2teau de Vincennes (metropolitana di Parigi)", "text": "Ch\u00e2teau de Vincennes \u00e8 una stazione della linea 1 della metropolitana di Parigi. Rappresenta il capolinea occidentale della linea e serve Ch\u00e2teau de Vincennes. Sorge al confine tra il comune di Vincennes e il Bois de Vincennes, parte del XII \"arrondissement\" di Parigi."}
{"id": "1891183", "revid": "1318658", "url": "https://it.wikipedia.org/wiki?curid=1891183", "title": "Tuileries (metropolitana di Parigi)", "text": "Tuileries \u00e8 una stazione situata sulla linea 1 della metropolitana di Parigi. Prende il nome dal Palazzo delle Tuileries."}
{"id": "1891185", "revid": "1938074", "url": "https://it.wikipedia.org/wiki?curid=1891185", "title": "Joe Jonas", "text": "Joe Jonas \u00e8 un cantante della band Jonas Brothers, di cui fanno parte anche i suoi fratelli Nick e Kevin, attiva fino al 2013 e nuovamente dal 2019. Dal 2015 \u00e8 inoltre anche leader e frontman della band DNCE, una pop-rock band composta da lui, JinJoo Lee, Cole Whittle e Jack Lawless.\nBiografia.\nJoseph Adam Jonas \u00e8 nato a Casa Grande, in Arizona, il 15 agosto 1989. \u00c8 figlio di Denise (nata Miller) e di Paul Kevin Jonas. Il padre \u00e8 un cantautore, musicista ed ex ministro ordinato in una chiesa delle Assemblee di Dio, mentre sua madre \u00e8 un'insegnante e cantante di lingua dei segni. Joe ha un fratello maggiore, Kevin, e due fratelli pi\u00f9 piccoli, Nick e Frankie. Cresciuto in una famiglia cristiana, Joe ha parlato delle sue convinzioni religiose dicendo \"Credo in Dio, e questa \u00e8 una relazione personale che ho, ma non sono religioso in alcun modo.\"\nVita privata.\nDal 2016 \u00e8 legato all'attrice Sophie Turner, con cui si \u00e8 fidanzato ufficialmente il 15 ottobre 2017. Si sono sposati a sorpresa a Las Vegas il 1 maggio 2019. Il 29 giugno hanno celebrato la cerimonia ufficiale in Francia. Il 22 luglio 2020 nasce la loro prima figlia, Willa Jonas.\nCarriera.\nRecitazione.\nIl 17 agosto 2007 Joe, insieme ai suoi fratelli, \u00e8 comparso nel sedicesimo episodio della seconda stagione di \"Hannah Montan\"a intitolato \"Arrivano i Jonas\" (titolo originale: \"Me and Mr. Jonas and Mr. Jonas and Mr. Jonas\"). Raggiungono poi il successo interpretando il ruolo di una band chiamata \"Connect three\" nei film di Disney Channel \"Camp Rock\" e \".\"\nI tre Jonas sono anche stati i protagonisti del breve reality trasmesso su Disney Channel, \"Jonas Brothers - Vivere il sogno\" e di una serie televisiva dal nome \"Jonas\", andata in onda su Disney Channel Italia il 18 settembre 2009 poi ridenominata \"Jonas L.A.\", ambientata a Los Angeles. Nel 2011 Joe ha recitato come guest star in alcune puntate della comica serie tv statunitense \"Hot in Cleveland\", nel ruolo di Will Moretti. Nel 2013 \u00e8 stato scelto per interpretare un ragazzo di nome Taylor nel film indie \"Highway Is For The Gamblers\", con la partecipazione di Nikki Reed e Bonnie Wright. Nel 2015 Joe ha partecipato al reality TV della NBC, intitolato \"NBC I Can Do That\", condotto da Marlon Wayans, insieme a Ciara, Nicole Scherzinger, Cheryl Burke, Alan Ritchson e Jeff Dye. Nel gennaio 2016 Joe \u00e8 apparso nel remake del popolare musical di Broadway, intitolato \"Grease Live\", insieme all'ex collega della Disney Vanessa Hudgens. Inoltre, nello stesso anno, \u00e8 apparso nella comica serie tv statunitense \"Angie Tribeca\" come guest star; il 24 giugno 2016 \u00e8 apparso in una puntata della serie tv comica statunitense \"Comedy Bang Bang\" come guest star.\nJonas Brothers.\nNel 2006, il presidente della Columbia Records, Steve Greenberg, ascolt\u00f2 alcuni brani cantati da Nick. Anche se l'album non incontr\u00f2 il suo favore, la voce di Nick risult\u00f2 gradita a Greenberg. Nello stesso anno, Joe e i suoi fratelli Kevin e Nick scrissero una canzone tutti insieme, intitolata \u201cPlease Be Mine\u201d, ed \u00e8 cos\u00ec che nacque la band. Dopo avere fatto la conoscenza dei fratelli Jonas ed aver ascoltato la canzone, \"Please Be Mine\", la Daylight/Columbia Records decise di trasformare i tre in una vera e propria band. Dopo aver firmato con la casa discografica, i tre fratelli, inizialmente, decisero di chiamare il gruppo \u201cSons of Jonas\u201d (I figli di Jonas) e successivamente optarono per il nome \u201cJonas Brothers\u201d (fratelli Jonas). Il loro primo album, \"It's About Time\", fu pubblicato l'8 agosto 2006.\nDopo essersi affermati come band, i Jonas Brothers hanno firmato con la Hollywood Records nel febbraio 2007. Il loro secondo album, \"Jonas Brothers\", viene pubblicato ad agosto 2007. Il terzo album, intitolato \"A little bit longer\", \u00e8 uscito negli Stati Uniti il 12 agosto 2008. Il 16 giugno 2009 \u00e8 uscito il loro quarto album, \"Lines, Vines And Trying Times\". Nel 2013, dopo lo scioglimento della band, i tre fratelli decidono di rilasciare un ultimo album intitolato \"LiVe\", composto da dieci tracce live e cinque in studio. Nel 2019 la band si ricongiunger\u00e0, facendo uscire un album intitolato Happiness Begins.\nLa parentesi solista.\nL'11 ottobre 2011 \u00e8 uscito il suo primo album da solista, intitolato \"Fastlife\", anticipato dai singoli \"See No More\" (3 giugno, scritto in collaborazione con Chris Brown) e \"Just in Love\" (13 settembre). Il 17 giugno Joe ha iniziato un tour europeo per la presentazione di \"See No More\", dove ha rilasciato interviste e partecipato ad una sfilata milanese del marchio Calvin Klein. L'album non ha riscosso molto successo, a causa della scarsa pubblicit\u00e0 che l'etichetta discografica Hollywood Records applica agli artisti che ha sotto contratto. Nel 2018 collabora con il DJ britannico Jonas Blue nel brano \"I See Love\" per la colonna sonora del film d'animazione \"Hotel Transylvania 3 - Una vacanza mostruosa\".\nL'esperienza con i DNCE.\nNel 2015 dall'idea iniziale di un duo dei coinquilini Joe Jonas e del batterista Jack Lawless, parte il progetto DNCE inglobando anche la chitarrista JinJoo Lee e il bassista Cole Whitte (membro dei Semi Precious Weapons). La canzone di debutto \u00e8 \"Cake by the Ocean\", che traina l'EP \"SWAAY\" uscito il 23 ottobre dello stesso anno, e che \u00e8 diventata hit dell'estate 2015. Il 17 maggio 2016 un'altra traccia dell'EP SWAAY, \"Toothbrush\", viene rilasciata come secondo singolo, di cui il video viene diffuso dopo circa due o tre giorni e che presenta la modella curvy Ashley Graham, la quale interpreta la ragazza di Joe."}
{"id": "1891187", "revid": "110157", "url": "https://it.wikipedia.org/wiki?curid=1891187", "title": "Chiesa di San Martino (Zoagli)", "text": "La chiesa di San Martino \u00e8 un luogo di culto cattolico situato nel comune di Zoagli, in piazza san Martino, nella citt\u00e0 metropolitana di Genova. La chiesa \u00e8 sede della parrocchia omonima del vicariato di Rapallo-Santa Margherita Ligure della diocesi di Chiavari.\nStoria.\nSita nel cuore del borgo zoagliese, la parrocchiale fu eretta tra il 1726 e il 1728 su progetto dell'architetto Antonio Maria Ricca. Notevolmente danneggiato dal bombardamento aereo degli Alleati, nel dicembre del 1943 durante la seconda guerra mondiale, al termine del conflitto bellico l'edificio venne completamente ricostruito cercando di riportare allo splendore il precedente tempio religioso.\nLa sua parrocchia fu istituita gi\u00e0 nel XIII secolo e fu eletta a Prevostura nel 1860 ed Arcipretura nel 1890.\nDescrizione.\nArchitettura e arte.\nLa facciata della chiesa \u00e8 divisa in due ordini sovrapposti da un cornicione; mentre l'ordine inferiore \u00e8 scandito da lesene tuscaniche, quello superiore \u00e8 scandito da lesene ioniche e termina con un'alta cuspide triangolare. Al centro, sopra il portale, vi sono una trifora e un affresco raffigurante \"San Martino che divide il suo mantello con un povero\". Sul retro della chiesa si eleva il campanile.\nL'interno della chiesa \u00e8 a pianta centrale ed \u00e8 stato interamente affrescato dal pittore genovese Raffaello Resio (1855-1927). Vi sono conservate due statue in legno raffigurante la \"Madonna del Rosario con Ges\u00f9 Bambino\" e il \"Cristo morto\" attribuite allo scultore Anton Maria Maragliano. Viene inoltre conservata una tavola del pittore Teramo Piaggio ritraente la \"Madonna e i santi Erasmo e Leonardo\".\nAltri oggetti sono il ciborio del XV secolo e altri dipinti di scuola ligure databili al XVII e XVIII secolo; l'altare maggiore marmoreo \u00e8 opera dello scultore Francesco Schiaffino. In un reliquiario sono conservate parte delle ceneri di san Giovanni Battista, donati dai consoli di Genova di ritorno dalla Prima crociata in Terra Santa perch\u00e9 portati a Genova dal comandante zoagliese Giovanni Merello.\nOrgano a canne.\nSulla cantoria in controfacciata, si trova l'organo a canne, costruito nel 2008 dalla ditta organaria dormellettese Dell'Orto &amp; Lanzini.\nLo strumento, racchiuso entro una cassa lignea con mostra in cinque campi costituita da canne di principale, \u00e8 a trasmissione integralmente meccanica ed ha due tastiere di 54 note ciascuna ed una pedaliera dritta di 27 note."}
{"id": "1891190", "revid": "1839090", "url": "https://it.wikipedia.org/wiki?curid=1891190", "title": "Alt Ruppin", "text": "Alt Ruppin \u00e8 una frazione della citt\u00e0 tedesca di Neuruppin, nel Brandeburgo.\nStoria.\nAlt Ruppin fu nominata per la prima volta nel 1237 come \"Olden Rupyn\". Ottenne il titolo di citt\u00e0 nel 1840.\nIl 6 dicembre 1993 la citt\u00e0 di Alt Ruppin fu aggregata alla citt\u00e0 di Neuruppin."}
{"id": "1891191", "revid": "1839090", "url": "https://it.wikipedia.org/wiki?curid=1891191", "title": "Buskow", "text": "Buskow \u00e8 una frazione della citt\u00e0 tedesca di Neuruppin, nel Brandeburgo.\nStoria.\nBuskow fu nominata per la prima volta nel 1256 come \"Buscowe\".\nIl 6 dicembre 1993 il comune di Buskow fu aggregato alla citt\u00e0 di Neuruppin."}
{"id": "1891192", "revid": "149727", "url": "https://it.wikipedia.org/wiki?curid=1891192", "title": "Gnewikow", "text": ""}
{"id": "1891194", "revid": "149727", "url": "https://it.wikipedia.org/wiki?curid=1891194", "title": "Binenwalde", "text": ""}
{"id": "1891195", "revid": "149727", "url": "https://it.wikipedia.org/wiki?curid=1891195", "title": "Kunsterspring", "text": ""}
{"id": "1891196", "revid": "149727", "url": "https://it.wikipedia.org/wiki?curid=1891196", "title": "Neuglienicke", "text": ""}
{"id": "1891202", "revid": "149727", "url": "https://it.wikipedia.org/wiki?curid=1891202", "title": "G\u00fchlen-Glienicke", "text": ""}
{"id": "1891203", "revid": "33689", "url": "https://it.wikipedia.org/wiki?curid=1891203", "title": "Museo Efesio", "text": "Biografia.\nLe sole notizie che abbiamo su di lui sono quelle riportate dal lessico bizantino Suda nella breve voce a lui dedicata: \nNativo di Efeso, si era trasferito a Pergamo, dove probabilmente fu poeta di corte degli Attalidi. Aveva, infatti, composto poemi in onore dei re Attalidi di Pergamo Eumene I e Attalo I, sicch\u00e9 si situa il suo \"floruit\" nel periodo di questi due sovrani, tra 263 e 197 a.C.\nOpere.\nSappiamo che Museo scrisse una \"Perseide\" (\u03a0\u03b5\u03c1\u03c3\u03b7\u03af\u0308\u03b4\u03bf\u03c2 \u03b2\u03b9\u03b2\u03bb\u03af\u03b1) in 10 libri e, come detto, poemi in onore degli Attalidi, di cui non resta, appunto, che la menzione in \"Suda\". Quindi non \u00e8 possibile dire se non che Museo si situa nel lungo ed ampio filone dell'epica storico-encomiastica del tardo Ellenismo, accanto a poeti come Cherilo di Iaso e Demostene di Bitinia, tra gli altri."}
{"id": "1891206", "revid": "149727", "url": "https://it.wikipedia.org/wiki?curid=1891206", "title": "Boltenm\u00fchle", "text": ""}
{"id": "1891207", "revid": "149727", "url": "https://it.wikipedia.org/wiki?curid=1891207", "title": "Rheinsberg-Glienicke", "text": ""}
{"id": "1891208", "revid": "149727", "url": "https://it.wikipedia.org/wiki?curid=1891208", "title": "Steinberge", "text": ""}
{"id": "1891211", "revid": "599013", "url": "https://it.wikipedia.org/wiki?curid=1891211", "title": "Karwe", "text": ""}
{"id": "1891212", "revid": "149727", "url": "https://it.wikipedia.org/wiki?curid=1891212", "title": "Pabstthum", "text": ""}
{"id": "1891213", "revid": "1839090", "url": "https://it.wikipedia.org/wiki?curid=1891213", "title": "Krangen", "text": "Krangen \u00e8 una frazione della citt\u00e0 tedesca di Neuruppin, nel Brandeburgo. La borgata di Kragen, Tornow, d\u00e0 il nome al lago omonimo.\nStoria.\nKrangen fu nominata per la prima volta nel 1397.\nIl 6 dicembre 1993 il comune di Krangen fu aggregato alla citt\u00e0 di Neuruppin."}
{"id": "1891214", "revid": "6923", "url": "https://it.wikipedia.org/wiki?curid=1891214", "title": "Arnold J. Toynbee", "text": "Appartenne alla corrente britannica dello storicismo diffusasi nella seconda met\u00e0 dell'Ottocento e che vide in Toynbee uno dei suoi massimi esponenti.\nCon le sue opere si colleg\u00f2 a uno dei capostipiti della scuola, Oswald Spengler, prendendone polemicamente le distanze su vari punti fondamentali.\nBiografia.\nToynbee \u00e8 il nipote dell'importante economista e storico Arnold Toynbee, con il quale spesso \u00e8 confuso. Nacque a Londra nel 1889, studi\u00f2 al Balliol College di Oxford, dove incominci\u00f2 la sua carriera come docente nel 1912; durante la prima guerra mondiale lavor\u00f2 per conto dell'\"Intelligence\" al \"British Foreign Office\" e fu un delegato alla Conferenza di pace di Parigi (1919). \nNel 1936 fu ricevuto da Adolf Hitler nel suo quartier generale e infine riprese a collaborare con il \"Foreign Office\" allo scoppio della seconda guerra mondiale.\nIl pensiero.\nLe teorie e il tipo di approccio alla storia di Toynbee sono quelli della \"storia comparata\". Come Oswald Spengler (\"Il tramonto dell'occidente\") analizza e postula la crescita e il declino delle civilt\u00e0, che mette al centro del suo interesse al posto delle nazioni e dei gruppi etnici. Respinge per\u00f2 di Spengler il determinismo dei cicli di crescita e declino come retti da una legge naturale. La sopravvivenza di una civilt\u00e0 dipende per Toynbee dalla sua risposta ai mutamenti del contesto.\nLa sua definizione di civilt\u00e0 si basa su criteri religiosi e culturali, anzich\u00e9 su divisioni in gruppi nazionali o etnici. Tratta dunque la \"civilt\u00e0 occidentale\" come un'unit\u00e0 che include le nazioni formatesi dalla caduta dell'Impero romano d'Occidente, come contrapposta alla \"civilt\u00e0 ortodossa\" della Russia e dei Balcani, e distinta dalla \"civilt\u00e0 greco-romana\" che la precede.\nPer Toynbee la storia di una civilt\u00e0 si presenta nei termini di sfide e risposte. Le civilt\u00e0 si formano in risposta a una serie di sfide difficili, nelle quali \"minoranze creative\" escogitano soluzioni che riorientano l'intera societ\u00e0. Sfide e risposte possono essere di natura fisica, come quando i Sumeri riuscirono a sfruttare le paludi irriducibili del sud dell'Iraq organizzando gli abitanti neolitici in una societ\u00e0 capace di grandi progetti di irrigazione. Possono essere anche di natura sociale, come quando la Chiesa cattolica risolse il caos dell'Europa post-romana inscrivendo i nuovi reami germanici in una singola comunit\u00e0 religiosa. Quando le civilt\u00e0 rispondono alle sfide, esse si sviluppano. Le civilt\u00e0 declinano quando i loro leader smettono di rispondere creativamente, e le civilt\u00e0 sprofondano a causa del nazionalismo, del militarismo e della tirannia di minoranze dispotiche. Toynbee riteneva che \"le civilt\u00e0 muoiono per suicidio, non per assassinio.\" ed in particolare, prendendo spunto dall'\u00e9lite confuciana cresciuta durante il regime degli Han occidentali ed orientali, in Cina, anche per l'eccessivo interesse privato in atti pubblici (Mankind and Mother Earth, 1976, Oxford). Le civilt\u00e0 non sono macchine inalterabili e intangibili, bens\u00ec reti di relazioni sociali entro i propri confini e sono quindi soggette alle decisioni, buone o cattive, che esse assumono.\nInfluenza e critiche.\nLe idee di Toynbee hanno avuto una certa risonanza nel secondo dopoguerra (ha avuto una copertina del Time Magazine nel 1947), ma sono state criticate da alcuni storici. Le critiche inoltre riguardano la sua spiegazione generale sullo sviluppo e la caduta delle civilt\u00e0, che si basa troppo sulla sua considerazione della religione come una forza rigenerativa. Alcuni critici considerano le sue conclusioni come quelle di un moralista cristiano pi\u00f9 che quelle di uno storico. Hugh Trevor-Roper dipinge il lavoro di Toynbee come \"Filosofia del pasticcio\", mentre Peter Geyl ne definisce l'approccio ideologico in termini di \"speculazioni metafisiche travestite da storia\" . Non viene per\u00f2 negato a Toynbee un certo ruolo nello sviluppo delle tendenze alla specializzazione nelle moderne ricerche storiografiche.\nToynbee \u00e8 oggetto di molteplici attacchi in due capitoli dello \"From Shakespeare to Existentialism\" (1959) di Walter Kaufmann, tra i quali uno riguarda il fatto che \"... Il successo di Toynbee si limita agli Stati Uniti dove l'opinione pubblica \u00e8 molto influenzata dai periodici ...\" (p.\u00a0426). Un altro prende di mira l'enfasi sui gruppi religiosi come demarcazioni significative del mondo (p.\u00a0408), nel 1956. Era opinione di Toynbee che l'arrivo del Buddismo in occidente si sarebbe rivelato come l'evento pi\u00f9 importante del XX secolo.\nIn un saggio intitolato \"The Chatham House Version\" (1970), Elie Kedourie, uno storico del Medio Oriente della \"London School of Economics\", ha attaccato il ruolo che a suo dire Toynbee ha avuto nell'abdicazione di responsabilit\u00e0 nel corso della ritirata dell'Impero britannico, che non ha lasciato dietro di s\u00e9 valori democratici nei paesi che prima aveva sotto il suo dominio. Kedourie ritiene che tutto il lavoro e il sistema di Toynbee fosse volto a sottovalutare questo aspetto delle responsabilit\u00e0 imperialiste, e a queste considerazioni allega la denuncia del lavoro di Toynbee al Foreign Office, nel quale si occup\u00f2 direttamente del Mandato in Palestina."}
{"id": "1891215", "revid": "339392", "url": "https://it.wikipedia.org/wiki?curid=1891215", "title": "Star Trek IV", "text": ""}
{"id": "1891216", "revid": "149727", "url": "https://it.wikipedia.org/wiki?curid=1891216", "title": "Fristow", "text": ""}
{"id": "1891218", "revid": "599013", "url": "https://it.wikipedia.org/wiki?curid=1891218", "title": "Chiesa di San Pietro (Zoagli)", "text": "La chiesa di San Pietro \u00e8 un luogo di culto cattolico situato nella frazione di San Pietro di Rovereto, in via San Pietro, nel comune di Zoagli, nella citt\u00e0 metropolitana di Genova. La chiesa \u00e8 sede della parrocchia omonima del vicariato di Rapallo-Santa Margherita Ligure della diocesi di Chiavari.\nStoria.\nSita nella frazione di San Pietro di Rovereto, sorge nell'antico tracciato della Via Romana. Secondo un documento notarile, citante le propriet\u00e0 terriere delle chiese genovesi nella zona del Tigullio, viene citato nel 984 un primitivo luogo di culto - \"Sancti Petri\" - che, dopo varie supposizioni in favore della locale chiesa, citerebbe in realt\u00e0 la chiesa genovese di San Pietro e non un ipotetico edificio nella zona di Rovereto.\nLa chiesa potrebbe comunque essere stata edificata intorno al XII secolo o XIII secolo in quanto se ne fa menzione in un documento del 1197, dove viene citato un certo prete Vassallo di Rovereto, e pi\u00f9 specificatamente nel 1213 in un lascito testamentario - \"ecclesie sancti petri de rovoreto...\" - che ne testimonia la prima documentazione scritta. Dalla met\u00e0 del Duecento la comunit\u00e0 viene assoggettata alle dipendenze della chiesa dei Santi Gervasio e Protasio di Rapallo.\nVenne parzialmente ricostruita nel 1425 e successivamente fortificata a causa delle frequenti invasioni piratesche nel Cinquecento. Ulteriori modifiche furono compiute sul finire del XVII secolo, la prima pietra fu posta il 5 agosto del 1698, e ancora intorno al XVIII secolo modificando la struttura nell'attuale stile barocco.\nNei secoli la comunit\u00e0 parrocchiale di San Pietro di Rovereto fu anche unita alla comunit\u00e0 di Sant'Andrea di Rovereto, odierna frazione di Chiavari, come attestano documenti del XIV secolo dove, nel 1351, a seguito di una pestilenza che colp\u00ec la zona nel 1348, le due chiese furono guidate anche dallo stesso rettore. Nonostante \"un'unione spirituale\" le due localit\u00e0 seguirono invece distinte giurisdizioni territoriali: la prima all'interno del Capitaneato di Rapallo e la seconda in quello chiavarese.\nLa situazione rimase immutata fino al XVIII secolo quando, con decreto arcivescovile di monsignor Giuseppe Maria Saporiti, le due comunit\u00e0 parrocchiali, oramai dilaniate da piccole rivalit\u00e0 campanilistiche, furono nuovamente separate dal 5 luglio del 1763; nello stesso decreto fu anche eletta al titolo di Arcipretura.\nDescrizione.\nNelle nicchie della facciata sono presenti due statue raffiguranti i santi Pietro e Paolo, mentre sopra l'ingresso principale \u00e8 raffigurato in un rilievo in stucco la figura di san Giovannino.\nAll'interno \u00e8 conservata un'urna cineraria marmorea romana, ritrovata nelle vicinanze della chiesa, dove sorgeva un castrum romano, e risalente alla met\u00e0 del I secolo; come afferma un'iscrizione avrebbe contenuto le ceneri di un tesserato della corte del pretore Urano.\nNel coro era inoltre conservato un trittico del pittore Teramo Piaggio raffigurante \"San Pietro benedicente e i santi Giovanni Battista e Andrea\" databile al XVI secolo; il paesaggio marino, presente sullo sfondo del quadro, ritrae il golfo del Tigullio.\nIl campanile \u00e8 ripartito in tre ordini con cupola rivestita in piastre d'ardesia ed \u00e8 dotato di 8 campane in tonalit\u00e0 RE Maggiore."}
{"id": "1891219", "revid": "149727", "url": "https://it.wikipedia.org/wiki?curid=1891219", "title": "Rottstiel", "text": ""}
{"id": "1891221", "revid": "599013", "url": "https://it.wikipedia.org/wiki?curid=1891221", "title": "Alfonso Bendi", "text": "Gioca come libero nella Yoga Forl\u00ec."}
{"id": "1891225", "revid": "119401833", "url": "https://it.wikipedia.org/wiki?curid=1891225", "title": "Tornow", "text": ""}
{"id": "1891227", "revid": "149727", "url": "https://it.wikipedia.org/wiki?curid=1891227", "title": "Zerm\u00fctzel", "text": ""}
{"id": "1891228", "revid": "76963", "url": "https://it.wikipedia.org/wiki?curid=1891228", "title": "Rachel Covey", "text": "Biografia.\nNativa di New York, \u00e8 conosciuta per aver interpretato la piccola Morgan nel film \"Come d'incanto\".\n\u00c8 anche apparsa in \"Il coraggio di cambiare\" quando aveva sette anni in cui interpreta la figlia di David Schwimmer."}
{"id": "1891229", "revid": "149727", "url": "https://it.wikipedia.org/wiki?curid=1891229", "title": "Zippelsf\u00f6rde", "text": ""}
{"id": "1891234", "revid": "149727", "url": "https://it.wikipedia.org/wiki?curid=1891234", "title": "Molchow", "text": ""}
{"id": "1891236", "revid": "149727", "url": "https://it.wikipedia.org/wiki?curid=1891236", "title": "Stendenitz", "text": ""}
{"id": "1891237", "revid": "149727", "url": "https://it.wikipedia.org/wiki?curid=1891237", "title": "Nietwerder", "text": ""}
{"id": "1891238", "revid": "149727", "url": "https://it.wikipedia.org/wiki?curid=1891238", "title": "Radensleben", "text": ""}
{"id": "1891239", "revid": "149727", "url": "https://it.wikipedia.org/wiki?curid=1891239", "title": "Wuthenow", "text": ""}
{"id": "1891240", "revid": "149727", "url": "https://it.wikipedia.org/wiki?curid=1891240", "title": "St\u00f6ffin", "text": ""}
{"id": "1891247", "revid": "729019", "url": "https://it.wikipedia.org/wiki?curid=1891247", "title": "Benelli M3 Super 90", "text": "Il fucile Benelli M3 Super 90 \u00e8 un fucile a canna liscia semiautomatico prodotto dalla Benelli Armi.\nTra le sue principali caratteristiche vi \u00e8 il doppio funzionamento inerziale/a pompa. Il sistema inerziale viene utilizzato sfruttando il rinculo prodotto dal proiettile sparato per incamerare una nuova cartuccia; il sistema a pompa viene usato invece con munizioni non convenzionali (es: less lethal) che non sviluppano sufficiente forza da permettere la ricarica automatica.\nL'impugnatura \u00e8 disponibile in due versioni, classica da fucile o da pistola.\nApprofondimenti.\nNato come evoluzione del precedente sistema Benelli M1, l'M3 aggiunge la possibilit\u00e0 del riarmo e del ricaricamento della munizione a slitta (comunemente conosciuto come \"a pompa\").\nL'impostazione con funzionamento manuale (a pompa) \u00e8 piuttosto tradizionale, con un serbatoio tubolare capace di sette cartucce standard (da 2 \u00be \u201d) o sei in formato \u201cMagnum\u201d (da 3\u201d) sito al di sotto e parallelamente alla canna.\nTramite un bilanciere anteriore all'astina mobile, \u00e8 possibile variare la modalit\u00e0 di caricamento ed adottare un sistema di funzionamento semiautomatico o a pompa.\nUn ingegnoso sistema di chiusura inerziale dell'otturatore, brevettato dalla Benelli, rende l'arma un capolavoro di flessibilit\u00e0 ed affidabilit\u00e0 per rispondere alle pi\u00f9 svariate esigenze operative.\nVengono in questo modo eliminati sia gli inconvenienti dei sistemi della canna rinculante (in particolare la vibrazione della canna durante lo sparo e la necessit\u00e0 di freno di regolazione per cartucce potenti), sia gli inconvenienti del sistema a sottrazione di gas (quali la necessit\u00e0 di frequenti pulizie del sistema e possibili difetti in condizioni atmosferiche avverse).\nPer utilizzo generico \u00e8 possibile utilizzare cartucce a palla unica, a pallini (da caccia), a pallettoni o a flech\u00e9ttes in funzionamento semiautomatico; per azioni antisommossa o di intervento non letale si possono tranquillamente utilizzare munizioni in gomma non letale, lacrimogeni o altro, semplicemente commutando al funzionamento a pompa, con un semplice gesto del polso.\nLe operazioni anti-sommossa sono infatti solitamente eseguite adottando munizionamento non letale \u2014 ad esempio proiettili in gomma \u2014 con forze di rinculo abbastanza deboli, tali da non assicurare il funzionamento di un'arma semi-automatica.\nIl Benelli M3 Super 90 \u00e8 disponibile in varie lunghezze di canna, con varie tipologie di strozzatori, e con varie impostazioni di calciatura, come un calcio con impugnatura a pistola (PG - Pistol Grip) o calci tradizionali con o senza possibilit\u00e0 di personalizzazione anatomica.\nGli accessori per la mira includono mirini standard, ghost sight con e senza elementi luminosi per il tiro notturno, e la (ormai immancabile) slitta picatinny per il montaggio di ottiche di tiro.\nVarianti.\nIl fucile M3 Super 90 ha due varianti:"}
{"id": "1891251", "revid": "767487", "url": "https://it.wikipedia.org/wiki?curid=1891251", "title": "Valutazione idrocarburi in posto", "text": "Quando viene accertata la presenza nel sottosuolo di un reservoir mineralizzato ad idrocarburi, il passo successivo della fase esplorativa mineraria consiste nella valutazione quantitativamente del volume degli idrocarburi in posto; questa consiste nel determinare la quantit\u00e0 di idrocarburi rinvenuti nel sottosuolo, nell'area esplorata, si tratta di una quantit\u00e0 volumetrica riferita alle condizioni di temperatura e pressioni di giacimento e nella sua composizione chimica naturale \"in situ\". Questa stima prescinde da valutazioni sulla capacit\u00e0 ed efficienza di recupero o di estrazione degli idrocarburi ed alla loro analisi composizionale.\nInformazioni necessarie per la valutazione.\nPer questa valutazione \u00e8 necessario determinare:\nVolume del reservoir.\n\u00c8 il volume, solitamente espresso in m\u00b3 o ft\u00b3 , di tutta la roccia (ossia matrice rocciosa + pori e fluidi contenuti in essi) mineralizzata a idrocarburi entro una trappola petrolifera.\nSi tratta di un parametro essenzialmente geologico, basato sulla ricostruzione della geometria tridimensionale del giacimento, quindi a partire da prodotti, derivati dalle analisi di rilevamenti geofisici, quali mappe di isobate della sommit\u00e0 (tetto in gergo minerario) e della base del giacimento, raffinati con i dati raccolti durante le perforazioni dei pozzi esplorativi e di delineazione tramite le registrazioni di logging e le loro interpretazioni strutturali e paeloambientali, in aiuto alla definizione dell'architettura della trappola.\nA questo volume \u00e8 associabile anche lo spessore dell'intero reservoir attraversato in verticale (o attraversabile in verticale) da un pozzo di produzione, tale spessore viene detto \"Gross Pay\".\nVolume dello spazio poroso.\nSi tratta di un parametro essenzialmente petrofisico statico. Definisce la capacit\u00e0 di immagazzinamento (ossia il volume totale dei vuoti esistenti) di una roccia reservoir: tanto maggiore \u00e8 la sua porosit\u00e0 tanto maggiore sar\u00e0 la quantit\u00e0 di idrocarburo che potr\u00e0 esservi contenuta. Per conoscere questo dato \u00e8 quindi essenziale determinare la porosit\u00e0 della roccia mineralizzata, ci\u00f2 viene fatto con le analisi petrofisiche sui log registrati di fronte al reservoir e sulle eventuali carote prelevate entro il reservoir.\nRapporto formula_3.\nSi tratta di un parametro essenzialmente petrofisico dinamico. Deve essere introdotto nel calcolo dei volumi in posto in quanto solitamente non tutta la massa rocciosa, che nel suo assieme contiene gli idrocarburi, \u00e8 in grado di lasciar defluire gli idrocarburi, in essa contenuti, verso il pozzo di produzione. In altri termini non tutta la roccia mineralizzata contribuisce alla produzione del giacimento. Dal computo volumetrico devono quindi essere esclusi quei livelli le cui caratteristiche di permeabilit\u00e0 sono tali da escludere che possano contribuire alla produzione. per cui lungo il profilo del pozzo o dei pozzi usati per queste valutazioni, vengono distinti dal totale Gross volumetrico le zone economicamente sfruttabili chiamate \"Net pay zone\". La sommatoria di queste zone prende il nome di \"Net zone\".\nIl rapporto formula_3 \u00e8 quindi la frazione data dal rapporto: formula_11, il cui valore varia, da giacimento a giacimento, da uno (tutto l'intervallo \u00e8 considerato produttivo) a zero (situazione teorica di non giacimento)."}
{"id": "1891252", "revid": "135224", "url": "https://it.wikipedia.org/wiki?curid=1891252", "title": "M4 super 90", "text": ""}
{"id": "1891254", "revid": "135224", "url": "https://it.wikipedia.org/wiki?curid=1891254", "title": "M3 Super 90", "text": ""}
{"id": "1891257", "revid": "135224", "url": "https://it.wikipedia.org/wiki?curid=1891257", "title": "M1 Super 90", "text": ""}
{"id": "1891260", "revid": "339392", "url": "https://it.wikipedia.org/wiki?curid=1891260", "title": "Melchita", "text": ""}
{"id": "1891264", "revid": "124123", "url": "https://it.wikipedia.org/wiki?curid=1891264", "title": "Friedrich von Olivier", "text": "Biografia.\nFiglio del pedagogista Ferdinand von Olivier e della moglie, la cantante d'opera Louise Neidhart, fu fratello dei pittori Ferdinand e Heinrich. Come i suoi fratelli, ricevette i primi rudimenti di arte da Karl Wilhelm Kolbe e Johann Christian Haldenwang, negli anni 1801-1802. Pi\u00f9 tardi divenne allievo dello scultore di corte Friedemann Hunold.\nSoggiorn\u00f2 a lungo in Austria. Vi si rec\u00f2 una prima volta nel 1811 con suo fratello Ferdinand e frequent\u00f2 l'Accademia di Belle Arti di Vienna. Nel 1812 marci\u00f2 con Theodor K\u00f6rner da Vienna a Breslavia, nell'ambito della guerra antinapoleonica.\nRomantico, risent\u00ec della maniera dei Nazareni, divenendo amico a Roma di Julius Schnorr von Carolsfeld, di Philipp Veit e di Joseph Anton Koch."}
{"id": "1891265", "revid": "92723", "url": "https://it.wikipedia.org/wiki?curid=1891265", "title": "Tongbeiquan", "text": "Il Tongbeiquan (\u901a\u80cc\u62f3, Pugilato della Schiena Libera), \u00e8 uno stile di arti marziali cinesi del nord della Cina. Anche chiamato Tongbiquan (\u901a\u81c2\u62f3, Pugilato delle Braccia Fluide) o ancora Pugilato del Preparare la Schiena (\u901a\u5907\u62f3, Tongbeiquan).\nOrigini.\nIl primo scritto che cita il Tongbeiquan \u00e8 opera di Huang Zongxi, un famoso studioso dell'epoca della dinastia Ming, che testimonia come, secondo lui, il Tongbi sia la migliore tra tutte le scuole di Wushu. Egli nella sua biografia di Wang Zhengnan (\u738b\u5f81\u5357), afferm\u00f2 che il Tongbi \u00e8 il Changquan. Tutto ci\u00f2 testimonia che gi\u00e0 in epoca della dinastia Ming esisteva una scuola chiamata Tongbi.\nSecondo una tradizione orale nel periodo delle primavere e degli autunni e degli stati combattenti un certo Baiyuan (\u767d\u733f) avrebbe creato questo pugilato. In origine questo personaggio si sarebbe chiamato Bai Shikou (\u767d\u58eb\u53e3), zi Yisan (\u8863\u4e09), il cui nome monastico Taoista sarebbe stato Dong Lingzi (\u52a8\u7075\u5b50). Vissuto sull'Emeishan in Sichuan, ebbe moltissimi discepoli e venne chiamato dai suoi contemporanei Baiyuan Daoren (\u767d\u733f\u9053\u4eba, il prete Taoista Scimmia Bianca).\nA livello leggendario, molti raccontano che il Tongbeiquan \u00e8 stato creato nel periodo delle Cinque dinastie e dieci regni o durante la dinastia Song.\nUn altro maestro accreditato da alcuni per la creazione del Tongbeiquan \u00e8 Han Tong (\u97d3\u901a), citato in molti libri di arti marziali come uno dei 108 Briganti che compaiono nel Romanzo Epico Shuihu Zhuan (\u6c34\u6ef8\u50b3, Sul Bordo dell'Acqua). Infatti qualcuno ha voluto trovare un'attinenza tra il nome di questo personaggio ed il nome dello stile;\nPer altri sarebbe una creazione di Chen Tuan (\u9648\u629f) durante la fine della dinastia Tang e gli inizi della dinastia Song e poi insegnato nell'epoca della dinastia Qing da Lu Yunqing (\u9c81\u4e91\u6e05) a Qi Xin (\u7941\u4fe1), Qi Taichang (\u7941\u592a\u660c) e a Shi Hongsheng (\u77f3\u9e3f\u80dc).\nPer Xiu Jianchi, uno dei pi\u00f9 famosi maestri di Tongbeiquan del 1900, questo stile sarebbe stato tramandato da Gui Guzi (\u9b3c\u8c37\u5b50), che praticava il Taoismo sulla montagna Yunmenshan (\u4e91\u8499\u5c71) e si ispir\u00f2 all'imitazione delle scimmie. Lo stile fu trasmesso durante il regno di Yongdao della dinastia Qing, da Qi Taichang, figlio di Qi Xin. Qi Xin (\u7941\u4fe1), originario dello Zhejiang, partecip\u00f2 alla Rivolta dei Nian (\u637b) e, viste le vicissitudini della rivolta, fu costretto a stabilirsi in Hebei. Egli durante il regno di Daoguang, nell'epoca della dinastia Qing, insegn\u00f2 il Tongbeiquan in Hebei (in particolare nella contea di Gu'an, \u56fa\u5b89\u53bf Gu'anxian), oltre che nelle aree amministrative di Pechino e Tianjin e nel Liaodong (\u8fbd\u4e1c).\nSecondo l'articolo \"Wu Tianxi \"Tongbei Quanfa\" yi shu de echuan\" molte notizie sulle origini del Tongbeiquan sono perlomeno senza fondamento, portando ad esempio: Gui Guzi, Sun Bin (\u5b59\u8191) , Han Tong, Baiyuan, Han Laodao (\u97e9\u8001\u9053) come fondatori dello stile.\nScuole.\nBai Yuan Tongbeiquan (\u767d\u733f\u901a\u80cc\u62f3).\nIl Nome deriva dal fatto che si pensa che il fondatore fosse Bai Yuan (\u767d\u733f). \nNel 1937 Wu Tianxi (\u6b66\u7530\u7199) ha scritto nel suo libro Tongbei Quanfa (\u901a\u80cc\u62f3\u6cd5) che questa scuola era chiamata \u201cAttraverso la Schiena\u201d ed in seguito fu cambiato in Baiyuan Men e Scuola della Scimmia Bianca dalle Lunghe Braccia. I praticanti dell'epoca della Dinastia Qing la chiamavano Pugilato Viaggiante o Changquan.\nIl Taolu fondamentale a mano nuda di questo stile si compone di 24 figure (\u4e8c\u5341\u56db\u5f0f, ershisi shi). In pi\u00f9 troviamo il Tongbei chuanzhu (\u901a\u80cc\u4e32\u73e0), il Li ulu zong shou (\u516d\u8def\u7e3d\u624b), ecc.\nCome Taolu con armi abbiamo: Baiyuan er zi (\u767d\u733f\u4e8c\u5b57); Baiyuan dandao (\u767d\u733f\u55ae\u5200); Baiyuan shuangdao (\u767d\u733f\u96d9\u5200); ecc.\nHongtong Tongbeiquan (\u6d2a\u6d1e\u901a\u80cc\u62f3).\n\u00e8 anche chiamato Taiji Tongbeiquan (\u592a\u7ea7\u901a\u80cc\u62f3) e Wuji Tongbei Chanquan (\u65e0\u6781\u901a\u80cc\u7f20\u62f3, Pugilato attorcigliato della schiena libera e del vuoto mentale). Questo ramo \u00e8 stato tramandato durante il regno di Qianlong della dinastia Qing da Guo Yongfu (\u90ed\u6c38\u798f), un nativo dell'Henan che dovette nascondersi in Shanxi dopo aver ucciso un notabile. Infatti lo stile \u00e8 diffuso in una cittadina dello Shanxi che si chiama Hongtong, da qui uno dei nomi di questo ramo.\nTongbeiquan e Taijiquan.\nAlcune teorie sull'origine del Taijiquan coinvolgono un certo Jiang Fa (\u8523\u767c), un praticante di Tongbeiquan originario dell'area amministrativa di Hongtong in Shanxi. Jiang Fa entr\u00f2 in relazione con Chen Wanting (\u9648\u738b\u5ef7), il capostipite del Taijiquan della famiglia Chen . Ci sono racconti secondo i quali Chen Wanting avrebbe salvato la vita a Jiang Fa e quest'ultimo sarebbe diventato un suo discepolo; altri affermano che Jiang Fa avrebbe insegnato il Tongbeiquan a Chen Wanting.\nNon \u00e8 dato sapere attualmente quale sia la reale natura di questo coinvolgimento. Sicuramente sono riscontrabili molte somiglianze tra la seconda forma di Chenshi Taijiquan, il Paochui, ed il Tongbeiquan.\nUn altro collegamento tra Taijiquan e Hongtong Tongbeiquan deriva dal fatto che entrambi avrebbero un'origine negli insegnamenti di Qi Jiguang:\nQijia Tongbeiquan (\u7941\u5bb6\u901a\u80cc\u62f3).\nLao Qi Pai Tongbeiquan (\u8001\u7941\u6d3e\u901a\u80cc\u62f3, Tongbeiquan della scuola del vecchio Qi).\nQuesto \u00e8 il Tongbeiquan insegnato da Qi Xin, infatti il Lignaggio di questa scuola inserisce tale personaggio alla prima generazione; questo ramo \u00e8 anche detto Qijia Tongbeiquan (\u7941\u5bb6\u901a\u80cc\u62f3). Questi alcuni Taolu a mano nuda secondo Dan Changwen: \"Mingtangquan\" (\"Pugilato dell'Aia\" ()), \"Laojiaquan\" (\"Pugilato della Struttura Antica\" ()), Liulu Tazhang \"Affondare i Palmi in sei strade\" (),\"Shier Lianpao Liancao\" (\"Dodici colpi continui e prese continue\" ()),\"Tongbei Chaiquan\" (\"Pugilato che apre la schiena libera\" ()), \"Dajia Liulu Lianshou\" (\"Mani continue in sei vie della Grande Struttura\" ()), \"Tongbei Nantao Qianhou Chaiquan\" (\"Pugilato che apre la schiena libera davanti e dietro e sequenza del sud\" ()). Queste alcune forme con armi: \"Babu Shisan dao\" (\"Otto passi e tredici tecniche di sciabola\" ()),\"Qimen jian\" (\"spada della scuola Qi\" ()),\n\"Qimen shier qiang\" (\"dodici tecniche di lancia della scuola Qi\" ()),\nShao Qi Pai Tongbeiquan (\u5c11\u7941\u6d3e\u901a\u80cc\u62f3, Tongbeiquan della scuola del giovane Qi).\nNome del Tongbeiquan insegnato da Qi Taichang, in contrapposizione allo stile insegnato dal padre; esso \u00e8 pi\u00f9 conosciuto come Wuxing Tongbeiquan (\u4e94\u884c\u901a\u80cc\u62f3), infatti esso utilizza I Wuxing (cinque agenti) in associazione ad alcune tecniche di colpi con il palmo, che si susseguono con continuit\u00e0.\nWu Bin, Li Xingdong e Yu Gongbao propongono le associazioni che sono riassunte nella seguente tabella:\nDetta associazione viene riferita anche da Duan Peijing che ne sottolinea anche il rispetto dei cicli Creativo e Distruttivo dei 5 agenti:\nIl Palmo che Cade deriva dal Metallo (Shuaizhang shu Jin, \u6454\u638c\u5c5e\u91d1)\uff0cil Palmo che Batte deriva dal Legno (Paizhang shu Mu, \u62cd\u638c\u5c5e\u6728)\uff0c il Palmo che Penetra deriva dall'Acqua (Chuanzhang shu Shui, \u7a7f\u638c\u5c5e\u6c34)\uff0c il Palmo che Spacca deriva dal Fuoco (Pizhang shu Huo, \u5288\u638c\u5c5e\u706b)\uff0cil Palmo che Trapana deriva dalla Terra (Zanzhang shu Tu, \u6512\u638c\u5c5e\u571f); Quindi, seguendo il \"Ciclo Generativo\" come il Metallo si pu\u00f2 trasformare in Acqua, cos\u00ec il Palmo che Cade pu\u00f2 evolversi nel Palmo che Penetra (\"Shuaizhang ke bianwei Chuanzha\"ng \u6454\u638c\u53ef\u53d8\u4e3a\u7a7f\u638c),come l'acqua d\u00e0 vita al legno, cos\u00ec il Palmo che Penetra pu\u00f2 evolversi nel Palmo che Batte (\"Chuazhang ke bianwei Paizhang\", \u7a7f\u638c\u53ef\u53d8\u4e3a\u62cd\u638c),come il legno d\u00e0 vita al fuoco, cos\u00ec il Palmo che Batte pu\u00f2 evolversi nel Palmo che Spacca (\"Paizhang ke bianwei Pizhang\" ,\u62cd\u638c\u53ef\u53d8\u4e3a\u5288\u638c),come il fuoco d\u00e0 vita alla terra, cos\u00ec il Palmo che Spacca pu\u00f2 evolversi nel Palmo che Trapana (\"Pizhang ke bianwei Cuanzhang\", \u5288\u638c\u53ef\u53d8\u4e3a\u6512\u638c).\nAltri.\nIn origine era chiamato Liangyi Yuanquan(\u4e24\u66e6\u733f\u62f3). Questo pugilato \u00e8 stato creato da Liu Yi (\u5218\u4e49) originario dello Shandong. Questo ramo ha come Taolu lo Shi'er Lian Zhao (\u5341\u4e8c\u8fde\u62db, dodici attacchi continui), che si divide in Sei Attacchi Continui Alle Spalle (Hou Liu Lian Zhao,\u540e\u516d\u8fde\u62db) e Sei Attacchi Continui Frontali (Qian Liu Lian Zhao, \u524d\u516d\u8fde\u62db); rispettivamente utilizzano ed applicano i primi sei prevalentemente tecniche di mano, i secondi tecniche di gamba (Tuifa)."}
{"id": "1891266", "revid": "287204", "url": "https://it.wikipedia.org/wiki?curid=1891266", "title": "Comete (disambigua)", "text": ""}
{"id": "1891267", "revid": "1632387", "url": "https://it.wikipedia.org/wiki?curid=1891267", "title": "Three Sided Coin", "text": "Three Sided Coin \u00e8 la prima compilation dei Nickelback, pubblicata unicamente in Giappone nel 2002 e distribuita dalla Roadrunner International. Contiene canzoni dagli album \"The State\" e \"Silver Side Up\", con l'aggiunta di \"Little Friend\" dall'album \"Curb\" e dell'inedito \"Yanking Out My Heart\", registrata durante l'incisione di \"Silver Side Up\" e successivamente inclusa nell'edizione speciale di \"The Long Road\". L'album \u00e8 diventato oggetto da collezionisti, ricercato in tutto il mondo."}
{"id": "1891270", "revid": "399", "url": "https://it.wikipedia.org/wiki?curid=1891270", "title": "Tecnico", "text": "Un tecnico (specialista pi\u00f9 generale come sinonimo di un determinato argomento/area di lavoro e/o materia) \u00e8 un lavoratore esperto in una determinata tecnologia, con competenze sia tecniche che teoriche. Un tecnico, esperto in un particolare settore della tecnologia, ha una conoscenza media della teoria e una conoscenza specifica nella pratica.\nDescrizione.\nI tecnici possono essere classificati come lavoratori altamente qualificati od anche semi-qualificati, e sono parte di un pi\u00f9 ampio processo di produzione.\nPossono essere impiegati in una variet\u00e0 di campi, e di solito hanno un titolo di lavoro con la specificazione di \"tecnico\", in base alla particolare categoria di lavoro. Cos\u00ec un 'tecnico di scena' \u00e8 un lavoratore che fornisce supporto tecnico per mettere su uno spettacolo, mentre un 'tecnico medico' \u00e8 un dipendente che fornisce assistenza tecnica nel settore medico o alla professione medica. Un \"tecnico universitario\" pu\u00f2 essere specializzato nell'assistenza alla didattica ed alla ricerca.\nSbocchi professionali e lavorativi.\nI tecnici sono nel commercio, nei servizi ed in vari ambiti lavorativi e professionali, come nella pubblica amministrazione, nelle libere professioni, nell'agricoltura e allevamento, nelle forze armate.\nIn pratica, qualsiasi figura esperta in una materia specifica, specie dal punto di vista pratico, \u00e8 un tecnico: alcuni esempi possono essere un legale giuslavorista dedicato alle imprese cooperative, un consulente esperto in tributi di stati stranieri, un consulente di \"project management\" nel settore impiantistico, un veterinario esperto nel trattare capre per produzione di formaggio, chi svolge colloqui di lavoro per l'\"Information Technology\", un soggetto esperto nella gestione di reti informatiche e cos\u00ec via."}
{"id": "1891274", "revid": "486946", "url": "https://it.wikipedia.org/wiki?curid=1891274", "title": "Nordreno-Westfalia", "text": ""}
{"id": "1891276", "revid": "36426", "url": "https://it.wikipedia.org/wiki?curid=1891276", "title": "Tardogotica", "text": ""}
{"id": "1891282", "revid": "339392", "url": "https://it.wikipedia.org/wiki?curid=1891282", "title": "Convenzione Nazionale", "text": ""}
{"id": "1891284", "revid": "287204", "url": "https://it.wikipedia.org/wiki?curid=1891284", "title": "Adilabad", "text": "Adilabad (telugu \u0c05\u0c26\u0c3f\u0c32\u0c3e\u0c2c\u0c3e\u0c26\u0c41) \u00e8 una citt\u00e0 dell'India di 108.233 abitanti, capoluogo del distretto di Adilabad, nello stato federato dell'Andhra Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 19\u00b0 40' 0 N e 78\u00b0 31' 60 E e ha un'altitudine di 263 .\nSociet\u00e0.\nEvoluzione demografica.\nAl censimento del 2001 la popolazione di Adilabad assommava a 108.233 persone, delle quali 55.023 maschi e 53.210 femmine. I bambini di et\u00e0 inferiore o uguale ai sei anni assommavano a 15.025, dei quali 7.757 maschi e 7.268 femmine. Infine, coloro che erano in grado di saper almeno leggere e scrivere erano 69.951, dei quali 39.901 maschi e 30.050 femmine."}
{"id": "1891285", "revid": "1522738", "url": "https://it.wikipedia.org/wiki?curid=1891285", "title": "Yan Huiqing", "text": "Biografia.\nOriginario di Shanghai, Yan si laure\u00f2 all'Universit\u00e0 della Virginia e insegn\u00f2 lingua inglese presso l'Universit\u00e0 San Giovanni (Shanghai) per un certo periodo, una volta tornato dagli Stati Uniti, prima di recarsi a Pechino per intraprendere la carriera politica. Pare che negli Stati Uniti fosse divenuto un massone.\nYan fu primo ministro della Repubblica di Cina per cinque volte non consecutive, ogni volta sempre per pochi mesi, durante gli anni venti. Nel 1926, venne imposto da Wu Peifu come presidente facente funzioni e primo ministro facente funzioni (ricoprendo, in quest'ultimo caso, il suo quinto mandato). Tuttavia, l'opposizione di Zhang Zuolin port\u00f2 alle dimissioni di Yan pochi mesi dopo, a favore dell'ammiraglio Du Xigui.\nSuccessivamente, Yan fu il primo ambasciatore cinese in Unione Sovietica; serv\u00ec anche come delegato presso la Societ\u00e0 delle Nazioni. Durante la seconda guerra mondiale, venne posto agli arresti domiciliari dai giapponesi mentre si trovava ad Hong Kong e durante la prigionia compil\u00f2 le \"Storie dell'antica Cina\". Durante la Guerra civile cinese, assunse una posizione centrista, avvocando una soluzione pacifica della contesa; nel 1949 si rec\u00f2 a Mosca nel tentativo, fallito, di convincere il governo sovietico ad appoggiarlo. Mor\u00ec l'anno successivo."}
{"id": "1891290", "revid": "121600229", "url": "https://it.wikipedia.org/wiki?curid=1891290", "title": "Principi di economia politica e dell'imposta", "text": "Principi di economia politica e dell'imposta (titolo in inglese \"On the Principles of Political Economy and Taxation\") \u00e8 la principale opera dell'economista britannico David Ricardo, pubblicata nel 1817.\nIdee guida.\nLe principali conclusioni, alcune delle quali gi\u00e0 introdotte in opere precedenti (come il \"Saggio sull'influenza del basso prezzo del grano sui profitti\") riguardano la redditivit\u00e0 della terra e il commercio internazionale. La rendita derivante dalla terra, secondo Ricardo, aumenta al crescere della popolazione e del suo sfruttamento, perch\u00e9 chi la sfrutta ricorrer\u00e0, con l'aumentare della popolazione, a terre sempre meno fertili. Per quel che riguarda il commercio internazionale, nei \"Principi\" Ricardo introdusse la sua teoria dei vantaggi comparati, in base alla quale i paesi tendono a specializzarsi nella produzione di beni la cui produzione ha un costo opportunit\u00e0, misurato in termini di altri beni, minore che in altri paesi. Dalla teoria in questione deriva la considerazione per la quale il commercio internazionale avvantaggia fortemente i paesi che vi fanno ricorso, purch\u00e9 essi abbiano, appunto, dei vantaggi comparati."}
{"id": "1891291", "revid": "51323", "url": "https://it.wikipedia.org/wiki?curid=1891291", "title": "On the Principles of Political Economy and Taxation", "text": ""}
{"id": "1891295", "revid": "729019", "url": "https://it.wikipedia.org/wiki?curid=1891295", "title": "Calibro 12", "text": "Calibro 12 \u00e8 una cartuccia usata come munizione per i fucili a canna liscia semiautomatici, basculanti (sovrapposti e doppiette) e a pompa.\nDenominazione.\nIl numero 12 non corrisponde al diametro interno della canna, bens\u00ec al numero di sfere di piombo puro (aventi lo stesso diametro interno della canna) necessarie per raggiungere il peso di una libbra (453,59237 g).\nLa canna di un fucile che utilizza cartucce calibro 12 ha un diametro interno di 18,53\u00a0mm (0,729 in).\nSpecifiche.\nLa lunghezza totale della cartuccia (fondello + bossolo) \u00e8 diversa a seconda del tipo di munizione. Le lunghezze riportate sono quelle a cartuccia \"aperta\": a differenza delle cartucce metalliche per canna rigata, per le quali il \"carico di estrazione\", ossia la resistenza opposta alla pressione esercitata dai gas di combustione della polvere fino all'istante prima che il proiettile inizi la sua corsa, \u00e8 realizzato dalla \"crimpatura\" della palla nel bossolo, ovvero applicando in fase di costruzione della cartuccia una pressione uniforme su tutta la circonferenza del colletto del bossolo per mezzo di opportune matrici per la ricarica (i cos\u00ec detti \"dies\"), il carico estrazione di una cartuccia a canna liscia \u00e8 realizzato dalla \"chiusura\", che pu\u00f2 essere di 3 tipi: \"stellare\", ad \"orlo tondo\" o ad \"ogiva\". In tutti e tre i casi, una volta assemblati i componenti della cartuccia (tipicamente innesco, carica di lancio, borra, piombo), la lunghezza del bossolo risulta essere superiore alla lunghezza dei componenti impilati nel bossolo. La parte eccedente serve a realizzare la chiusura. Pertanto si avranno cartucce con chiusura finita di varia lunghezza, in funzione della componentistica interna utilizzata. Il parametro fondamentale dunque \u00e8 la lunghezza del bossolo totalmente aperto, nella sua piena lunghezza:\nAd esempio, camerare una cartuccia con bossolo da 89 mm (quindi supermagnum) all'interno di un fucile con camera da 76 mm potrebbe essere fatale, dal momento che una camera da 76 mm ha lo spazio necessario all'apertura totale di un bossolo da 76 mm o di lunghezza inferiore, mentre un bossolo pi\u00f9 lungo non riuscirebbe ad aprirsi del tutto e strozzerebbe la canna dai suoi 18,53 mm a circa 16 mm, creando un intasamento molto pericoloso, che porterebbe a sovrapressioni in camera di cartuccia non sopportabili dall'arma, con possibile conseguente esplosione della stessa.\nAll'interno della cartuccia possono essere contenuti pallini o pallettoni sferici di varia misura (si va da diametri inferiori ad 1 mm fino a diametri di quasi 9 mm), contenuti in una borra a bicchiere o semplicemente contenuti nel bossolo da una borra che ha li tiene solo separati dalla carica di lancio, o un singolo proiettile di piombo, parlando cos\u00ec di cartucce \"a palla asciutta\".\nPer quanto riguarda le cartucce a pallini, ne esiste una infinita variet\u00e0. A titolo di esempio, per il tiro a volo, normalmente di usano cartucce con pallini n\u00b0 7,5 e grammatura da 24 o 28 grammi, contenuti in particolari borre, ciascuna adatta alla disciplina praticata (fossa, skeet, compak, tanto per citarne alcune).\nPer quanto riguarda le cartucce a palla singola, esistono vari tipi di palla utilizzati per il tiro sportivo (a titolo di esempio, i proiettili-borra \"Gualbo\", prodotti da Gualandi o i proiettili-borra Cervo, prodotti da Locatelli, entrambi da 28 grammi) o per la caccia, in particolare agli ungulati, di grammature superiori di solito ai 32 grammi (ad esempio il proiettile-borra Brenneke o il proiettile-borra Gualandi)."}
{"id": "1891302", "revid": "287100", "url": "https://it.wikipedia.org/wiki?curid=1891302", "title": "Brigidini", "text": ""}
{"id": "1891303", "revid": "486946", "url": "https://it.wikipedia.org/wiki?curid=1891303", "title": "Hentchak", "text": ""}
{"id": "1891308", "revid": "106456", "url": "https://it.wikipedia.org/wiki?curid=1891308", "title": "Fanarioti", "text": "I Fanarioti (dal greco \"\u03a6\u03b1\u03bd\u03ac\u03c1\u03b9\", \"Faro\", nome del quartiere d'Istanbul in cui vivevano, l'attuale Fener) furono in prevalenza dei ricchi mercanti di origine greca o ellenizzati, alcuni discendevano probabilmente da antiche famiglie bizantine di Costantinopoli o di Trebisonda, altri erano originari delle isole del mare Egeo, dell'Epiro, altri ancora erano Albanesi, Romeni o Levantini.\nStoria.\nDopo la conquista di Costantinopoli da parte dei Turchi ottomani nel 1453 il quartiere del Fanar (\"\u03a6\u03b1\u03bd\u03ac\u03c1\u03b9\" in greco, \"Fener\" in turco, in riferimento al faro ivi costruito in epoca bizantina) divent\u00f2 la sede del Patriarcato e il quartiere dei Cristiani ortodossi. Col tempo alcuni di essi raggiunsero posizioni molto importanti all'interno dell'amministrazione dell'Impero Ottomano: istruiti e poliglotti, spesso inviati a Padova per istruirsi in medicina o legge e imparare le lingue europee, dal 1661 al 1821 dei Fanarioti furono Grandi Dragomanni della Sublime Porta, cio\u00e8 interpreti in capo dell'amministrazione ottomana; ci\u00f2 che permise loro di dirigere col titolo di reis effendi la politica estera dell'impero ottomano. Questa funzione li port\u00f2 poco a poco a dirigere le isole dell'Egeo e a ricoprire dal 1715 al 1821 la carica di Hospodar o Voivoda dei Principati danubiani (Moldavia e Valacchia) e poi dal 1835 al 1906 quella di Principe di Samo.\nIl loro ruolo perse d'importanza dopo la guerra d'indipendenza greca, alla quale molti Fanarioti presero parte attiva, e poi venne meno con il declino e la scomparsa dell'Impero ottomano. In seguito molte delle famiglie fanariote si stabilirono in Romania (come i Ghica e i Soutzos), in Russia (come i Mourousi, diventati principi russi, da cui discendono lo scrittore francese Paul Mourousy (1915-2002) e il giornalista francese Yves Mourousi (1942-1998), in Grecia (come i Manos) e perfino in Francia (come i Paleologo, un cui discendente Maurice Pal\u00e9ologue (1859-1944), fu ambasciatore di Francia a Sofia e a San Pietroburgo e Segretario generale del Ministero francese degli Affari esteri)."}
{"id": "1891309", "revid": "709565", "url": "https://it.wikipedia.org/wiki?curid=1891309", "title": "Legion of Super Heroes (serie animata)", "text": "Legion of Super Heroes \u00e8 una serie televisiva a cartoni animati prodotta nel 2006 dalla Warner Bros. Animation con la collaborazione della emittente Kids' WB; \u00e8 composta da due stagioni per ventisei episodi.\nLa serie reinterpreta le storie a fumetti della Legione dei Supereroi; i personaggi impiegati sono in gran parte presenti anche nei fumetti de \"Supergirl e la legione dei Supereroi\".\nTrama.\nIn un futuro lontano mille anni, l'uomo \u00e8 riuscito finalmente a conquistare le stelle entrando, spesso pacificamente, in contatto con altre popolazioni e civilt\u00e0. Ma il domani \u00e8 ricolmo di pericoli e di criminali proprio come lo \u00e8 l'oggi. A vigilare sui \"Pianeti Uniti\" c'\u00e8 la Legione dei Supereroi, un gruppo formato da giovani supereroi metaumani dotati di svariati poteri. Un giorno pi\u00f9 oscuro accade per\u00f2 che il pericoloso gruppo di supercriminali \"Fatal Five\", guidati dalla potente e malvagia Imperatrice Smeraldo, riescono ad evadere dalle prigioni dove erano stati faticosamente rinchiusi; il grave annuncio getta nello sconforto i legionari: lontanissimi e sparsi per il cosmo i pi\u00f9 potenti capi legionari, compreso il leggendario Cosmic Boy, gli altri si dileguano per la paura, restando solo un piccolo gruppo a difesa della citt\u00e0. Ma Brainiac 5 non si d\u00e0 per vinto, e localizza un eroe di sicura fama dal grandissimo potere, in grado di cambiare le sorti dell'imminente scontro: il leggendario Superman, la cui fama \u00e8 giunta sino al futuro. Alcuni dei legionari rimasti si recano quindi nel passato, al cospetto di un Clark Kent ancora adolescente, e invocano il loro aiuto. Clark all'inizio non vuole saperne, ma alla fine cede alla loro insistenza.\nIl gracile ed impacciato Clark non sembra dare molto affidamento ai legionari, che all'inizio lo snobbano, incapace com'\u00e8 di usare i suoi poteri e quindi di dimostrare di essere veramente chi \u00e8. Ma dopo avere salvato i legionari battendo da solo contro la malvagit\u00e0 dell'Imperatrice Smeraldo e i Fatal Five tutti si ricredono; terminata la missione sarebbe il momento di tornare al tempo passato, ma Clark decide di rimanere ancora per un po', per imparare ad usare i suoi poteri e per scoprire di pi\u00f9 sul suo misterioso passato; i legionari lo accolgono allora come uno di loro e gli fanno dono dell\"'anello del volo\", il simbolo della Legione dei Supereroi."}
{"id": "1891311", "revid": "1573940", "url": "https://it.wikipedia.org/wiki?curid=1891311", "title": "Auchenorrhyncha", "text": "Auchenorrhyncha \u00e8 un raggruppamento sistematico dell'ordine dei Rincoti comprendente esclusivamente insetti fitomizi comunemente conosciuti con i nomi di cicale e cicaline. Dal punto di vista sistematico, gli Auchenorrhycha sono tradizionalmente inquadrati, nella classificazione morfologica, al rango di Sezione all'interno del Sottordine degli Homoptera. Sulla base delle relazioni filogenetiche, dagli anni novanta \u00e8 stato elevato al rango di sottordine, con l'eliminazione del raggruppamento parafiletico degli Omotteri.\nMorfologia.\nGli Auchenorrinchi sono insetti generalmente di piccole o medie dimensioni, con corpo pi\u00f9 o meno allungato, talvolta ornato da processi di varia conformazione nel capo o nel torace. Le livree sono in genere poco appariscenti, ma non mancano specie con colorazioni vivaci.\nIl capo \u00e8 metagnato, provvisto di 2 o 3 ocelli ed occhi ben sviluppati. Le antenne sono brevi e filiformi, composte da due articoli basali e da un flagello composto da 5 articoli sempre pi\u00f9 brevi passando dal primo al distale. Nei Fulgoroidei \u00e8 carenato e talvolta prolungato in un vistoso processo. L'apparato boccale \u00e8 di tipo pungente-succhiante, con rostro ben pronunciato e inserito ventralmente nella parte posteriore del capo. Carattere morfologico fondamentale, che contraddistingue gli Auchenorrinchi dagli Sternorrinchi, \u00e8 l'inserzione del rostro: negli Auchenorrinchi la base del rostro \u00e8 visibilmente dislocata davanti alle coxe anteriori.\nIl torace mostra il pronoto di varie forme, spesso a forma di collare, ma nei Membracidi pu\u00f2 svilupparsi notevolmente e assumere forme curiose, sormontando spesso il capo e il resto del corpo; frequente, in questa famiglia, \u00e8 la presenza di processi dorsali dalle forme bizzarre. Le ali sono in genere ben sviluppate e percorse da una ricca venatura. Alcune specie sono brachittere. Le anteriori sono interamente membranose (Cicadoidea) oppure leggermente e uniformemente sclerificate e trasformate, perci\u00f2, in tegmine. Le zampe sono ben sviluppate e di tipo deambulatorio, le posteriori spesso adattate al salto. Le tibie posteriori sono spesso provviste di denti e speroni. I tarsi sono composti da tre segmenti, altro carattere che distingue gli Auchenorrinchi dagli Sternorrinchi.\nNei Cicadomorfi, l'addome dei maschi \u00e8 spesso provvisto di un organo sonoro pari e simmetrico ubicato nella zona latero-ventrale del primo urite. La vibrazione della membrana dell'organo sonoro produce un suono ben udibile nel caso delle cicale. Le femmine sono spesso fornite di ovopositore tipico, in grado di causare ferite nei tessuti vegetali e di deporvi le uova.\nAnatomia.\nNella generalit\u00e0 degli Auchenorrinchi, l'apparato digerente dispone della camera filtrante, un organo formato da una deviazione del mesentero in modo che il tratto finale entri in rapporto istologico e fisiologico con il tratto iniziale, permettendo cos\u00ec la deviazione della maggior parte dell'acqua e degli zuccheri assunti verso il proctodeo. La camera filtrante ha struttura anatomica e funzionamenti differenti nei vari gruppi sistematici.\nAlcuni auchenorrinchi dispongono di ghiandole ceripare tegumentali, in grado di secernere la cera.\nBiologia.\nGli Auchenorrinchi sono ovipari e si riproducono per anfigonia. Le uova sono deposte sulla superficie dei vegetali oppure infisse nelle ferite praticate con l'ovopositore nei tessuti vegetali. Sono insetti paurometaboli, ma nei Cicadidi lo sviluppo postembrionale si pu\u00f2 definire come una forma di emimetabolia, in quanto gli stadi giovanili vivono nel terreno a spese delle radici.\nSi alimentano a spese di linfa prelevata dal floema, ma si conoscono anche specie micetofaghe. Tutti gli Auchenorrinchi producono melata, che tende ad accumularsi in rapporto al grado di infestazione.\nInteresse agrario.\nL'importanza agraria degli Auchenorrinchi \u00e8 associata al loro regime dietetico: con le punture, l'immissione della saliva, la sottrazione della linfa, questi insetti causano danni che si identificano per lo pi\u00f9 con una riduzione della produzione, la comparsa di decolorazioni, deformazioni e arresto di crescita a carico di giovani germogli, fiori e frutticini. Fra gli altri danni vanno segnalate anche le ferite provocate dall'ovopositore.\nL'entit\u00e0 dei danni dipende dal grado delle infestazioni. Gli Auchenorrinchi hanno una minore tendenza al gregarismo, rispetto agli Sternorrinchi, e causano perci\u00f2 nella generalit\u00e0 dei casi danni pi\u00f9 lievi. Diverse specie costituiscono per\u00f2 un possibile fattore di rischio per le colture al punto da rientrare fra i principali fitofagi. Va inoltre considerato il fatto che diversi auchenorrinchi sono vettori di virus fitopatogeni. Nelle zone temperate gli auchenorrinchi pi\u00f9 problematici fanno capo alle famiglie dei Cicadellidi, dei Tiflocibidi, dei Delfacidi, dei Flatidi e dei Cercopidi.\nSistematica.\nLa tradizionale classificazione morfologica dei Rincoti, con la suddivisione nei sottordini degli Eterotteri e degli Omotteri, \u00e8 ancora diffusa nell'ambito dell'Entomologia applicata. Secondo questo schema, gli Auchenorrinchi sono inquadrati al rango di Sezione.\nQuesta classificazione \u00e8 per\u00f2 obsoleta e il gruppo \u00e8 inquadrato al rango di sottordine dell'ordine dei Rincoti dagli inizi degli anni novanta, quando sulla base delle relazioni filogenetiche proposero lo scorporo del raggruppamento parafiletico degli Omotteri in pi\u00f9 sottordini.\nIl sottordine degli Auchenorrhyncha \u00e8 risultato essere un raggruppamento parafiletico. Sulla base di questa acquisizione, si propone un'ulteriore revisione scorporando gli Auchenorrinchi in due raggruppamenti da elevare al rango di sottordine: \"Archaeorrhyncha\", corrispondente all'infraordine dei Fulgoromorpha, e \"Clypeorrhyncha\", corrispondente all'infraordine dei Cicadomorpha. Questa revisione non \u00e8 per\u00f2 condivisa unanimemente.\nLa tassonomia interna pi\u00f9 largamente accettata, attualmente, suddivide gli Auchenorrinchi in due infraordini, a loro volta suddivisi in superfamiglie. Questa suddivisione corrisponde in parte alla vecchia tassonomia, che individuava tre divisioni, scorporando dai Cicadomorpha gli Jassidomorpha.\nIl quadro complessivo \u00e8 il seguente:"}
{"id": "1891312", "revid": "135224", "url": "https://it.wikipedia.org/wiki?curid=1891312", "title": "Concordia University", "text": ""}
{"id": "1891313", "revid": "1601148", "url": "https://it.wikipedia.org/wiki?curid=1891313", "title": "Carl Mayer", "text": "Vita e opere.\nRimane orfano a sedici anni (suo padre, un ricco affarista austriaco illuso di aver trovato un metodo scientifico per vincere a carte, si suicider\u00e0 dopo aver perso tutto al gioco) e per mantenere la sua famiglia si ritrova per strada a fare ritratti e a recitare piccole parti in alcuni teatri di provincia. Nel 1919 inizia a frequentare il Teatro di stato di Berlino diretto da Hans Janowitz, che lo introduce alle tendenze espressioniste del teatro tedesco. Convinti entrambi delle straordinarie potenzialit\u00e0 espressive del cinema in chiave espressionista, i due progettano e scrivono insieme il primo film espressionista nella storia: \"Il gabinetto del dottor Caligari\". Per la realizzazione del film i due contattarano il produttore Erich Pommer che affid\u00f2 le scenografie al pittore Walter Roehrig e la regia al giovane Fritz Lang. Visto per\u00f2 l'indisponibilit\u00e0 di quest'ultimo il film fu poi affidato a Robert Wiene. \n\"Caligari\" ebbe subito un grosso impatto sulla cinematografia tedesca e Mayer divenne la figura di riferimento della nuova tendenza. La sua collaborazione con Wiene proseguir\u00e0, sulla scia del film precedente, con Genuine del 1920. Tuttavia gi\u00e0 l'anno successivo Mayer si allontaner\u00e0 dall'\"ortodossia espressionista\", per creare una sua trasposizione cinematografica del Kammerspiel, la corrente teatrale lanciata nel 1906 da Max Reinhardt proprio al \"Teatro di stato di Berlino\". Pur mantenendo molte affinit\u00e0 con l'espressionismo il Kammerspiel cinematografico di Mayer era caratterizzato da un approccio ai personaggi pi\u00f9 introspettivo che simbolico, da scenografie pi\u00f9 realistiche, e da una recitazione meno enfatica. Il film capostipite di questo genere pu\u00f2 essere considerato \"La rotaia\" (\"Scherben\") diretto da Lupu Pick nel 1921, mentre il film pi\u00f9 rappresentativo \u00e8 certamente \"L'ultima risata\" (\"Der letzte Mann\") diretto da Friedrich Wilhelm Murnau nel 1924. Il sodalizio con Murnau era iniziato gi\u00e0 nel 1920 con il film \"Il gobbo e la ballerina\" (\"Der Bucklige un die Tanzerin\") ed era proseguito nel 1921 con \"Il castello di Vogelod\" (\"Schlo\u00df Vogel\u00f6d\"), entrambi oggi perduti.\nSempre con lui realizzer\u00e0 altri tre film: \"Tartufo\" (\"Herr Tart\u00fcff\") nel 1926 e, dopo che entrambi si trasferiranno l'anno seguente negli Stati Uniti, \"Aurora\" (\"Sunrise\") nel 1927 e ancora \"I quattro diavoli\" (\"4 Devils\") (1928)."}
{"id": "1891314", "revid": "585241", "url": "https://it.wikipedia.org/wiki?curid=1891314", "title": "Francesco Alighieri", "text": "Biografia.\nNacque da Alighiero Alighieri e dalla seconda moglie di questi, Lapa di Chiarissimo Cialuffi. Non si conosce l'anno della sua nascita, dal momento che s'ignora tanto la data di morte della prima moglie del padre, Bella degli Abati, quanto la data delle sue seconde nozze. Si pu\u00f2 presumere che la sua nascita sia avvenuta negli anni settanta, poich\u00e9 egli aveva almeno 18 anni nel 1297, anno nel quale un documento attesta che egli, insieme con Dante, ottenne un mutuo. Nel medesimo anno si spos\u00f2 con Piera di Donato Brunacci da cui ebbe i figli Durante, Ionia e Martinella. Dovette essere stato bandito da Firenze ma, diversamente da Dante, per pochi anni: nel 1309 risiedeva infatti a Ripoli, presso Firenze, dove aveva stabilito la propria residenza dopo che la casa paterna era stata semidistrutta dagli avversari politici degli Alighieri; del resto, Francesco non sembra essersi occupato di politica. Della sua relazione con il fratellastro Dante (il quale non lo cita mai nelle sue opere letterarie) si ricorda il prestito di 12 fiorini d'oro che Francesco contrasse ad Arezzo nel 1304 per sovvenire ai bisogni del poeta, ormai in esilio. \nNel 1332 i beni paterni, rimasti fino ad allora comuni tra i figli di Dante, Pietro e Jacopo, e Francesco, furono divisi e a Francesco toccarono le propriet\u00e0 terriere, ed egli visse col guadagno derivantegli dall'agricoltura e dell'allevamento del bestiame. \nRisulta ancora che egli stipul\u00f2 a Firenze, il 10 ottobre del 1342, un accordo di pace con la famiglia dei Sacchetti, dopo che tra questa e gli Alighieri era corsa una faida, culminata con l'assassinio di un suo cugino, Geri Alighieri, e con la vendetta fatta da un suo nipote. Due documenti attestano che Francesco era ancora in vita il 24 marzo 1352, mentre era gi\u00e0 morto nel settembre dell'anno successivo. "}
{"id": "1891316", "revid": "1851848", "url": "https://it.wikipedia.org/wiki?curid=1891316", "title": "Alfredo Cardinale", "text": "Carriera.\nDopo essere cresciuto nel vivaio dell', talvolta aggregato alla prima squadra, si trasferisce nella Primavera del , nella quale rosa appariva anche Gigi Buffon. Effettua la sua prima vera esperienza da calciatore professionista con la maglia della Lodigiani, disputando il campionato di Serie C1 nell'annata 1996-1997.\nRimarr\u00e0 in questa categoria anche nelle annate a seguire, prima con i lupi irpini dell', poi con l'Atletico Catania, per approdare nel 1999 al Crotone: rester\u00e0 in maglia rossoblu per ben 7 anni acquisendo durante la sua permanenza anche la fascia di capitano, disputando pi\u00f9 di 200 partite ufficiali (intervallate soltanto da una parentesi al nella stagione 2002-2003) e contribuendo a riportare il Crotone in Serie B.\nNel gennaio 2007 passa al a titolo definitivo. Dopo due stagioni e mezzo di Serie B con la maglia biancorossa firma un rinnovo triennale nell'estate 2009, ereditando allo stesso tempo anche la fascia di capitano dal partente Adri\u00e1n Ricchiuti. Nella stagione 2009-2010 firma anche il suo primo gol in campionato con la maglia biancorossa, mettendo a segno la rete del definitivo 2-0 del Rimini contro il Cosenza (sua ex squadra). A fine stagione resta svincolato a causa dell'esclusione del Rimini dai campionati. Nel 2010 dopo essersi allenato con il Real Rimini durante l'estate decide a sorpresa di entrare a far parte della rosa dell'A.C. Rimini 1912 con il quale disputa il campionato di Serie D girone F. Con la promozione del Rimini in Lega Pro Seconda Divisione, rimane talvolta fuori dalla formazione titolare, entrer\u00e0 per\u00f2 in molte partite dalla panchina e alla fine collezioner\u00e0 un totale di 21 presenze. A fine stagione la societ\u00e0 decide di non rinnovargli il contratto e cos\u00ec a 36 anni dopo 5 stagioni e mezzo termina la sua militanza nel Rimini con un totale di 150 presenze e 1 gol.\nInizia la stagione seguente con la Juvenes Dogana nel campionato sammarinese, poi il 15 novembre 2012 firma un contratto con la Savignanese, squadra militante nel campionato di Eccellenza Emilia-Romagna."}
{"id": "1891321", "revid": "767487", "url": "https://it.wikipedia.org/wiki?curid=1891321", "title": "St\u00e9phanie di Monaco", "text": "Biografia.\nInfanzia.\n\u00c8 nata il 1\u00ba febbraio 1965 a Monaco dal principe Ranieri III di Monaco e dalla celebre attrice, la principessa Grace Kelly.\nHa due fratelli maggiori Carolina e Alberto, attuale \"Principe di Monaco\".\nIncidente stradale.\nNel 1982, a 17 anni, sub\u00ec delle gravi ferite, pur sopravvivendo, nel tragico incidente stradale dove mor\u00ec sua madre Grace Kelly. Molto presto delle voci infondate si diffusero sulla stampa scandalistica, accusando la giovane St\u00e9phanie di avere provocato l'incidente essendo stata lei al volante.\nCarriera da stilista.\nHa seguito un corso di stilista d'abbigliamento e ha creato una propria linea di costumi da bagno \u201cPool Position\u201d e non ha esitato lei stessa a presentare i modelli, sfilando. Oltre ai costumi, ha creato un profumo.\nNel 1986 ha aperto a Monaco un \"caf\u00e9-bar\" e un negozio di abbigliamento specializzato in jeans, di cui ancora oggi si occupa personalmente.\nCarriera musicale.\nNel 1986 \u00e8 divenuta cantante, seguendo l'onda della musica dance anni '80, con il successo a 45 giri \"Ouragan\" (disco destinato a un'altra cantante francese, Jeanne Mas, che rifiut\u00f2). Il disco \u00e8 restato circa quattro mesi nelle classifiche delle radio e giornali, di cui per dieci settimane alla posizione numero uno.\nParticolare successo ebbe il video clip della canzone, girato sull'isola di Mauritius, nel quale tra l'altro per degli istanti St\u00e9phanie \u00e8 a bordo di una Rolls Royce presa dalla collezione privata delle auto d'epoca di suo padre Ranieri III di Monaco.\nSuccessivamente sono uscite sul mercato discografico altre sue canzoni, ma con un successo pi\u00f9 limitato.\nNel 1991 ha partecipato alle prime parole del brano \"In the Closet\" tratto dall'album \"Dangerous\" di Michael Jackson, mentre nello stesso momento \u00e8 uscito un suo nuovo singolo, \"Wind of Chance\", che le ha permesso di rinnovare di poco il suo successo.\nPrimo matrimonio.\nSi \u00e8 sposata con rito civile a Monaco il 1\u00ba luglio 1995 con Daniel Ducruet, dal quale ha divorziato il 4 ottobre 1996. La coppia ha avuto due figli, Louis (1992) e Pauline (1994).\nHa avuto un'altra figlia, nata fuori del matrimonio, il 15 luglio 1998, sempre presso l'ospedale monegasco, con il nome di Camille Gottlieb. Verr\u00e0 riconosciuta dal padre Jean Raymond Gottlieb, ex sua guardia del corpo. La bambina \u00e8 stata battezzata il 5 aprile 1999 a Monaco, alla presenza dei genitori e dell'intera famiglia dei Principi di Monaco.\nAttivit\u00e0 nel sociale.\nLa principessa \u00e8 presidente del Centro della Giovent\u00f9 Monegasca (\"Centre de la Jeunesse de Monaco\") e del Centro d'Attivit\u00e0 Principessa Stefania (\"Centre d'Activit\u00e9s Princesse St\u00e9phanie\"); quest'ultimo centro si occupa di assistenza a persone disabili, specie bambini.\nLa principessa Stefania dal 2004 \u00e8 anche presidente dell'associazione \u201cFight Aids Monaco\u201d per informare, prevenire e sostenere la lotta contro l'Aids. A profitto di questa associazione la principessa Stefania \u00e8 tornata a cantare, partecipando nell'agosto 2006 al successo \"L'Or de nos vies\" del Gruppo Kyo e firmando altre partecipazioni con altri 15 cantanti francesi come Amel Bent, B\u00e9nabar, Corbeille, Emma Daumas, Jenifer.\n\"Noi possiamo aiutare le persone con una presenza, una canzone\", ha dichiarato alla stampa e sul suo sito web.\nDopo la morte di suo padre nel 2005, \u00e8 diventata la presidente del Festival internazionale del Circo di Monte Carlo, creato da suo padre.\nSuo fratello Alberto II di Monaco l'ha nominata nel 2005 Commendatore dell'Ordine di San Carlo (\"Ordre de Saint-Carles\"), la pi\u00f9 alta onorificenza monegasca, per il suo impegno verso i malati di AIDS.\nNell'ottobre 2006 \u00e8 stata nominata rappresentante speciale dell'ONUSIDA (UNAIDS) per un periodo di due anni ed ha criticato la posizione della Chiesa cattolica al riguardo della lotta contro l'AIDS che predica la castit\u00e0, vietando l'uso dei preservativi.\nNel marzo 2008 la principessa Stefania ha organizzato un gala di beneficenza a profitto di \u201cFight Aids Monaco\u201d al Grimaldi Forum di Monaco, alla presenza del principe Alberto II, dell'Orchestra filarmonica di Monte Carlo, e dei cantanti Patrick Bruel, Jane Birkin, Jenifer David Halliday (figlio di Sylvie Vartan e Johnny Hallyday), Laam, Aliz\u00e9e, Elie S\u00e9moun e Maurane, partecipando anche a uno spettacolo messo in scena da Kamel Ouali (autore delle canzoni di Serge Gainsbourg).\nLa principessa Stefania \u00e8 madrina di suo nipote Andrea Casiraghi (nato nel 1984), figlio di sua sorella maggiore la principessa Carolina di Monaco e del defunto Stefano Casiraghi.\nSecondo matrimonio.\nSi \u00e8 sposata successivamente il 12 settembre 2003, in Svizzera, con Adans Lopez Peres, un artista di circo portoghese, dal quale ha divorziato il 24 novembre 2004.\nQuest'ultimo matrimonio le ha tuttavia dato molta soddisfazione nella sua attivit\u00e0 di presidente del Circo internazionale di Monte Carlo, oltre ad aver sviluppato una specie di \u201cTour\u201d di spettacoli per la Francia, promuovendo molte scuole di circo destinate ai giovani futuri talenti. Lei stessa con questa iniziativa ha ottenuto numerosi articoli sui media ed \u00e8 stata denominata \u201cla Principessa in roulotte\u201d, avendo seguito il tour degli spettacoli con la propria maxi \u201cmobil home\u201d viaggiante.\nDiscendenza.\nDal primo matrimonio con Daniel Ducruet sono nati due figli:\nStefania e Jean Raymond Gottlieb hanno avuto:\nLinea di successione al trono monegasco.\nLa principessa Stefania, oggi, \u00e8 quattordicesima nella linea di successione al trono di Monaco. Avrebbe perduto ogni diritto senza la riforma del 2002 della Costituzione di Monaco del 1962: tale riforma, voluta dal principe Ranieri III di Monaco qualche anno prima della morte, ha aperto la successione ai fratelli/sorelle del principe sovrano (in caso di morte), ma anche ai discendenti legittimi di questi ultimi. Quindi, Louis e Pauline Ducruet figurano come quindicesimo e sedicesima nell'ordine di successione perch\u00e9 nati nel matrimonio, al contrario della sorellastra Camille."}
{"id": "1891323", "revid": "44735", "url": "https://it.wikipedia.org/wiki?curid=1891323", "title": "Somewhere Over the Rainbow", "text": ""}
{"id": "1891324", "revid": "35813", "url": "https://it.wikipedia.org/wiki?curid=1891324", "title": "La muette de Portici", "text": ""}
{"id": "1891326", "revid": "287204", "url": "https://it.wikipedia.org/wiki?curid=1891326", "title": "Vendetta strisciante", "text": "Vendetta strisciante (\"Go Eat Worms!\") \u00e8 il ventunesimo libro della serie horror per ragazzi \"Piccoli brividi\", scritta da R. L. Stine.\nTrama.\nTodd Barstow \u00e8 un ragazzo che ama i vermi. Ne ha una vasta collezione e li tiene in un terraio. Usa i vermi anche per fare scherzi a sua sorella Regina e alla sua amica Beth Baker, come farglieli cadere lungo la schiena o lanciarglieli nei capelli. In occasione del concorso di scienze organizzato dalla scuola, Todd pensa di avere la vittoria in pugno esponendo il suo terraio. Ha per\u00f2 una brutta sorpresa quando scopre che un nuovo compagno di Regina di nome Patrick McKay ha invece creato un grattacielo per vermi. Il concorso viene poi inaspettatamente vinto da Danny Fletcher, il migliore amico di Todd, che ha realizzato un rudimentale modello del sistema solare.\nIrritato e amareggiato, Todd comincia a diventare crudele con i suoi vermi, ad esempio tagliandone uno in due. Ma i vermi sembrano iniziare a vendicarsi: da allora si insinuano nei suoi vestiti, nel suo cibo e persino nei suoi quaderni. Non trovando una spiegazione, Todd accusa Regina di essere la responsabile di quegli scherzi. Lei nega tutto, ma un giorno Todd origlia una sua conversazione con Beth e scopre che \u00e8 davvero la sorella a nascondergli vermi ovunque. Progettando una vendetta in grande stile, Todd va al campetto scolastico per prendere qualche verme, quando improvvisamente un esemplare gigantesco esce dal fango e cerca di trascinarlo nel sottosuolo. Il mostro viene per\u00f2 messo in fuga dal progetto che aveva realizzato Regina per il concorso, ovvero un modello molto grande, in carta, di un uccello. \nTodd, riconoscente, smette di giocare brutti scherzi alla sorella ed inizia invece a collezionare farfalle. Dopo qualche tempo, Todd una notte si sveglia di soprassalto, mentre una gigantesca farfalla con un grosso pungiglione incombe su di lui.\nEpisodio TV.\n\u00c8 stata realizzata una trasposizione TV di questo episodio della serie Piccoli brividi, la quale presenta per\u00f2 alcune differenze rispetto al libro:"}
{"id": "1891340", "revid": "72396", "url": "https://it.wikipedia.org/wiki?curid=1891340", "title": "Parent Project", "text": "Parent Project \u00e8 un progetto nato negli Stati Uniti per volont\u00e0 di genitori (\"parent\", in inglese) con figli affetti da distrofia muscolare.\nIn Italia l'associazione arriva nel 1996 per volont\u00e0 del dott. Filippo Buccella, farmacista di Roma, primo presidente. Primo vicepresidente nazionale fu lo scomparso Paolo Cordioli , affetto da [[distrofia muscolare di Duchenne]], seguito poi dal fratello Remigio, anch'egli affetto dalla stessa forma, mancato nell'agosto del 2009.\nIl dato di due affetti da distrofia in una carica sociale simile non \u00e8 affatto casuale, ma riflette le linee operative dell'associazione. Riconosciuti i requisiti previsti dalla legge ha assunto il nome di \"Parent Project [[onlus]]\", e si occupa attualmente della distrofia di Duchenne e di quella di [[Distrofia muscolare di Becker|Becker]], dopo essersi dedicata all'inizio alla sola forma definita Duchenne. Per statuto si pone come scopo sociale la promozione, tramite finanziamenti selettivi su progetti che si ritengano avere possibilit\u00e0 ragionevoli, della ricerca di una terapia (ora punta molto sulla ricerca sulle [[cellule staminali]]).\nA tal fine l'[[onlus]] raccoglie fondi con vari mezzi, come le vendite di gadget e, di recente, gli [[sms]] solidali. Al suo inizio diffuse in vari esercizi commerciali diversi barattoli imitanti la scatola di spinaci di [[Braccio di Ferro (personaggio)|Braccio di Ferro]], con lo slogan\nI barattoli attuali riportano invece i colori tipici dell'[[onlus]], scritte in [[rosso]] su campo [[bianco]], con il logo rappresentante un bambino sorridente, le braccia aperte in un abbraccio. La scritta \u00e8 stata adeguata, avendo esteso l'organizzazione i suoi finanziamenti alla forma detta Becker. Tra i ricercatori la cui opera viene parzialmente finanziata da tali iniziative forse il pi\u00f9 noto il dott. Giulio Cossu, ricercatore dell'[[Ospedale San Raffaele]] di Milano. Oltre al finanziamento alla ricerca l'[[onlus]] si occupa di cercare di migliorare la qualit\u00e0 della vita degli affetti dalla patologia degenerativa progressiva, scopo per\u00f2 forse pi\u00f9 ancora presente in un'altra onlus, l'[[Uildm|Unione Italiana Lotta alla Distrofia Muscolare]], noto per l'organizzazione del [[Telethon]]. Come associazione iscritta al \"Registro nazionale delle Associazioni di Promozione Sociale\" pu\u00f2 stipulare convenzioni con lo Stato Italiano.\nSono soci onorari e [[testimonial]] dell'organizzazione:\nCollegamenti esterni.\n[[Categoria:ONLUS]]"}
{"id": "1891350", "revid": "112869026", "url": "https://it.wikipedia.org/wiki?curid=1891350", "title": "Valle Argentera", "text": "La Valle Argentera \u00e8 una valle alpina secondaria rispetto alla Val di Susa situata nella parte occidentale del Piemonte, a ponente di Torino, all'interno del territorio del comune di Sauze di Cesana.\nLa valle fa parte del Sito di Interesse Comunitario (SIC) della rete europea Natura 2000 \"Valle della Ripa (Argentera)\" (codice IT1110053).\nGeografia fisica.\nLa Valle, situata a sud-ovest rispetto alla sede municipale, \u00e8 percorsa dal torrente Ripa (affluente di destra della Dora Riparia). La valle \u00e8 ricompresa nelle Alpi Cozie e confina con il territorio francese del comune di Abri\u00e8s che fa parte della regione del Queyras o valle del Guil (dipartimento delle Alte Alpi della regione della Provenza-Alpi-Costa Azzurra).\nLa valle \u00e8 solcata da un'unica strada comunale sterrata che inizia sulla SP 215 (Cesana Torinese - Sestriere). All'altezza del 10\u00b0 chilometro, la valle si biforca in due valli minori: la \"Valle Lunga\" in cui \u00e8 possibile ristorarsi presso il Rifugio \"Alpe Plane\" - 2.090\u00a0m; e la \"Valle del Gran Mi\u00f4l\", che termina ai piedi del Grand Queyron.\nMonti.\nLa valle \u00e8 divisa dalla val Thuras e dalla Val Troncea da una cornice di imponenti \"tremila\" la cui vetta principale \u00e8 la Punta Ramiere con i suoi (3.303\u00a0m). Un elenco dei principali monti che contornano la valle \u00e8 il seguente:\nValichi alpini.\nLa Valle Argentera pur non essendo dotata di importanti vie di comunicazione, nel passato \u00e8 stata teatro di scorribande da parte di contrabbandieri che la utilizzavano per contrabbandare il sale tra l'Italia e la Francia. A testimonianza di questa attivit\u00e0 vi sono innumerevoli ruderi di fortificazioni, oramai abbandonate, lungo il suo territorio.\nIl passaggio pi\u00f9 elevato \u00e8 rappresentato dal \"Colle della Rami\u00e8re\" - 3.007\u00a0m - che la mette in comunicazione con la Val Thuras (Cesana Torinese).\nTurismo.\nLa Valle Argentera \u00e8 rinomata meta per gitanti e sportivi, con le sue cascate e i suoi pascoli verdeggianti che d'estate offrono agli escursionisti scenari d'incontaminata bellezza. L'inverno invece, le cascate di ghiaccio e le alte vette coperte di neve sono il paradiso per chi desidera effettuare escursioni e sport invernali \"fuoripista\"."}
{"id": "1891351", "revid": "729019", "url": "https://it.wikipedia.org/wiki?curid=1891351", "title": "Apango", "text": "Apango \u00e8 una citt\u00e0, sede del comune di M\u00e1rtir de Cuilap\u00e1n, nello Stato messicano di Guerrero. Si trova nella regione centrale dello Stato, a circa 35\u00a0km dal capoluogo Chilpancingo.\nSociet\u00e0.\nEvoluzione demografica.\nSecondo i dati forniti dall'Istituto Nazionale di Statistica, Geografia e Informatica, nel 2005 la citt\u00e0 di Apango aveva 3981 abitanti, di cui 1870 maschi e 2111 femmine."}
{"id": "1891355", "revid": "1522738", "url": "https://it.wikipedia.org/wiki?curid=1891355", "title": "Robo Warrior", "text": "Robo Warrior, realizzato in origine come in Giappone, \u00e8 un videogioco d'azione con caratteristiche tipiche dei rompicampo per la console NES. Sviluppato da Hudson Soft nel 1987 e prodotto dal M9 Team della Jaleco l'anno successivo, infatti, il nome con cui venne messo in vendita in Giappone, fu \"Bomber King\". Con questo titolo ne esiste una versione per MSX.\nTrama.\nIl cyborg ZED (Z-type Earth Defence) \u00e8 stato riattivato per difendere il pianeta artificiale Altile dall'invasione dell'impero di Xantho che lo ha trasformato in una landa desolata spegnendo il dispositivo di controllo meteo del pianeta. La missione finale di ZED \u00e8 quella di farsi strada fino alla capitale ed eliminare il signore degli Xantho, Xur.\nModalit\u00e0 di gioco.\nLe armi principali di ZED sono un laser a lungo raggio ma dalla potenza limitata e delle bombe dall'altissimo potenziale distruttivo ma molto pericolose anche per lo stesso cyborg, oltre a queste vi sono numerosi potenziamenti acquisibili durante la partita. Il gioco, con vista dall'alto, si sviluppa da sinistra verso destra. Per procedere, ZED dovr\u00e0 bombardare i blocchi lungo il percorso evitando i nemici volanti oltre a quelli terrestri. Un'altra limitazione posta \u00e8 l'energia del cyborg che non \u00e8 infinita, ma si consumer\u00e0 con il trascorrere del tempo. In molti livelli l'unico requisito per il completamento sar\u00e0 quello di sopravvivere fino al termine dove \u00e8 situata la chiave, in altri invece si dovr\u00e0 recuperare un calice durante il percorso, altrimenti il livello non terminer\u00e0 ma continuer\u00e0 in loop. Esistono inoltre numerosi livelli in cui \u00e8 necessario dotarsi di candela o lampada in quanto oscuri come le numerose grotte sparse per i livelli (chiamati periodi)."}
{"id": "1891366", "revid": "107546884", "url": "https://it.wikipedia.org/wiki?curid=1891366", "title": "Manitas de Plata", "text": "Biografia.\nManitas de Plata nacque a S\u00e8te, citt\u00e0 francese sul mar Mediterraneo, in una roulotte. Divenne noto come Manitas de Plata, \"Manine d'argento\" (in italiano sarebbe \u201cmani d'oro\u201d). Si distinse sempre pi\u00f9 ogni anno suonando la chitarra durante il pellegrinaggio dei gitani a Saintes-Maries-de-la-Mer. Vivente il maestro Django Reinhardt, non os\u00f2 mai pensare di superare colui che era considerato il Re della musica gitana; solo dieci anni dopo la morte di Django accett\u00f2 di esibirsi in pubblico.\nA New York, durante un'esposizione di fotografie del suo amico Lucien Clergue, un ammiratore lo riconobbe su una foto e lo convinse a registrare il suo primo album, registrato dentro una chiesa di Arles. Un manager americano lo fece poi suonare alla Carnegie Hall di New York nel dicembre 1965. Il gitano analfabeta, pur non sapendo leggere neanche una nota, conquist\u00f2 il mondo. Nel marzo 1964, una sera di corrida ad Arles, il celebre Picasso, dopo aver ascoltato Manitas de Plata, ammise con ragione: \u00abVale pi\u00f9 di me\u00bb.\nFu anche amico di Salvador Dal\u00ed. Dal 1967, Manitas de Plata ha continuato a pubblicare dischi circondato dai suoi musicisti e da suo figlio Manero, uno degli ultimi grandi cantanti della Camargue. Ma pi\u00f9 importante fu la frequentazione di Manitas de Plata e Jos\u00e9 Reyes nelle famose feste private a casa di Brigitte Bardot nella Saint-Tropez negli anni sessanta-settanta. Fu poi la stessa Brigitte, negli anni ottanta, a chiedere a Manitas de Plata di ricreare la stessa atmosfera in chiave pi\u00f9 moderna. Fu cos\u00ec che Baliardo e Jos\u00e9 Reyes aprirono la strada ai loro rispettivi figli e nipoti, e nacquero i Gipsy Kings."}
{"id": "1891377", "revid": "1522738", "url": "https://it.wikipedia.org/wiki?curid=1891377", "title": "Clifford Hugh Douglas", "text": "Fu il pioniere del movimento di riforma economica distributista basato sul credito sociale.\nIstruzione e carriera di ingegneria.\nFiglio di Hugh Douglas e Louisa Hordern. Alcuni dettagli sono noti sulla sua vita precoce e la formazione; ha servito probabilmente un maestro di ingegneria di apprendistato prima di costruire una sua carriera di ingegneria che lo port\u00f2 a visitare zone in tutta la Britannia per essere impiegato in aziende elettriche, ferrovie, e altre istituzioni. Poi ha insegnato alla Stockport Grammar School. Dopo un periodo nel settore industriale si \u00e8 recato all'Universit\u00e0 di Cambridge all'et\u00e0 di 31 anni, ma rimasti solo quattro esami ha lasciato senza la laurea. Poi ha lavorato per la Westinghouse Electric Corporation d'America e ha affermato di essere stato ingegnere per la Westinghouse Compagnia britannica in India (ma la societ\u00e0 non ha alcun ricordo di lui), vice-direttore di macchina della \"Buenos Aires and Pacific Railway Company\", Ingegnere ferroviario delle Poste di Londra e Assistente del sovrintendente alla Royal Aircraft Factory di Farnborough durante la I Guerra Mondiale.\nCredito sociale.\nMentre stava riorganizzando il lavoro del Royal Aircraft Institut, durante la prima guerra mondiale, Douglas not\u00f2 che il costo totale settimanale di merci prodotte era maggiore delle somme versate ai lavoratori sommando salari, stipendi e dividendi. Questo sembrava in accordo alla teoria marxiana del valore, che definisce tale differenza come \"plusvalenza\".\nPensando di scollegare l'apparente tra il modo in cui scorreva il denaro e gli obiettivi sociali (\"la consegna delle merci e dei servizi\", a suo avviso), Douglas ide\u00f2 il modo cui applicare metodi di ingegneria per il sistema economico, prendendo spunto anche dal \"Racconto della finestra rotta\".\nDouglas raccolse dati da pi\u00f9 di un centinaio di grandi imprese britanniche, e rilev\u00f2 che in ogni caso, esclusi quelli della voce \"fallimento\", le somme versate a titolo di stipendi, salari e dividendi erano sempre state inferiori ai costi totali dei beni e servizi prodotti ogni settimana: ci\u00f2 significava che i lavoratori non erano stati pagati abbastanza per poter acquistare ci\u00f2 che avevano prodotto. Ha pubblicato le sue osservazioni e conclusioni in un articolo in inglese dove ha suggerito: \"che stiamo vivendo nell'ambito di un sistema di contabilit\u00e0 che rende la consegna delle merci e servizi in s\u00e9 una impossibilit\u00e0 tecnica\". Il motivo, Douglas concluse, \u00e8 che il sistema economico \u00e8 stato organizzato al fine di massimizzare i profitti per coloro che hanno il potere economico di creare inutili scarsit\u00e0. Tra il 1916 e il 1920, ha sviluppato le sue idee economiche, con la pubblicazione di due libri nel 1920: \"Democrazia economica\" e \"Il credito e la democrazia\".\nLiberare i lavoratori da questo sistema di potere d'acquisto che, in linea con la produzione, \u00e8 diventata la base delle idee di riforma che divenne nota come \"credito sociale\". Ci sono stati due elementi principali del programma di riforma di Douglas: un dividendo nazionale di ridistribuire la ricchezza per le classi pi\u00f9 basse, e un meccanismo di adeguamento dei prezzi al fine di garantire che i lavoratori potrebbero acquistare ci\u00f2 che potrebbero produrre. Libert\u00e0 individuale, la libert\u00e0 economica primaria, \u00e8 stato l'obiettivo centrale della riforma di Douglas\nL'eredit\u00e0 di Douglas.\nAlla fine della I Guerra Mondiale, trovandosi in pensione Douglas cerc\u00f2 di promuovere le sue idee di riforma a tempo pieno, cosa che egli fece per il resto della sua vita. Le sue idee hanno ispirato il movimento canadese per il credito sociale, e in Australia e Nuova Zelanda il Partito per il credito sociale. Douglas ha anche viaggiato e tenuto conferenze sul credito sociale in Canada, Giappone, Nuova Zelanda e Norvegia.\nApparve come testimone davanti all'ente bancario canadese nel 1923 e prima al comitato Macmillan nel 1930. La sua edizione del 1933 di \"Credito sociale\" contiene un riferimento ai \"Protocolli dei Savi di Sion\"\"; pur rilevandone la dubbia autenticit\u00e0, l'autore scrisse \"\u00e8 interessante a questo proposito, la fedelt\u00e0 con la quale i metodi di tale progetto possono essere visti come riscontro nei fatti di esperienza quotidiana\". Ovverosia, pur ammettendoli falsi, tutto ci\u00f2 che vi si trova prospettato si avvera quotidianamente nella realt\u00e0 dei fatti e ci\u00f2 \u00e8 verificabile da chiunque.\nDouglas \u00e8 morto nella sua casa di Fearnan, Scozia. Douglas e le sue teorie sono a pi\u00f9 riprese citate nella trilogia di Lewis Grassic Gibbon, \"A Scots Quair\"."}
{"id": "1891379", "revid": "71849462", "url": "https://it.wikipedia.org/wiki?curid=1891379", "title": "Monoterapia", "text": "Per monoterapia si intende l'utilizzo di un unico agente terapeutico (p.es un solo farmaco) nel trattamento di una patologia. "}
{"id": "1891383", "revid": "1855442", "url": "https://it.wikipedia.org/wiki?curid=1891383", "title": "Distributismo", "text": "Il distributismo, noto anche come distribuzionismo, \u00e8 una filosofia economica formulata da alcuni pensatori quali Gilbert Keith Chesterton, padre Vincent McNabb e Hilaire Belloc per applicare quei principi di dottrina sociale della Chiesa cattolica che affondano le proprie radici nell'esperienza benedettina (\"ora et labora\") ed espressi modernamente nella dottrina di papa Leone XIII contenuta nell'enciclica \"Rerum Novarum\" e ulteriormente sviluppati da papa Pio XI nell'enciclica \"Quadragesimo Anno.\"\nSecondo il distributismo, la propriet\u00e0 dei mezzi di produzione deve essere ripartita nel modo pi\u00f9 ampio possibile fra la popolazione generale, piuttosto che essere centralizzata sotto il controllo dello Stato (nel socialismo) o di pochi privati facoltosi (nel capitalismo). Una sintesi del distributismo si trova nel postulato di Chesterton \u00abTroppo capitalismo non significa troppi capitalisti, ma troppo pochi capitalisti\u00bb. In sostanza, il distributismo si distingue per la sua idea di distribuzione dei beni e dei mezzi di sostentamento, prima fra tutti la propriet\u00e0 della casa.\nIl distributismo sostiene che, mentre il socialismo non permette alle persone di possedere propriet\u00e0 (che sono sotto il controllo dello Stato o del comune) ed il capitalismo permette a pochi di possedere (come inevitabile risultato di competizione meritocratica), il distributismo cerca di consentire che la maggior parte delle persone diventino i proprietari dei mezzi di produzione e della propria casa. Come Hilaire Belloc stabil\u00ec, lo \"Stato distributivo\" (cio\u00e8 lo Stato che ha attuato il distributismo) contiene \"un agglomerato di famiglie di diversa ricchezza, ma di gran lunga il maggior numero di proprietari dei mezzi di produzione\". Questa pi\u00f9 ampia distribuzione non si estende a tutti i beni, ma solo a mezzi di produzione e di lavoro, la propriet\u00e0 che produce ricchezza, cio\u00e8, le cose necessarie per l'uomo per sopravvivere. Esso include terra, strumenti, ecc., ma anche la casa, fondamentale per la vita stessa dell'uomo e della famiglia.\nIl distributismo \u00e8 stato spesso descritto come una terza via alternativa a socialismo e capitalismo. Tuttavia, alcuni l'hanno visto pi\u00f9 come un'aspirazione, visto che \u00e8 stato realizzato con successo solo a breve termine e localmente a favore dei principi di sussidiariet\u00e0 e solidariet\u00e0, questi raggiunti in cooperative locali finanziariamente indipendenti. Essi sostengono che in futuro il lavoro salariato sar\u00e0 visto cos\u00ec come oggi viene visto lo schiavismo.\nStoria.\nL'articolazione delle idee distributiste \u00e8 basato sugli insegnamenti papali del XIX e XX secolo, che inizia con papa Leone XIII \"Rerum Novarum\". Nel 1930 negli Stati Uniti, in tempi di recessione e conseguente critica al capitalismo, il distributismo \u00e8 stato trattato in numerosi saggi di Chesterton, Belloc e altri in \"L'America si modifica\", pubblicato a cura di Seward Collins. Cardine tra Chesterton e Belloc le altre opere in materia che includono nel distributismo \"Lo Stato Servile\" e \"Il profilo della ragionevolezza.\"\nIl pensiero distributista \u00e8 stato successivamente adottato dal Movimento dei lavoratori cattolici, congiuntamente con il pensiero di Dorothy Day e Peter Maurin, nella loro localizzata e indipendente comunit\u00e0. Ha anche influenzato il pensiero del Movimento di Antigone, che attu\u00f2 cooperative e altre misure di aiuto agli operai disoccupati nel Canada. La sua attuazione pratica in loco sotto forma di cooperative \u00e8 stato recentemente documentato da Race Mathews nel libro \"Jobs of our own\".\nTeoria economica.\nLa propriet\u00e0 privata.\nCon questo sistema, la maggior parte delle persone sarebbe in grado di guadagnarsi da vivere senza dover contare sull'uso della propriet\u00e0 altrui. Esempi di persone che si guadagnano da vivere in questo modo sarebbero gli agricoltori, che possiedono la loro terra e le relative macchine (oppure in consorzio con altri agricoltori); gli idraulici che possiedono i loro strumenti; gli sviluppatori di software che possiedono il loro computer, ecc. L'approccio \"cooperativo\" anticipa al di l\u00e0 di questa prospettiva di riconoscere che tali beni e le attrezzature possono essere \"co-propriet\u00e0\" di comunit\u00e0 locali pi\u00f9 grandi di una famiglia, ad esempio, partner in un business oppure in un consorzio, pur sempre permanendo in una forma di indipendenza aziendale.\nCorporazioni.\nIl tipo di ordine economico previsto dai primi pensatori distributisti comporterebbe il riferirsi a una sorta di sistema corporativo. Difatti l'attuale esistenza di sindacati non costituisce una realizzazione di questo aspetto del distributismo, perch\u00e9 i sindacati sono organizzati allo scopo di promuovere gli interessi di classe, mentre nelle corporazioni \"classiche\" sono mescolati datori di lavoro e lavoratori dipendenti, teoricamente collaborando per il reciproco vantaggio.\nBanche.\nIl distributismo favorisce l'eliminazione dell'attuale sistema bancario o, in ogni caso, la sua rielaborazione. Ci\u00f2 non ne comporta obbligatoriamente (pu\u00f2 esserlo come no) la nazionalizzazione, ma necessariamente la partecipazione alle necessit\u00e0 del governo, ad esempio tramite accordi fiscali finalizzati all'incentivazione della fiducia delle banche nei confronti dei creditori fruitori del \"credito sociale\" e dello sviluppo della fiscalit\u00e0 monetaria.\nTeoria sociale.\nLa famiglia umana.\nIl distributismo vede la famiglia come la principale unit\u00e0 sociale di ordine umano e la principale unit\u00e0 di un funzionamento distributista della societ\u00e0. Questa unit\u00e0 \u00e8 anche la base di una famiglia estesa multi-generazionale, incorporata in comunit\u00e0, nazioni, eccetera.\nIl sistema economico di una societ\u00e0 distributista \u00e8 pertanto concentrato soprattutto sulla fioritura di un nucleo familiare, non in isolamento, bens\u00ec collegato agli altri nuclei familiari uniti da vincoli di collaborazione, sostegno reciproco, formazione di un tessuto umano consistente. Il distributismo vuole perci\u00f2 promuovere la famiglia, piuttosto che i singoli; anche l\u2019idea di propriet\u00e0 \u00e8 legata alla persona inserita nel nucleo familiare. In altre parole, il distributismo mira a garantire che la maggior parte delle famiglie, piuttosto che la maggior parte delle persone, siano proprietarie di immobili produttivi e abitativi che ne consentano l\u2019autonomia. La famiglia \u00e8, quindi, di vitale importanza per il nucleo stesso del distributismo.\nSussidiariet\u00e0.\nIl distributismo pone grande enfasi sul principio di sussidiariet\u00e0. Questo principio che non vale pi\u00f9 per grandi unit\u00e0 (se sociale, economico, o politico) dovrebbe svolgere una funzione che pu\u00f2 essere effettuato mediante unit\u00e0 pi\u00f9 piccole. Papa Pio XI, scrisse in \"Quadragesimo anno\": \u00ab\"Noto come \u00e8 sbagliato a ritirarsi dal individualismo e di impegnarsi per la comunit\u00e0 in generale, ci\u00f2 che le imprese private e l'industria sono in grado di realizzare, cos\u00ec, troppo \u00e8 un'ingiustizia, un grave male e una perturbazione di ordine giusto che una pi\u00f9 grande e pi\u00f9 alto livello di organizzazione arroghi a s\u00e9 funzioni che possono essere eseguiti in modo efficiente anche da organismi di piccole dimensioni reciprocamente\"\u00bb. Quindi, qualsiasi attivit\u00e0 di produzione (che secondo il distributismo svolge ad essere la parte pi\u00f9 importante di qualsiasi economia) dovrebbe essere svolta dalla pi\u00f9 piccola unit\u00e0 possibile. Questo aiuta a provare il fatto che secondo cui unit\u00e0 pi\u00f9 piccole, delle famiglie, se possibile, dovrebbe essere il controllo dei mezzi di produzione, piuttosto che le grandi unit\u00e0 tipica delle economie moderne. In questo modo si responsabilizza maggiormente i suoi possessori-lavoratori.\nPapa Pio XI ha inoltre affermato, ancora una volta nel \"Quadragesimo anno\", \u00ab\"ogni attivit\u00e0 sociale dovrebbe della sua stessa natura a fornire aiuto ai membri del corpo sociale, e non distruggere e assorbirlo\"\u00bb. Per evitare grandi organizzazioni private dominanti il corpo politico, il distributismo applica questo principio di sussidiariet\u00e0 economico e sociale e di azione politica tramite una regolamentazione fiscale tesa a favorire le aziende con numero basso di persone.\nSociet\u00e0 di artigiani.\nIl distributismo promuove una societ\u00e0 di artigiani e della cultura. Questo \u00e8 influenzato da un accento sulle piccole imprese, la promozione della cultura locale, e favorendo la nascita di piccole imprese anche nella produzione di massa. Una societ\u00e0 di artigiani promuove nell'ideale di distributismo l'unificazione del capitale, della propriet\u00e0, e la produzione piuttosto che ci\u00f2 che il distributismo vede come un'alienazione dell'uomo causata dal lavoro.\nSicurezza sociale.\nIl distributismo \u00e8 contrario agli enti di sicurezza sociale, sulla base del fatto che essi alienano ulteriormente l'uomo, facendo di lui una dipendenza rispetto allo Stato. Il distributismo come Dorothy Day non crede nel sistema statale di sicurezza sociale fin da quando \u00e8 stato introdotto dal governo degli Stati Uniti. Questo rifiuto di questo nuovo programma \u00e8 stato a causa della diretta influenza delle idee di Hilaire Belloc sul distributismo americano. Questo in quanto in un sistema sociale distributista le differenze economiche tra persone sarebbero notevolmente appianate rispetto ad oggi, e quindi ad ognuno sarebbe semplice l'accesso a proprie spese ai sistemi privati di sicurezza sociale e sanitaria tramite assicurazioni private per le spese maggiori, e di tasca propria per le minori, e tramite il risparmio per il fondo pensionistico (il quale sarebbe rimpinguato dalla refusione del credito sociale al pari di una liquidazione).\nTeoria geopolitica.\nOrdine politico.\nIl distributismo teoricamente non favorisce un sistema politico su un altro, pu\u00f2 andare da democrazia a monarchia. Tuttavia come \u00e8 comprensibile, i poteri forti che caratterizzano i sistemi politici ottocenteschi sono avversi al distributismo, Il distributismo per\u00f2 non supporta gli ordini politici caratterizzati da individualismo o statalismo quali il capitalismo e il comunismo. Il distributismo non supporta nemmeno l'anarchismo, ma alcuni distributisti, ad esempio Dorothy Day, sono stati anche anarchici. In quanto secondo essi l'anarchia \u00e8 la base ideale del liberalcapitalismo inteso come consuetudine antropologica.\nI partiti politici.\n conosciuti di persona via via ai livelli maggiori, determinando che ad ogni elezione i votanti siano fino ad un certo numero e non oltre. Essi sostengono ci\u00f2 equivalga all'abolizione del concetto attuale di \"Stato\" (per questo a volte identificati come teorie anarchiche).\nGuerra.\nIl distributismo \u00e8 solito utilizzare la pragmatica per determinare se una guerra deve essere combattuta o meno. Ogni opinione \u00e8 personale. Sia Chesterton che Belloc si opposero all'imperialismo britannico, in generale, cos\u00ec come specificamente contro le guerre boere, ma sostennero il coinvolgimento britannico nella prima guerra mondiale. \nInfluenza.\nE.F. Schumacher.\nIl distributismo \u00e8 conosciuto per aver avuto un influsso sull'economista Ernst Friedrich Schumacher, un convertito al cattolicesimo.\nLa corporazione cooperativa Mondrag\u00f3n.\nLa corporazione cooperativa Mondrag\u00f3n \u00e8 nata nei Paesi Baschi, il paese situato fra Spagna e Francia, per opera di un sacerdote cattolico, Padre Jos\u00e9 Mar\u00eda Arizmendiarrieta, che sembra essere stata influenzato dallo stesso cattolicesimo sociale ed economico che ha ispirato le teorie di Belloc, Chesterton, McNabb e degli altri fondatori del distributismo. La cooperativa, tuttavia, pu\u00f2 essere considerata \"distributista\" solo in quanto valorizzatrice dell'ideale di maggior distribuzione possibile dei mezzi di produzione, mentre alcune delle sue strategie pi\u00f9 internazionali e capitalistiche sembrano lontane da un vero distributismo.\nLa Gilda di San Giuseppe e San Domenico.\nLe idee distributiste sono state messe in pratica dalla Gilda di San Giuseppe e San Domenico, un gruppo di artisti e artigiani che fond\u00f2 una comunit\u00e0 a Ditchling, nel Sussex, in Inghilterra nel 1920, con il motto \"Ricca di Uomini virt\u00f9 studiare la bellezza vivere in pace nelle loro case\". La Gilda ha cercato di ricreare uno stile di vita medievale idealizzato nel pauperismo, secondo le modalit\u00e0 delle Corporazioni delle Arti e dei Mestieri; \u00e8 sopravvissuta fino al 1989.\nControversie.\nIl legame con i Fascismi.\nIl distributismo \u00e8 stato oggetto di polemiche nella seconda met\u00e0 del '900 a causa delle comunanze di alcune associazioni distributiste con gruppi o movimenti fascisti. Ci\u00f2 comprende gruppi come ad esempio l'Unione Britannica dei Fascisti e il Partito Nazionale Sociale Cristiano, i quali sostengono le opinioni distributiste. I sostenitori del nazional-anarchismo anch'essi favorevoli al distributismo, come Troy Southgate indicando il suo impegno per l'idea. Va inoltre osservato che, dal momento che i distributisti sono in prevalenza di orientamento cattolico, vi \u00e8 generalmente un rifiuto delle tesi anarchiche in osservanza del Magistero politico della Chiesa.\nMolte tracce portano le radici al fascismo o viceversa, e si pu\u00f2 vedere il distributismo come una versione di corporativismo. Colui il quale concorse a traghettare il distributismo al fascismo fu il poeta statunitense Ezra Pound. Ci sono molte analogie tra i due sistemi, notevoli parallelismi tra la \"socializzazione delle aziende e imprese\" e il distributismo. Oltretutto per esclusione le uniche comunanze sono tra questi sistemi, visto che il distributismo rifiuta sia il comunismo che il capitalismo. Ma ci sono differenze tra le due filosofie politiche, in particolare il fascismo era permissivo verso le grandi imprese nazionali e quelle di stato."}
{"id": "1891384", "revid": "767487", "url": "https://it.wikipedia.org/wiki?curid=1891384", "title": "Politerapia", "text": "Con politerapia si intende l'associazione tra pi\u00f9 agenti terapeutici (p.es. farmaci) per il trattamento di una patologia. \nVantaggi.\nPossibilit\u00e0 di ridurre le dosi dei singoli farmaci con diminuzione dell'incidenza o dell'intensit\u00e0 degli effetti indesiderati di ognuno.\nSi sfrutta il sinergismo tra agenti terapeutici ( ad esempio l'associazione di un antibiotico appartenente alla classe delle penicilline che inibisce la formazione della parete batterica con un fluorochinolone che inibisce la sintesi del DNA batterico) \nSvantaggi.\nMaggiore difficolt\u00e0 nell'individuazione dell'effetto terapeutico desiderato e di eventuali reazioni indesiderate del singolo farmaco durante una terapia con pi\u00f9 farmaci i cui effetti desiderati e indesiderati possono sommarsi e confondersi. \nTalora minore compliance da parte del paziente.\nAumento del rischio di interazioni negative tra farmaci."}
{"id": "1891385", "revid": "118834", "url": "https://it.wikipedia.org/wiki?curid=1891385", "title": "Stefania di Monaco", "text": ""}
{"id": "1891386", "revid": "287204", "url": "https://it.wikipedia.org/wiki?curid=1891386", "title": "Stephanie di Monaco", "text": ""}
{"id": "1891390", "revid": "729019", "url": "https://it.wikipedia.org/wiki?curid=1891390", "title": "De Havilland Engine Company", "text": "La de Havilland Engine Company era un'azienda britannica specializzata in produzione di motori aeronautici, sussidiaria della de Havilland Aircraft Company, fondata nel 1928 e produttrice del primo motore della famiglia Gipsy, il de Havilland Gipsy.\nNegli anni quaranta l'azienda mise in produzione uno dei primi motori turbogetto mai realizzati, il de Havilland Goblin, che equipaggi\u00f2 in serie il caccia De Havilland DH.100 Vampire.\nIl successivo turbogetto Ghost venne adottato nei primi modelli dell'aereo di linea de Havilland DH.106 Comet e del caccia de Havilland DH.112 Venom.\nSuccessivamente venne realizzato il turboalbero de Havilland Gnome sviluppato dallo statunitense General Electric T58, ultimo motore prodotto con il marchio dall'azienda a causa del suo assorbimento nel 1961 da parte della Bristol Siddeley. Tuttavia lo Gnome continu\u00f2 ad essere prodotto sia con marchio Bristol Siddeley che, a causa di una successiva acquisizione da parte della Rolls-Royce Limited, con il marchio Rolls-Royce."}
{"id": "1891395", "revid": "108301538", "url": "https://it.wikipedia.org/wiki?curid=1891395", "title": "Campionati del mondo di ciclismo su strada 1997", "text": "I Campionati del mondo di ciclismo su strada 1997 si disputarono a San Sebasti\u00e1n in Spagna tra il 7 ed il 12 ottobre 1997."}
{"id": "1891411", "revid": "38427", "url": "https://it.wikipedia.org/wiki?curid=1891411", "title": "Monte Aragats", "text": ""}
{"id": "1891416", "revid": "239540", "url": "https://it.wikipedia.org/wiki?curid=1891416", "title": "Universit\u00e9 de Pau et des Pays de l'Adour", "text": ""}
{"id": "1891418", "revid": "24823", "url": "https://it.wikipedia.org/wiki?curid=1891418", "title": "Medagliere individuale alle Olimpiadi degli scacchi", "text": ""}
{"id": "1891424", "revid": "194", "url": "https://it.wikipedia.org/wiki?curid=1891424", "title": "Perlite (edilizia)", "text": "La perlite \u00e8 un materiale espanso, utilizzato come aggregato leggero per la realizzazione di calcestruzzi leggeri, che si origina per riscaldamento di rocce vulcaniche del tipo dell'ossidiana.\nSi presenta sotto forma di piccole sfere vetrose con dimensioni dell'ordine di 1 \u00f7 2 mm.\nTrova utilizzazione solo per elementi in cui non \u00e8 richiesta un'alta resistenza meccanica a compressione.\nLa pericolist\u00e0 nell'uomo \u00e8 data dalla sua particolare struttura cristallina, se tocca delle mucose (occhi, naso, ecc.) \u00e8 possibile rimuoverla solo con operazione chirurgica."}
{"id": "1891425", "revid": "56620", "url": "https://it.wikipedia.org/wiki?curid=1891425", "title": "Isabella d'Angoul\u00eame", "text": "Biografia.\nInfanzia.\nIsabella era l'unica figlia del conte d'Angouleme, Ademaro III e della moglie Alice di Courtenay, che era figlia di Pietro di Francia e di Elisabetta, signora di Courtenay.\nIsabella era bisnipote del Re di Francia Luigi VI il Grosso, padre del nonno, Pietro di Francia; la madre Alice era al suo secondo matrimonio, dopo aver divorziato dal Conte di Joigny, Guglielmo.\nLotte per il potere.\nNel 1199, suo padre, Ademaro III si scontr\u00f2 con la casata dei Lusignano, per il possesso della contea de La Marche, che fu assegnata a Ugo IX di Lusignano; Ugo IX, alla morte del Re d'Inghilterra e Conte de La Marche, Riccardo Cuor di Leone, attir\u00f2 la regina madre, Eleonora d'Aquitania, Contessa di Poitiers, da cui dipendeva il feudo de La Marche, e la costrinse ad assegnarlo a lui (Ugo), anzich\u00e9 al legittimo successore di Riccardo, Giovanni Senza Terra.\nLa vertenza fu appianata con la mediazione del re d'Inghilterra, Giovanni Senza Terra e col fidanzamento, nel 1200, di Isabella col figlio di Ugo IX, anche lui di nome Ugo. \nPrimo matrimonio.\nPer\u00f2 Giovanni, da poco, divorziato da Isabella di Gloucester, e in trattativa col Re del Portogallo, Sancho I, per sposarne una figlia, si invagh\u00ec di Isabella (secondo alcuni storici, non fu solo la bellezza di Isabella, ma il timore della futura potenza dei Lusignano) e col permesso di Ademaro III la sottrasse a Ugo e in quello stesso anno, il 30 agosto la spos\u00f2 a Chinon e l'8 ottobre, in Inghilterra, la fece incoronare regina. \nLa casata dei Lusignano non perdon\u00f2 lo sgarbo subito da Giovanni e nella guerra che lo oppose al Re di Francia, Filippo Augusto, i Lusignano si schierarono con quest'ultimo.\nSuo padre, Ademaro III mor\u00ec a Limoges il 16 giugno 1202 e gli succedette Isabella, assieme al marito, il Re d'Inghilterra, Duca d'Aquitania e Guascogna e Conte di Poitiers, Giovanni d'Inghilterra.\nNel 1214, Giovanni Senza Terra in un incontro a Parthenay, ottenne un giuramento di fedelt\u00e0 dalla casata dei Lusignano e promise in sposa a Ugo, figlio del conte Ugo IX, Giovanna, figlia sua e di Isabella, sua vecchia fidanzata; e assieme allo zio, Goffredo, che era stato Conte di Giaffa e Ascalona, Ugo IX ed il fratello, Rinaldo, prestarono giuramento di fedelt\u00e0 a Giovanni.\nAlla morte di Giovanni, nel 1216, il figlio maggiore, Enrico, sal\u00ec al trono come Enrico III e fu affidato alla tutela del conte di Pembroke, Guglielmo il Maresciallo, mentre Isabella rientr\u00f2 nella contea d'Angoul\u00eame, che di diritto le doveva essere restituita, ma per non contrariare i Lusignano, non le venne restituita, e di fatto era governata da Ugo IX di Lusignano, che aveva sposato la cugina di Isabella, Matilde d'Angoul\u00eame, che reclamava la contea, in quanto era stata spodestata dagli zii, Guglielmo VII e Ademaro III.\nSecondo matrimonio.\nIsabella nel sostenere le sue tesi prima litig\u00f2 col suo vecchio fidanzato Ugo, che nel 1219, alla morte del padre, Ugo IX, era divenuto il conte de La Marche, Ugo X, poi si riavvicin\u00f2 a lui, tanto che nel 1220 i due si sposarono ed insieme fecero pressione sul giovane re inglese, Enrico III, affinch\u00e9 restituisse alla madre l'Angoul\u00eame, di modo che l'unione dei feudi de La Marche ed Angoul\u00eame, facesse della coppia, i feudatari pi\u00f9 potenti d'Aquitania. Finalmente il governo inglese cedette anche per paura di un possibile accordo tra i Lusignano ed il nuovo Re di Francia, Luigi VIII.\nNonostante la restituzione della dote di Isabella, nel 1224, alla scadenza della tregua quadriennale anglo-francese, suo marito, Ugo X si alle\u00f2 col re di Francia, Luigi VIII, ed in pochi mesi, dopo aver radunato l'esercito a Tours, nel giugno dello stesso anno, occuparono tutto il Poitou e parte della Guascogna, attorno a Bordeaux.\nNel 1241, il figlio di Luigi VIII e fratello del nuovo re Luigi IX, Alfonso era entrato in possesso della contea di Poitiers, costituita dai territori del Poitou, del Saintonge e dell'Alvernia, e suo marito, il conte di La Marche, Ugo X, avrebbe dovuto rendergli omaggio, come suo feudatario; ma Isabella non tollerava l'idea che suo marito fosse vassallo di Alfonso e visto che Ugo X avrebbe preferito essere conciliante, Isabella d'Angoul\u00eame lo minacci\u00f2 che se si fosse umiliato non avrebbe pi\u00f9 diviso il letto con lui;Ugo X fu spinto alla ribellione da Isabella, che chiese il sostegno del figlio di primo letto, il re Enrico III d'Inghilterra. Ugo X si ribell\u00f2 e col sostegno di Raimondo VII di Tolosa, suocero di Alfonso, rifiut\u00f2 l'obbedienza al suo signore, Alfonso conte di Poitiers, che, con l'aiuto del fratello, Luigi IX il Santo, mise insieme un esercito che, nella primavera del 1242, occup\u00f2 rapidamente alcune roccaforti del Poitou. Enrico III d'Inghilterra sbarcato a Royan, il 12 maggio 1242, con sette conti e trecento cavalieri, era stato ricevuto dalla madre, Isabella, con entusiasmo, ma dopo aver messo insieme un esercito, composto dai ribelli del Poitou dai nobili guasconi e dai suoi trecento cavalieri, il 21 luglio 1242 al ponte di Taillebourg di fronte all'armata avversaria, si ritirarono, senza combattere, entro le mura di Saintes. Il giorno dopo gli inglesi ed i guasconi tentarono una sortita, ma si ritirarono subito dopo, per cui i ribelli del Poitou si rassegnarono a sottomettersi ad Alfonso.\nUgo X di Lusignano e Isabella d'Angoul\u00eame, assieme ai loro figli, dovettero inginocchiarsi al cospetto di Luigi IX e chiedere misericordia , mentre a settembre Enrico III fece ritorno in Inghilterra.\nUltimi anni e morte.\nIsabella si ritir\u00f2 in convento, a Fontevrault, dove, nel 1246, mor\u00ec.\nA Isabella nella Contea di Angoul\u00eame succedette il marito, Ugo X di Lusignano, come conte d'Angoul\u00eame (Ugo I).\nDiscendenza.\nIsabella diede a Giovanni Senza Terra cinque figli:\nIsabella diede a Ugo X di Lusignano nove figli"}
{"id": "1891429", "revid": "110157", "url": "https://it.wikipedia.org/wiki?curid=1891429", "title": "Slobodskoj", "text": "Slobodskoj \u00e8 una cittadina della Russia europea nordorientale (Oblast' di Kirov), situata sulla riva destra del fiume Vjatka, 35 km a nordest del capoluogo Kirov; \u00e8 il capoluogo amministrativo del distretto omonimo.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1891430", "revid": "80339", "url": "https://it.wikipedia.org/wiki?curid=1891430", "title": "Slobodskoy", "text": ""}
{"id": "1891435", "revid": "82879912", "url": "https://it.wikipedia.org/wiki?curid=1891435", "title": "Aggregato leggero", "text": "Gli aggregati leggeri sono minerali inerti, a basso peso specifico rispetto agli aggregati usuali, che vengono utilizzati per il confezionamento dei calcestruzzi leggeri.\nLa norma UNI EN 206-1:2006 definisce aggregato leggero \"aggregato di origine minerale avente massa volumica delle particelle granulari essiccate in stufa \u2264 2000 kg/m3 determinato secondo la UNI EN 1097-6 oppure massa volumica essiccata a forno \u2264 1200 kg/m3 se determinato secondo la UNI EN 1097-3\". \nTipologia.\nGli aggregati leggeri possono essere suddivisi in naturali ed artificiali.\nTra i primi trova largo impiego la pomice (con resistenza meccanica a compressione assai modeste), mentre tra i secondi sono molto diffusi:\nPreparazione.\nIl principio su cui si basa la preparazione di questi inerti artificiali consiste sostanzialmente nel portare il prodotto crudo a temperatura sufficientemente elevata (1000-1300 \u00b0C), tale da provocare l'eliminazione delle sostanze gassose, mentre la contemporanea formazione di una appropriata quantit\u00e0 di liquido favorisce la sinterizzazione dei grani mantenendo nel materiale un buon numero di cavit\u00e0.\nNormativa.\nGli aggregati leggeri riconosciuti idonei per il confezionamento dei calcestruzzi leggeri devono essere conformi alla UNI EN 13055-1."}
{"id": "1891436", "revid": "339392", "url": "https://it.wikipedia.org/wiki?curid=1891436", "title": "Rossiya Airlines", "text": ""}
{"id": "1891437", "revid": "14691", "url": "https://it.wikipedia.org/wiki?curid=1891437", "title": "Henry M. Stanley", "text": ""}
{"id": "1891438", "revid": "114450698", "url": "https://it.wikipedia.org/wiki?curid=1891438", "title": "Lungo il fiume e sull'acqua", "text": "Lungo il fiume e sull'acqua \u00e8 uno sceneggiato televisivo italiano di genere giallo-poliziesco, in cinque puntate, tratto dal romanzo di Francis Durbridge (il cui titolo originale inglese \u00e8 \"The Other Man\"), diretto da Alberto Negrin, con la sceneggiatura di Biagio Proietti.\nVenne trasmesso in prima visione dal 13 al 27 gennaio 1973 sul Programma Nazionale (l'odierna Rai 1) in prima serata il sabato e il marted\u00ec.\nGli interpreti principali sono: Sergio Fantoni, Laura Belli, Giampiero Albertini, Renato De Carmine, Nicoletta Machiavelli, Franco Graziosi, Graziano Giusti e Daniele Formica.\nGli interni furono girati negli Studi di Napoli, gli esterni per la maggior parte ad Hampton, nella zona sud-occidentale di Londra.\nLe musiche dello sceneggiato sono di Roberto De Simone mentre la sigla era la canzone \"Vincent\", scritta e cantata da Don McLean, che ebbe in Italia grande successo, grazie anche alla popolarit\u00e0 riflessa dovuta alla fiction televisiva.\nLo sceneggiato ebbe grande successo all'epoca; con oltre 20 milioni di telespettatori fu il secondo programma televisivo pi\u00f9 visto nel 1973, e considerato a lungo uno dei pi\u00f9 avvincenti fra quelli prodotti per la televisione italiana negli anni settanta.\nTrama.\nPaolo Morani viene trovato ucciso su una casa battello sulle rive del Tamigi ad Hampton. L'ispettore Mike Ford indaga sull'omicidio con due indiziati: James Cooper, proprietario del battello, e Katherine Sheldon, nipote del medico di Hampton, che ha visto un uomo scendere dalla barca poche ore prima del ritrovamento del cadavere. Cooper \u00e8 introvabile e l'uomo sceso dalla barca \u00e8 il professor David Henderson, uno stimato docente, sul quale comunque indaga insieme con suo cognato Bob Marshall, un ex poliziotto. \nPer tenere sotto controllo Katherine, il professor Henderson comincia a frequentarla e la ragazza inizia a provare simpatia per lui. L'ispettore dubita dell'innocenza di Billie Reynolds e del professor Henderson, visto che Billie si trovava ad Hampton la sera dell'omicidio e aveva visto Morani trascinato nel battello da due uomini, mentre il professore confessa la sua amicizia con la vittima. Intanto Cooper intrattiene rapporti con Henderson e con altri due uomini misteriosi.\nI sospetti di tutti sembrano ricadere proprio sull'irreprensibile professor Henderson: il dottor Sheldon non guarda con simpatia alla sua frequentazione con la nipote Katherine e i rapporti con James Cooper, ancora latitante, sono divenuti tanto fitti da far credere che entrambi siano coinvolti nel delitto. Solo il giornalista Craven segue piste autonome, occupandosi delle gite sul fiume di Roger Ford e di Ralph Merson, un ricco borghese dalla vita apparentemente rispettabile. Anche Cooper e Henderson arrivano, con le loro indagini, a Merson.\nViene rinvenuto il cadavere di Billie Reynolds e David Henderson \u00e8, ancora una volta, il primo sospettato, considerato che la sera di sabato aveva appuntamento con la ragazza. Ad Hampton arriva Claudia, la sorella di Paolo Morani, alla quale il professore offre la sua compagnia: la sera dell'incontro, l'ispettore segue i due per proteggere Claudia, che per\u00f2 punta una pistola contro il professore. Si accendono tutte le luci della villa e la polizia rinviene il corpo di Chris Reynolds, il fratello di Billie.\nClaudia viene riaccompagnata al suo albergo, ma trova ad attenderla James Cooper che, l'indomani, la porta con s\u00e9 a Londra per un incontro segreto col professor Henderson. Ford poi la interroga e la accusa di mentire per paura. Un vecchio amico di Ford arriva ad Hampton: questi gli confessa di lavorare per i servizi segreti, coi quali sta indagando sul \"caso Morani\", ancora vivo, ma che la polizia ha nascosto per proteggere dei segreti industriali legati alle sue ricerche scientifiche. Claudia, nel frattempo, giunta a Londra, viene inseguita da un uomo che cerca di ucciderla, ma l'intervento di Cooper le salva la vita. Il segreto di molti dei misteri di questo caso \u00e8 fra le pagine del diario di Billie Reynolds. "}
{"id": "1891441", "revid": "2036644", "url": "https://it.wikipedia.org/wiki?curid=1891441", "title": "Chengdu Tiancheng Zuqiu Julebu", "text": "Il Chengdu Tiancheng Zuqiu Julebu (), a volte tradotto come \"Chengdu Tiancheng Football Club\", \u00e8 stata una societ\u00e0 calcistica cinese con sede a Chengdu.\nIl club fu fondato con il nome di \"Chengdu Wuniu\" (Five Bulls), nome che deriva dal loro primo sponsor, la \"Wuniu Cigarette Company\", e fall\u00ec nel 2015.\nStoria.\nFondazione.\nLa squadra fu fondata nel febbraio del 1996 con il nome di \"Chengdu Wuniu\" ed entr\u00f2 nella Chinese Yi League, la terza serie di calcio cinese. Nel loro anno inaugurale i \"Five Bulls\" comandarono entrambi i secondi gruppi cos\u00ec come il gruppo finale procedendo sino alle semifinali; qui furono battuti dagli Shenzhen Jinpeng per differenza reti; il risultato finale fu di 2 a 1.\nPromozione.\nLa seconda stagione del Chengdu, nel 1997, vide la promozione della squadra alla Chinese Jia League, la seconda serie cinese. Questa volta i \"Blades\" arrivarono secondi nel secondo raggruppamento, ma dominarono la fase finale. Arrivarono ai quarti di finale dove batterono 1 a 0 il Beijing Kuanli; giunsero quindi in semifinale, dove dominarono per 2 a 0 sugli Shaanxi Guoli. Approdati ancora una volta in finale si videro sbarrare le porte della Chinese Super League dagli Jiangsu Jiajia ma vennero promossi comunque alla massima serie cinese essendo arrivati secondi.\nDopo la promozione, la squadra di Chengdu inizi\u00f2 perdendo 2 delle loro prime 9 partite e nella decima giornata della Chinese Super League vennero battuti addirittura per 8-0 dal Liaoning Tianlun. La loro miglior vittoria giunse alla penultima giornata della stagione; una vittoria contro gli Jiangsu Jiajia, loro compagni di promozione l'anno precedente, per 4 a 1. A fine stagione la squadra concluse ottava in un campionato di dodici e, questo decret\u00f2 la prima retrocessione dei \"Five Bull\".\nIl secondo anno nella Chinese jia League inizi\u00f2 molto bene con i Blades che persero soltanto una delle loro prime tredici partite; la prima sconfitta venne contro il Beijing Kuanli, squadra gi\u00e0 affrontata due anni prima. A fine stagione i \"Chengdu Winiu\" arrivarono sesti con un bilancio di nove vittorie e otto pareggi.\nCambio del nome.\nL'inizio della stagione 2000 vide un cambio del nome societario da \"Chengdu Wuniu\" a \"Chengdu Wuniu Guoteng\"; la stagione continu\u00f2 con miseri risultati tanto che arriv\u00f2 una sconfitta contro il Guangzhou per 5 a 0; la squadra a fine stagione concluse con un infelice ottavo posto.\nLe partite truccate.\nLa squadra part\u00ec bene invece nella stagione 2001 e addirittura rimase imbattuta per otto partite consecutive arrivando terza a fine stagione; le imprese dei giocatori furono per\u00f2 offuscate quando le accuse di aver truccato delle partite vengano a galla, investendo in pieno il \"Chengdu Wuniu Guoteng\" e altre quattro squadre. Vennero messe sotto i riflettori le partite contro il Sichuan Mianyang Taiji, vinta dai \"Five Bulls\" per 11 a 2 e, la partita in trasferta contro il Jiangsu Shuntian, vinta sempre dal Chengdu con il risultato di 4 a 1; gli allenatori delle squadre in questione e molti giocatori furono squalificati per un anno e tutte e cinque le squadre ebbero tre mesi per riformarsi e iscriversi nuovamente alla stagione successiva. L'unica squadra a cui non furono tolti dei punti fu il Sichuan Mianyang Taiji ma vennero relegati come punizione; per rendere la stagione dei \"Five Bulls\" ancora pi\u00f9 deludente, la squadra scese al primo turno della \"Mexin Doors FA Cup\" perdendo in trasferta 2 a 1 contro il Tianjin Teda CEC.\nLa rifondazione della squadra.\nNel 2002 il \"Chengdu Wuniu Guoteng\" fu rifondato a causa degli scandali della stagione precedente con il nome di \"Chengdu Taihe\". Nella prima parte della stagione, la squadra pass\u00f2 il primo turno della \"Fuji Films FA Cup\" battendo lo Shenyang Ginde per 3 a 2 con un gol all'ultimo minuto; tuttavia i \"Blades\" uscirono al turno successivo per mano del Qingdao Yizhong Hainiu. Il campionato segu\u00ec la falsariga della FA Cup, infatti la squadra concluse la stagione con un nono posto e a nulla serv\u00ec il cambio di stadio.\nLa squadra usc\u00ec anche dalla \"Landi FA Cup\" nel 2003 perdendo due partite su tre del girone. La squadra inizi\u00f2 ad usare il City Stadium di Deyang come stadio di casa e il nome della societ\u00e0 torn\u00f2 ad essere \"Chengdu Wuniu\". La squadra fin\u00ec con un rispettabile sesto posto in campionato.\nLe misere performance del Chengdu in coppa continuarono anche nel 2004 perdendo 5 a 3 ai rigori contro il Qingdao Beilaite nel primo turno della \"Landi FA Cup\". Queste pessime prestazioni contribuirono al tredicesimo posto su 17, dopo vari allargamenti, in campionato. In questa stagione la societ\u00e0 decise di usare sia il Chengdu Sports Center che il City Stadium di Deyang per ospitare le partite.\nLa stagione 2005 vide la squadra utilizzare il Chengdu Sports Center come unico stadio. Fin\u00ec subito fuori dalla CFA Cup al primo turno e in campionato arriv\u00f2 undicesima su quattordici squadre iscritte.\nI proprietari inglesi.\nIl Chengdu ebbe un nuovo cambio di nome nel gennaio 2006 quando la societ\u00e0 fu comprata dagli azionisti inglesi dello Sheffield. Attualmente la societ\u00e0 \u00e8 denominata \"Chengdu Blades\", dal loro nuovo soprannome \"Blades\", che a sua volta deriva dallo stemma in cui compaiono due spade incrociate. A causa del cambio di propriet\u00e0 la squadra vide arrivare nuovi acquisti e soprattutto dopo tanto tempo torn\u00f2 ai vertici della classifica arrivando quarta in campionato.\nLa promozione nella Chinese Super League.\nIl 27 ottobre, i \"Blades\" pareggiarono 0-0 con i Jiangsu Shuntian assicurandosi una promozione dopo due anni dall'acquisto degli azionisti inglesi. La stagione successiva ci fu il ritorno nella Chinese Super League e, cosa che sorprese un po' tutti, la squadra rimase mediamente per tutta la stagione seconda in classifica, con una sola partita persa.\nLa loro prima partita in casa contro gli Harbin Yiteng fini 6-0 in favore dei \"Blades\", i quali vinsero anche le due partite successive con il risultato di 1-0. Dopo un quarto turno in cui arriv\u00f2 un pareggio a reti bianche, alla sesta giornata i \"Five Bulls\" vinsero per 2-0 contro i Beijin Hongdeng, prima di un altro pareggio a reti bianche contro il Nanjing Yoyo e una vittoria per 3-0 contro il Qingdao Hailifeng. I \"Blades\" concessero il loro primo gol durante quella stagione contro il Tibet Huitong il 26 maggio 2007 ma alla fine vinsero per 2-1 quella partita; la partita successiva vide imporsi i \"Blades\" per 4-0 sugli Yanbian. Seguirono altre due vittorie in altrettante partite contro il Shanghai Kangbo (vinta 3-1) e BIT Beijing (vinta 5-1). La loro ultima partita prima della China Jia fu pareggiata 1-1 contro il Jiangsu Shuntian.\nNella quattordicesima giornata arriv\u00f2 una vittoria sull'Harbin Yiteng per 3-1. Le due partite consecutive portarono ai \"Blades\" due punti, due pareggi con Nanchang Bayi e Chongqing Lifan, per cementare la seconda posizione in classifica; in questo periodo arriv\u00f2 anche la prima sconfitta, un 2-1 contro la capolista Guangzhou Guangyao.\nI \"Blades\" tornarono a vincere subito dopo la loro prima sconfitta inanellando 4 vittorie consecutive con Beijing Hongdeng (2-0), Nanjing Yoyo (6-1), Qingdao Hailifeng (2-0) e Tibet Huitong (3-0); dopo venti partite i \"Blades\" avevano consolidato la seconda posizione con 5 punti sul Guangzhou.\nIl Chengdu pareggi\u00f2 la sua penultima partita della stagione 1-1 contro il BIT Beijing e pareggi\u00f2 nuovamente, stavolta contro la rivale Jiangsu Shuntian, terza dietro i \"Blades\" durante l'ultima partita della stagione."}
{"id": "1891442", "revid": "110157", "url": "https://it.wikipedia.org/wiki?curid=1891442", "title": "Boss Corporation", "text": " \u00e8 una casa produttrice di effetti a pedali per chitarra e basso. \u00c8 una divisione della Roland Corporation, una casa giapponese specializzata nella produzione di equipaggiamento e accessori elettronici musicali. Per molti anni la Boss ha prodotto una vasta gamma di prodotti legati all'effettistica per chitarra, tra cui pedali singoli e doppi, pedali multieffetto, accordatori elettronici e pedaliere. Pi\u00f9 recentemente ha esteso il campo di azione alla produzione di \"digital studios\", \"rhythm machines\" e altro materiale elettronico.\nStoria.\nAll'inizio degli anni '70 si form\u00f2 una compagnia sussidiaria di Roland dedicata alla chitarra, originariamente chiamata MEG (Musical Engineering Group). Poich\u00e9 \u00abMeg\u00bb era un nome da ragazza e poteva dissuadere dall'acquisto i chitarristi maschi, si cerc\u00f2 un nome che potesse denotare potenza e professionalit\u00e0: si scelse cos\u00ec il nome \u00abBoss\u00bb.\nIl primo prodotto Boss, messo in commercio nel 1976, fu chiamato \"B-100 The Boss\". Si trattava di un preamplificatore ed un pickup per amplificare le chitarre acustiche. In realt\u00e0 era ancora un prodotto Roland, in quanto la Boss non era ancora stata fondata.\nIl primo vero e proprio effetto a pedale Boss, prodotto sempre nel 1976, fu chiamoato \"CE-1 Chorus Ensemble\", ritenuto da molti chitarristi e non, il miglior chorus di tutti i tempi tra gli effetti a pedale insieme al pluriosannato chorus/flanger della T.C. Electronics (usato in \"Shine On You Crazy Diamond\" da David Gilmour, chitarrista dei Pink Floyd). Si trattava di una unit\u00e0 ad alimentazione elettrica abbastanza grande. Divenne popolare tra gli artisti dell'epoca come Andy Summers e pu\u00f2 essere sentito in varie registrazioni.\nLa primissima serie Boss \u00e8 formata da:\nProdotti.\nPedali per basso.\nAlcuni pedali per chitarra possono essere usati anche con i bassi elettrici: CS-3 Compressor-Sustainer, TU-2 e 3 Chromatic Tuner, LS-2 Line Selector, NS-2 Noise Suppressor, BF-3 Flanger, OC-3 Super Octave, AW-3 Dynamic Wah, FBM-1 Fender '59 Bassman, DD-7 Digital Delay (e precedenti), RC-2 Loop Station, PS-5 Super Shifter, CE-20 Chorus Ensemble, DD-20 Giga Delay, RC-20XL Loop Station, RT-20 Rotary Ensemble e SL-20 Slicer."}
{"id": "1891445", "revid": "207432", "url": "https://it.wikipedia.org/wiki?curid=1891445", "title": "Pistoncino", "text": ""}
{"id": "1891449", "revid": "207432", "url": "https://it.wikipedia.org/wiki?curid=1891449", "title": "Traction control", "text": ""}
{"id": "1891453", "revid": "599013", "url": "https://it.wikipedia.org/wiki?curid=1891453", "title": "Ginnastica ai Giochi della XXVIII Olimpiade - Concorso individuale maschile", "text": ""}
{"id": "1891458", "revid": "287204", "url": "https://it.wikipedia.org/wiki?curid=1891458", "title": "Ginnastica ai Giochi della XXVIII Olimpiade - Concorso individuale femminile", "text": ""}
{"id": "1891459", "revid": "287204", "url": "https://it.wikipedia.org/wiki?curid=1891459", "title": "Lotta libera ai Giochi della XXVIII Olimpiade - 66 kg maschile", "text": "Il torneo si \u00e8 svolto il 27 e il 28 agosto.\nLegenda:"}
{"id": "1891465", "revid": "729019", "url": "https://it.wikipedia.org/wiki?curid=1891465", "title": "Zuo Zongtang", "text": "Biografia.\nInizio di carriera.\nZuo nacque a Wenjialong, a nord di Changsha (Hunan), il 10 novembre 1812 da una famiglia di agiati proprietari terrieri. La sua carriera ebbe un avvio poco propizio: fra il 1822 e il 1835 fu bocciato agli esami imperiali e parve che il suo accesso agli ambienti politici fosse del tutto negato. Fece cos\u00ec ritorno a Changsha, dove si rassegn\u00f2 a vivere come un proprietario terriero e produttore di seta. Durante il suo soggiorno nella terra natia, si interess\u00f2 alle scienze occidentali e studi\u00f2 economia politica.\nIn qualche modo, Zuo riusc\u00ec a farsi una fama. Quando scoppi\u00f2 la Rivolta dei Taiping nel 1850, il governatore dello Hunan lo volle come membro della propria cerchia di consiglieri. Sei anni dopo, Zuo divenne un membro a tutti gli effetti del governatorato provinciale: sembrava che la carriera avesse finalmente inizio.\nLa rivolta dei Taiping.\nNel 1860, fu messa a disposizione di Zuo un'armata di 5.000 volontari ed entro settembre questi fu in grado di respingere i taiping ribelli dalle province dello Hunan e del Guangxi, respingendoli nello Zhejiang, una regione costiera della Cina orientale. Successivamente, Zuo ne prese il capoluogo, Shaoxing, costringendo i ribelli ad abbandonare anche quella provincia e a riparare nelle province di Fujiang e Guangdong.\nLe importanti vittorie di Zuo, naturalmente, non passarono inosservate e nel 1863 egli fu nominato governatore dello Zhejiang dal generale Zeng Guofan, e sottosegretario di guerra.\nNell'agosto 1864, Zuo si mise al seguito dell'esercito del generale Zeng Guofan che rovesci\u00f2 il re Taiping Hong Tianguifu e mise fine alla rivolta. Ormai, la sua fama in Cina era assai elevata e lui, Zeng Guofan e Li Hongzhang erano conosciuti come \"Zeng-Zuo-Li\", i vincitori dei Taiping. Per i suoi meriti nella soppressione della ribellione, Zuo venne insignito del titolo onorifico di Basso Keijing di Prima Classe.\nL'anno dopo, Zuo venne promosso alla carica di vicer\u00e9 del Mizhe, cio\u00e8 di Fujiang, Zhejiang e Taiwan. Nello stesso periodo (1866) venne nominato anche commissario imperiale per l'Industria Navale, posizione dalla quale sovrintese alla formazione di una moderna flotta navale cinese all'accademia navale di Fuzhou.\nNuovi successi.\nMa i successi di Zuo non erano finiti: nel 1867, divenne vicer\u00e9 del Shangaan (Shaanxi, Gansu e Mongolia Interna) e commissario imperiale per l'esercito nello Shaanxi. L'anno successivo torn\u00f2 sul campo di battaglia, giocando un ruolo di spicco nella repressione della Rivolta Nian.\nI meriti militari di Zuo portarono gli alti vertici delle forze armate ad assegnargli anche il compito di reprimere i musulmani ribelli della Cina nord-occidentale; con un esercito forte di 120.000 uomini, Zuo attravers\u00f2 Shaanxi, Ninxiang, Gansu, Qinghai e Xinjiang fra il 1870 e il 1877 circa, stanando ogni opposizione.\nConsiderato un fedele servitore della Cina e dell'imperatore, Zuo divenne membro del Gran Segretariato nel 1874.\nNel 1878, represse la rivolta di Yabuq Beg, autoproclamatosi re di Kashgar, e nello stesso anno partecip\u00f2 ai negoziati con l'Impero russo per mettere fine all'occupazione russa dell'Illi. Quello stesso anno venne promosso a Marchese Kaijing di Prima Classe.\nUltime attivit\u00e0.\nIl Gran Segretariato all'epoca aveva perso ogni potere reale a vantaggio di altre istanze governative. Nel 1880, quindi, Zuo venne promosso a membro del Gran Consiglio, il reale organo di governo della dinastia Qing.\nTuttavia, Zuo non si trov\u00f2 a suo agio nelle complicate faccende burocratiche del vertice della gerarchia politica imperiale, quindi solo un anno dopo chiese di essere sollevato dai suoi incarichi. La sua richiesta venne accolta ed egli divenne invece vicer\u00e9 del Liangjiang.\nQuando scoppi\u00f2 la guerra franco-cinese del 1884, Zuo venne costretto a tornare al fronte in qualit\u00e0 di comandante in capo, commissario imperiale per l'esercito e ispettore generale delle difese costiere del Fujian. Egli mor\u00ec poco dopo la firma di una tregua con la Francia nel 1885."}
{"id": "1891470", "revid": "999143", "url": "https://it.wikipedia.org/wiki?curid=1891470", "title": "L'immortale (scacchi)", "text": "L'immortale \u00e8 una partita di scacchi che venne giocata il 21 giugno 1851 a Londra da Adolf Anderssen e Lionel Kieseritzky. I coraggiosi sacrifici che assicurarono la vittoria ad Anderssen ne hanno fatto una delle partite pi\u00f9 famose di tutti i tempi; egli sacrific\u00f2 infatti entrambe le torri e la donna dando poi scacco matto all'avversario con i tre pezzi minori rimasti.\nLa storia.\nAdolf Anderssen fu uno dei pi\u00f9 forti giocatori del suo tempo e fu considerato da molti il pi\u00f9 forte dopo la vittoria che ottenne al Torneo di Londra del 1851. Lionel Kieseritzky visse in Francia per molto tempo dove diede lezioni di scacchi e gioc\u00f2 al Caf\u00e9 de la R\u00e9gence di Parigi a cinque franchi all'ora. Kieseritzky fu anche noto all'epoca per la sua capacit\u00e0 di battere avversari minori partendo con lo svantaggio anche della donna.\nGiocata tra due dei maggiori giocatori dell'epoca al noto ristorante di Londra Simpson's-in-the-Strand, l'immortale fu un incontro informale giocato durante una pausa del torneo ufficiale. Al termine della partita, Kieseritzky rimase molto impressionato e invi\u00f2 via telegrafo la trascrizione della partita al suo circolo scacchistico di Parigi. Il periodico di scacchi francese \"La R\u00e9gence\" pubblic\u00f2 la partita nel numero di luglio del 1851 e nel 1855 essa venne soprannominata \"L'immortale\" dall'austriaco Ernst Falkbeer.\nL'immortale \u00e8 tornata alla ribalta in diverse occasioni e in molti aspetti insoliti. A Marostica, \u00e8 stata rigiocata nella famosa \"Partita a scacchi a personaggi viventi\". La posizione dopo la 20\u00aa mossa \u00e8 riportata su un francobollo del Suriname del 1984. La parte finale della partita venne usata come ispirazione per una partita a scacchi nel film del 1982 \"Blade Runner\" (anche se la scacchiera rappresentata nel film non riporta fedelmente la posizione). Fu anche usata come base per un romanzo poliziesco con lo stesso nome (\"The Immortal Game\") di Mark Coggins.\nQuesta partita \u00e8 considerata un'eccellente dimostrazione dello stile di gioco del XIX secolo in cui lo sviluppo rapido e l'attacco erano considerati i metodi pi\u00f9 efficaci per vincere, venivano praticati molti gambetti e contro-gambetti (al tempo rifiutarli era considerato ineducato). Tali partite, coi loro rapidi attacchi e contrattacchi, sono tuttora considerate divertenti da seguire, anche se alcune delle mosse in esse giocate non sono considerate le migliori secondo gli standard moderni.\nIn questa partita Anderssen vinse sacrificando un alfiere alla 11\u00aa mossa, entrambe le torri a partire dalla 18\u00aa e la donna alla 22\u00aa per ottenere lo scacco matto. Egli offr\u00ec entrambe le torri per mostrare come due pezzi attivi valgano pi\u00f9 di molti altri bloccati nelle case di partenza. Anderssen dimostr\u00f2 in seguito lo stesso tipo di approccio nella \"sempreverde\".\nLa partita.\nAdolf Anderssen - Lionel Kieseritzky (\"Gambetto di re accettato\", C33).\nQuesto \u00e8 il \"gambetto di re\"; Anderssen offre il pedone in cambio di uno sviluppo pi\u00f9 rapido. Sebbene questa fosse un'apertura comune nel XIX secolo, oggi \u00e8 poco utilizzata, dato che le tecniche difensive sono notevolmente migliorate.\nKieseritzky accetta il gambetto.\nIl \"gambetto d'alfiere\". La mossa del Nero costringer\u00e0 il Bianco a muovere il re e a dover cos\u00ec rinunciare all'arrocco, ma pone anche la donna nera in una posizione esposta e il Bianco potr\u00e0 alla fine attaccarla con guadagno di tempo con Cf3.\nQuesto \u00e8 il \"controgambetto Bryan\", analizzato in profondit\u00e0 da Kieseritzky e che viene anche citato talvolta col suo nome. Non \u00e8 considerata oggi una mossa molto logica.\nUna mossa di sviluppo comune, ma il cavallo ora attacca la donna nera costringendo il Nero a proteggerla invece che svilupparsi a sua volta.\nCon questa mossa il Bianco ha consolidato il suo controllo del centro della scacchiera. Il Grande Maestro tedesco Robert H\u00fcbner raccomanda qui 7.Cc3.\nQuesta mossa minaccia Cg3+ e protegge il pedone f4, ma decentra anche il cavallo a lato della scacchiera dove \u00e8 meno efficace.\nSecondo Kieseritzky era migliore 8\u2026g6.\nSchiodando il pedone di donna e attaccando l'alfiere. Alcuni hanno suggerito che 9\u2026g6 sarebbe stato meglio per occuparsi del pericoloso cavallo. Si noti come, all'epoca, i giocatori sviluppassero un paio di pezzi per continuarli poi a muovere.\nQuesto \u00e8 un sacrificio vantaggioso di un pezzo passivo. Se il Nero accetta, la sua donna sar\u00e0 tolta dal centro delle operazioni dando al Bianco un vantaggio di sviluppo.\nH\u00fcbner sostiene che questo sia stato l'errore decisivo del Nero; si guadagna materiale, ma si perde in sviluppo in un momento in cui il Bianco \u00e8 in grado di impostare una veloce offensiva. H\u00fcbner raccomanda qui 11\u2026h5.\nIl cavallo bianco protegge il pedone che attacca la donna nera.\nIl Bianco ora presenta due minacce:\nQuesta rimedia alle minacce, ma blocca lo sviluppo del Nero ancora di pi\u00f9: ora l'unico pezzo nero che non \u00e8 nella casa di partenza \u00e8 la donna che sta per essere messa in fuga mentre il Bianco controlla gran parte della scacchiera.\nUna normale mossa di sviluppo del Nero che attacca anche la torre in g1.\nIl Bianco risponde all'attacco con un contrattacco. Questa mossa minaccia Cc7 con forchetta al re e alla torre. Qui Reti raccomanda 17.d4 \u2026 18.Cd5, con vantaggio per il Bianco.\nIl Nero guadagna un pedone e minaccia di prendere la torre in a1 con scacco.\nCon questa mossa il Bianco offre in sacrificio entrambe le torri. H\u00fcbner commenta che da questa posizione ci sono in realt\u00e0 molti modi di vincere ed almeno tre mosse migliori di quella del testo: 18.d4, 18.Ae3 o 18.Te1 che conducono tutte a posizioni forti o a matti senza bisogno di sacrificare cos\u00ec tanto materiale. La versione commerciale del programma scacchistico Junior\nraccomanda 18.Cc7+ seguita da Te1. Kasparov ha fatto notare che, se la partita fosse proseguita in maniera meno spettacolare, il mondo degli scacchi avrebbe perso uno dei suoi \"gioielli della corona\". Ad6 \u00e8 insolita perch\u00e9 il Bianco rinuncia volontariamente a cos\u00ec tanto materiale.\nDa questo momento la sconfitta del Nero comincia a maturare. Nel 1887 Steinitz sugger\u00ec che sarebbe stato meglio 18\u2026Dxa1+ con possibile continuazione 19.Re2 Db2 20.Rd2 Axg1.\nSacrificando l'altra torre bianca. Pi\u00f9 importante \u00e8 il fatto che questa mossa blocca la donna nera dalla partecipazione alla difesa del suo re e minaccia il matto in due mosse con 20.Cxg7+ Rd8 21.Ac7#.\nA questo punto l'attacco del Nero \u00e8 esaurito, la sua donna e l'alfiere sono arretrati e non possono organizzare una minaccia effettiva, mentre il Bianco si pu\u00f2 scatenare. Kieseritzky afferm\u00f2 di aver abbandonato a questo punto, H\u00fcbner per\u00f2 nota che un articolo di Friedrich Amelung del \"Baltische Schachblaetter\" nel 1893 riporta che Kieseritzky gioc\u00f2 probabilmente 20\u2026Ca6, ma Anderssen annunci\u00f2 il matto. Comunque il sospetto \u00e8 che le ultime mosse non siano state effettivamente giocate sulla scacchiera.\nIl cavallo nero controlla la casa c7 per la minaccia del Bianco 21.Cxg7+ Rd8 22.Ac7#. Un altro tentativo di difesa poteva essere 20\u2026Aa6 lasciando la via di fuga al re nero con Rc8 e Rb7 sebbene il Bianco abbia la continuazione 21.Cc7+ Rd8 22.Cxa6 dove, con 22\u2026Dxa2 per difendere f7 contro Ac7+, Cd6+ e Df7#, il Bianco pu\u00f2 giocare 23.Ac7+ Re8 24.Cb4 d5 25.Cd6+ e vince o 22\u2026Ab6 (evitando Ac7+) 23.Da8 Dc3 24.Dxb8 Dc8 25.Dxc8 Rxc8 26.Af8 h6 27.Cd6+ Rd8 28.Cxf7+ Re8 29.Cxh8 Rxf8 con finale vinto per il Bianco.\nQuesto bellissimo sacrificio di donna costringe il Nero a rinunciare alla difesa di e7.\nAlla fine il Nero \u00e8 considerevolmente in vantaggio di materiale: la donna, due torri, due alfieri, due cavalli (tutti i pezzi!), ma ci\u00f2 non lo aiuta ad evitare il matto da parte del Bianco con i pezzi che gli rimangono: due cavalli e un alfiere."}
{"id": "1891474", "revid": "327773", "url": "https://it.wikipedia.org/wiki?curid=1891474", "title": "Gruppo del Focobon", "text": "Il Gruppo del Focobon \u00e8 un massiccio montuoso dolomitico che si trova in Veneto (provincia di Belluno). Raggiunge la sua massima elevazione con la Cima del Focobon (3.054\u00a0m). Rappresenta la parte nord orientale del gruppo delle Pale di San Martino, \u00e8 situato tra i comuni di Falcade e Canale d'Agordo in Valle del Biois ed \u00e8 composto da numerose vette.\nClassificazione.\nLa SOIUSA vede il gruppo del Focobon come un sottogruppo alpino e vi attribuisce la seguente classificazione:\nDescrizione.\nIl Focobon inizia in prossimit\u00e0 del Passo delle Farangole (o di Val Grande) e si estende verso est con il Campanile del Focobon (2969 metri), la Cima del Focobon (3054 metri), la Cima di Campido (3001 metri), la Cima Zopel (2813 metri) e infine i Campanili dei Lastei di Focobon (2721 metri). Le Cime del Gruppo del Focobon sono tra le pi\u00f9 importanti del Territorio dell'Agordino. \nVisto dall'abitato di Falcade il gruppo sembra essere composto da sole tre cime, per questo motivo viene anche chiamato la \"Trinit\u00e0 del Focobon\".\nIl Focobon, pu\u00f2 essere senza alcun dubbio annoverato tra le pi\u00f9 belle vette dolomitiche e le sue ardite e slanciate forme, vengono accentuate dal contrasto con un'altra importante elevazione dolomitica che si erge al suo fianco: il monte Mulaz, che visto da Falcade assume un aspetto decisamente maestoso e pachidermico."}
{"id": "1891475", "revid": "92723", "url": "https://it.wikipedia.org/wiki?curid=1891475", "title": "Pentathlon moderno ai Giochi della XXVIII Olimpiade - Gara maschile", "text": "La gara si \u00e8 svolta il 26 agosto.\nSingole gare.\nTiro.\nOgni atleta ha sparato 20 colpi, per un massimo di 10 punti a colpo.\nCon un totale di 172 punti si prendevano 1000 Punti Pentathlon. Ogni punto inferiore o superiore vale 12 Punti Pentathlon \nScherma.\nOgni atleta ha affrontato tutti gli altri avversari in una gara di spada; 1000 Punti Pentathlon corrispondevano a 22 vittorie e 9 sconfitte. Ogni vittoria in pi\u00f9 o in meno vale 28 Punti\nNuoto.\nLa gara si \u00e8 svolta su una distanza di 200\u00a0m in stile libero; 1000 punti corrispondevano a un tempo di 2:30.00; Ogni 1/3 di secondo sotto questo tempo si aggiungevano 4 Punti Pentathlon.\nEquitazione.\nIn questo caso il punteggio base era di 1200 Punti Pentathlon, a cui sono stati sottratti punti in base a penalit\u00e0 di tempo o per aver sbagliato gli ostacoli.\nCorsa.\nLa corsa di 3\u00a0km \u00e8 stata l'ultima gara della competizione: L'atleta con il punteggio migliore \u00e8 partito per primo, seguito da tutti gli altri con uno svantaggio alla partenza di un secondo per ogni 4 punti di distacco\nUn tempo di 10 minuti corrispondeva a 1000 punti, con quattro punti per ogni secondo in pi\u00f9 o in meno; in questo modo l'ordine di arrivo coincide con la classifica a punti."}
{"id": "1891481", "revid": "1318658", "url": "https://it.wikipedia.org/wiki?curid=1891481", "title": "Stefano Gervasoni", "text": "Biografia.\nHa intrapreso gli studi musicali nel 1980, dopo un incontro con Luigi Nono, allievo delle classi di Luca Lombardi, Niccol\u00f2 Castiglioni e Azio Corghi presso il conservatorio di Milano. In seguito si \u00e8 perfezionato con Gy\u00f6rgy Ligeti, Brian Ferneyhough, Peter E\u00f6tv\u00f6s e Helmut Lachenmann.\nTra il 1993 e il 1995 ha risieduto e operato a Parigi, frequentando corsi di specializzazione di composizione e informatica musicale presso l'IRCAM e ricevendo numerose commissioni dal governo francese. In seguito (1995 - 1996) \u00e8 stato compositore residente presso l'Accademia di Francia di Villa Medici a Roma.\n\u00c8 stato vincitore di numerose competizioni nazionali e internazionali, a partire dal \"G.B. Viotti\" di Vercelli (1985), \"Petrassi\" di Parma (1987, 1989), \"Premio Lario Musica\" di Como (1988), \"Kompositionswettbewerb Mozart\" di Vienna (1991), \"Forum 91\" (Universit\u00e0 di Montr\u00e9al), \"11. Internationalen Kompositionswettbewerbs Kompositionsseminars\" di Boswil (1995). Nel 1998 \u00e8 stato invitato ai Darmstadt Ferienkurse come insegnante mentre nel 2006 ha ricevuto una borsa di studio come compositore residente a Berlino nell'ambito del \"Berliner K\u00fcnstlerprogramm\".\nHa ricevuto numerose commissioni da istituzioni prestigiose come l'Ensemble Intercontemporain, Westdeutscher Rundfunk di Colonia, Sudwestdeutscher Rundfunk di Baden-Baden, Orchestra Sinfonica Nazionale della RAI, Radio France, Berliner Biennale, Ensemble Contrechamps, Fondazione concorso pianistico internazionale Ferruccio Busoni. I suoi lavori sono stati eseguiti, tra l'altro, presso il Cantiere Internazionale d'Arte di Montepulciano, \"Gaudeamus\" e Concertgebouw di Amsterdam, \"Festival of Contemporary Music from Italy\" di New York, Biennale di Venezia, \"Festival d'Automne\" di Parigi. Ha insegnato presso l'Istituto musicale G. Donizetti di Bergamo ed \u00e8 attualmente docente di composizione presso il conservatorio di Parigi."}
{"id": "1891483", "revid": "1543377", "url": "https://it.wikipedia.org/wiki?curid=1891483", "title": "Night in Tunisiana", "text": "Night in Tunisiana \u00e8 una rassegna canora di carattere internazionale che si svolge annualmente dal 2005 in Tunisia.\nOrganizzata con il patrocinio del Ministero tunisino della Cultura e della salvaguardia del patrimonio, dal Governatorato di Nabeul, dalla municipalit\u00e0 e dal Commissariato del turismo di Hammamet Sud, si tiene a La Marina di Hammamet Sud e presenta alcuni dei nomi pi\u00f9 famosi della musica leggera internazionale.\nLe edizioni - a carattere tematico - del 2005, 2006 e 2007 sono state dedicate rispettivamente al blues, al R&amp;B e al reggae, mentre quella del 2008 - tenutasi il 25 e il 26 luglio - ha visto protagonisti il crossover classico di Emma Shapplin e la disco music degli ABBA, dei Boney M, dei Santa Esmeralda e dei Bee Gees."}
{"id": "1891484", "revid": "6923", "url": "https://it.wikipedia.org/wiki?curid=1891484", "title": "Sistema di raffreddamento", "text": ""}
{"id": "1891521", "revid": "767487", "url": "https://it.wikipedia.org/wiki?curid=1891521", "title": "Calcestruzzo proiettato", "text": "La tecnologia del calcestruzzo proiettato o calcestruzzo spruzzato (chiamato anche sprayed concrete o shotcrete in inglese o spritzbeton in tedesco) consiste nello spruzzo, mediante una lancia ad aria compressa, di una miscela cementizia additivata con prodotti acceleranti di presa. Questi ultimi consentono l'aggrappo istantaneo del conglomerato nel momento in cui raggiunge la superficie di applicazione garantendo una massa compatta e omogenea.\nLo spritzbeton erroneamente viene anche definito \"gunite\" (dall'inglese \"to gun\"), che in realt\u00e0 \u00e8 una malta spruzzata, con un tenore di cemento pi\u00f9 alto; la gunite ha in genere una granulometria massima di 4 mm, ed \u00e8 usata soprattutto per impermeabilizzazioni e rivestimenti sottili.\nIl calcestruzzo proiettato \u00e8 utilizzato nelle opere di ingegneria civile in cui \u00e8 richiesta la messa in opera di calcestruzzo in assenza di casseforme su strati successivi e quando sono richieste resistenze meccaniche elevate a brevissima scadenza.\nLa tecnologia del calcestruzzo a proiezione originariamente fu ideata come rivestimento provvisorio per il consolidamento e protezione primaria nelle opere sotterranee.\nAttualmente viene sempre pi\u00f9 considerato anche come rivestimento portante definitivo grazie allo sviluppo della tecnologia dei materiali, in questo caso, come in tutti i casi in cui lo spritzbeton ha funzioni strutturali, le caratteristiche meccaniche devono soddisfare le prescrizioni della legislazione vigente sui calcestruzzi ordinari. \nEsistono un'infinit\u00e0 di variabili che possono influire direttamente o indirettamente sulle caratteristiche dello spritzbeton. \nFra queste la base chimica dell'additivo accelerante (allo stato solido o liquido) ha un ruolo di vitale importanza sul risultato finale, sia dal punto di vista della qualit\u00e0 esecutiva (sfridi, produttivit\u00e0 polveri) che da quello del raggiungimento di caratteristiche meccaniche (resistenza, impermeabilit\u00e0) del calcestruzzo a proiezione.\nLa resistenza a compressione del calcestruzzo proiettato, caratterizzato da classi di resistenza comprese tra 15 e 40 MPa (UNI EN 206-1), \u00e8 valutata su provini estratti mediante carotaggio dal calcestruzzo in opera.\nProcedimenti.\nI procedimenti di proiezione dello spritzbeton sono:\nNel procedimento a secco l'impasto viene chiamato \"miscela asciutta\" ed \u00e8 costituito da un miscuglio di inerti asciutti, o naturalmente umidi, e di legante, cui l'acqua di addizione viene aggiunta solo nella lancia mentre nel procedimento a umido, che \u00e8 anche il pi\u00f9 utilizzato, si utilizza un impasto gi\u00e0 contenente l'acqua di addizione.\nIl convogliamento della miscela nella tubazione di trasporto pu\u00f2 avvenire principalmente secondo due diverse tecniche:\nLa miscela viene, in ambo i casi, convogliata fino alla lancia di proiezione, che \u00e8 posto alla fine della tubazione, ove sono introdotti: nel procedimento a secco l'acqua di addizione mentre in quello a umido aria compressa, per aumentare la velocit\u00e0 di uscita, ed eventuali additivi liquidi.\nIl convogliamento a \"flusso aerato\" o \"diluito\" \u00e8 quello prevalentemente utilizzato nel procedimento a secco; trasporta i costituenti la miscela sospesi in una corrente d'aria compressa.\nIl convogliamento a \"flusso compatto\" o denso, \u00e8 usato nel procedimento a umido e consiste nel trasporto di un flusso continuo e compatto di miscela mediante pressione pneumatica, pistoni e coclee.\nAnche qui occorre l'aggiunta di aria compressa nella lancia per sciogliere ed accelerare il materiale di spruzzo."}
{"id": "1891524", "revid": "124400294", "url": "https://it.wikipedia.org/wiki?curid=1891524", "title": "Mama", "text": ""}
{"id": "1891527", "revid": "15756", "url": "https://it.wikipedia.org/wiki?curid=1891527", "title": "All'inferno e ritorno (fumetto)", "text": "All'inferno e ritorno (\"Hell and Back\") \u00e8 una delle miniserie che compongono la serie a fumetti \"Sin City\", scritta e disegnata da Frank Miller e pubblicata dalla Dark Horse Comics. La prima edizione della storia \u00e8 stata realizzata in cinque albi usciti dal novembre 2004 al marzo 2005. Ad essa sono seguite diverse ristampe in volume, con edizioni che vanno dall'economico brossurato al lussuoso cartonato con contenuti aggiuntivi inediti.\nTrama.\nMentre \u00e8 in auto su una strada di montagna, Wallace vede una giovane ragazza tentare il suicidio, lanciandosi dalla scogliera: immediatamente l'uomo si tuffa per salvarla e, recuperato il suo corpo, vivo ma privo di sensi, porta la ragazza nel suo appartamento. Ristabilitasi, Esther, questo il suo nome, ringrazia Wallace e, colpita dai disegni di quest'ultimo, trascorre la serata con lui. I due decidono di andare a bere qualcosa in un bar, dove imparano a conoscersi; pur non accennando al perch\u00e9 dell'insano gesto, Esther racconta di come stava cercando di farsi una carriera d'attrice, finora con poca fortuna, mentre Wallace le racconta del suo passato tra i Navy SEAL e di come si \u00e8 guadagnato la medaglia all'onore del congresso durante una missione.\nL'attrazione fra i due si fa sempre pi\u00f9 forte ma, mentre sono sul punto di baciarsi, Esther viene rapita e Wallace narcotizzato. Al suo risveglio, viene pestato e arrestato per vagabondaggio da Manson, un violento poliziotto (il collega di quest'ultimo accenna di come Manson, anni fa, fosse in realt\u00e0 una donna).\nUna volta in cella Wallace, tramite la meditazione, riesce a ricostruire quanto avvenuto e decide di andare alla ricerca di Esther.\nUna volta scarcerato Wallace chiede al commissario Liebowitz di rintracciare la ragazza, ma gli elementi forniti da Wallace sono pochi, a parte un ottimo ritratto fatto da lui stesso.\nTuttavia, appena l'uomo esce dalla stazione di polizia, Liebowitz si rivela in combutta con il nemico, e avverte per telefono\nManson di radunare un pugno di uomini e di \"strapazzarlo\": purtroppo per loro, Wallace si rivela un combattente eccellente, e mette K.O. l'intera pattuglia.\nPoco dopo Liebowitz incontra nel parco il Colonnello (l'uomo dietro il rapimento di Esther), dicendogli come Wallace sia un osso troppo duro per i suoi uomini e dei guai che potrebbe causare alla sua organizzazione.\nWallace torna nel suo appartamento in cerca di idee e la sua padrona di casa gli consegna un biglietto da visita lasciato l\u00ec da Esther quella sera: essendo un'attrice, la ragazza se li era fatti stampare per consegnarli ai provini. Wallace allora si reca nel suo appartamento in cerca d'indizi, e l\u00ec vi trova Delia, compagna di stanza di Esther: donna bellissima dal corpo mozzafiato e bellissimi occhi azzurri, Delia sembra un ninfomane interessata a sedurlo pi\u00f9 che un'amica preoccupata. Mentre la ragazza si mette a provocarlo, nell'appartamento irrompe Manute, che dopo la morte di Ava Lord lavora per un nuovo padrone: ma Wallace, nonostante l'enorme stazza del suo assalitore, riesce a scagliarlo fuori dalla finestra.\nNel frattempo, dalla finestra del palazzo di fronte un cecchino si mette a far fuoco sui due: Wallace, armato della sua Beretta, \u00e8 per\u00f2 pi\u00f9 abile, e lo uccide con un sol colpo.\nWallace e Delia fuggono in auto e si recano dal \"Capitano\", ex-compagno d'esercito di Wallace, a cui chiedono un'altra auto (l'altra era ormai inutilizzabile).\nPresa una stanza in un motel, Wallace sembra ormai sul punto di cedere alle provocazioni di Delia e, una volta spogliata, la fa sdraiare sul letto e la ammanetta: una volta immobilizzata, Wallace le chiede per chi lavora, in quanto non ha creduto alla storia della finta compagna di stanza: viene per\u00f2 nuovamente narcotizzato dalla complice di Delia, Maxine, e al suo risveglio si trova immobilizzato all'interno di un'auto che il forzuto Gordo, sicario delle due, spinge in dirupo, dopo che Maxine ha iniettato a Wallace un potentissimo allucinogeno. Per completare il quadro, all'interno del cofano dell'auto si trova il cadavere di una bambina uccisa col solo scopo di incastrare Wallace.\nWallace comincia cos\u00ec ad avere delle visioni: raggiunto dalla polizia (avvertita da Maxine) e accusato dell'omicidio della bambina, Wallace viene salvato nientepopodimeno che dall'arrivo del \"Capitano\", che \u00e8 accorso in suo soccorso; insieme i due riescono ad avere la meglio sui poliziotti corrotti, nonostante i bizzarri personaggi che, a causa delle allucinazioni, Wallace continua a vedere (tra i pi\u00f9 noti citiamo il r\u014dnin Itt\u014d Ogami, protagonista di \"Lone Wolf and Cub\", Rambo, Hellboy, Harry Callaghan, Capitan America e Leonida, protagonista di \"300\"). (Nota: In questa parte del fumetto viene abbandonata la struttura \"Bianco e Nero\" caratteristica dell'intera saga di Sin City, e le tavole sono colorate ad acquerello, tecnica che aumenta l'effetto delle \"allucinazioni\" a cui Wallace \u00e8 soggetto).\nRaggiunte Maxine e Delia, Wallace le costringe a farsi iniettare l'antidoto e, una volta ripresosi, si accorge che tutti sono morti, comprese Delia, Maxine (uccise di riflesso da lui stesso) e il Capitano, colpito dagli uomini del Colonnello.\nWallace allora porta il corpo di quest'ultimo da Jerry, compagno di reparto e amante del capitano, che costruisce una pira per il suo cadavere.\nNel frattempo il Colonnello spiega ad Esther il suo piano, ovvero quello di rapire lei e numerose altre donne e di venderle come amanti per dittatori stranieri. Il Colonnello nel frattempo manda Mariah, sexy e letale sicario, a spezzare un braccio al figlio adolescente di Liebowitz, che si era permesso di mettere in discussione i suoi ordini.\nWallace nella sua ricerca di Esther scopre un laboratorio, gestito dal Colonnello, pieno di donne e bambini, destinati a diventare cavie a cui estirpare gli organi per rivenderli al mercato nero.\nIl Colonnello e i suoi uomini trovano Wallace, a cui viene proposto di unirsi all'organizzazione: Wallace rifiuta, e il suo addestramento militare gli permette di sfuggire alla cattura.\nRaggiunto Liebowitz nel suo appartamento, gli racconta quanto scoperto ma il commissario sembra scettico; improvvisamente il suo telefono squilla, \u00e8 il Colonnello che fa una proposta a Wallace, il suo silenzio per la vita di Esther, rinchiusa nella fattoria dei Roark.\nWallace si reca sul luogo e libera la ragazza, quando un elicottero apre il fuoco sui due; questo per\u00f2 viene abbattuto da Jerry, che copriva le spalle al compagno.\nMentre i due portano Esther all'ospedale, vedono arrivare numerose ambulanze trasportare donne e bambini: si tratta dei prigionieri trovati da Wallace nel complesso del Colonnello, liberati dai poliziotti di Liebowitz, che si \u00e8 ribellato all'organizzazione dopo che questi avevano minacciato la sua famiglia.\nE mentre il commissario completa la sua vendetta uccidendo il Colonnello, Mariah avverte Wallenquist, il boss a capo dell'intera organizzazione, il quale tuttavia non vede alcun profitto in una sua vendetta personale, e decide di lasciar trascorrere un po' di tempo per poi potersi con tutta tranquillit\u00e0 dedicare a suoi loschi affari.\nWallace ed Esther abbandonano Sin City e, mentre son in viaggio, Wallace le chiede perch\u00e9 quella sera tent\u00f2 di ammazzarsi: la ragazza, abbracciandolo le confessa: \u00abMi sentivo sola\u00bb."}
{"id": "1891532", "revid": "161374", "url": "https://it.wikipedia.org/wiki?curid=1891532", "title": "Albero bottiglia", "text": ""}
{"id": "1891533", "revid": "1186766", "url": "https://it.wikipedia.org/wiki?curid=1891533", "title": "Marasco", "text": ""}
{"id": "1891535", "revid": "281666", "url": "https://it.wikipedia.org/wiki?curid=1891535", "title": "Gunite", "text": ""}
{"id": "1891536", "revid": "281666", "url": "https://it.wikipedia.org/wiki?curid=1891536", "title": "Spritzbeton", "text": ""}
{"id": "1891537", "revid": "281666", "url": "https://it.wikipedia.org/wiki?curid=1891537", "title": "Calcestruzzo spruzzato", "text": ""}
{"id": "1891538", "revid": "35948", "url": "https://it.wikipedia.org/wiki?curid=1891538", "title": "Grandi caratteri", "text": ""}
{"id": "1891539", "revid": "281666", "url": "https://it.wikipedia.org/wiki?curid=1891539", "title": "Malta spruzzata", "text": ""}
{"id": "1891540", "revid": "36426", "url": "https://it.wikipedia.org/wiki?curid=1891540", "title": "Olea europea", "text": ""}
{"id": "1891541", "revid": "281666", "url": "https://it.wikipedia.org/wiki?curid=1891541", "title": "Sprayed concrete", "text": ""}
{"id": "1891544", "revid": "287204", "url": "https://it.wikipedia.org/wiki?curid=1891544", "title": "Ivan Radovanovic", "text": ""}
{"id": "1891551", "revid": "19933", "url": "https://it.wikipedia.org/wiki?curid=1891551", "title": "Skeet", "text": ""}
{"id": "1891553", "revid": "554814", "url": "https://it.wikipedia.org/wiki?curid=1891553", "title": "Barbara Gubellini", "text": "Biografia.\nLaureata in Lettere con una tesi dal titolo \"Storia e critica del cinema\", inizia a lavorare in Rai nel 1999 come programmista regista per il programma di Rai 3 \"Gaia - Il pianeta che vive\", di cui diviene inviata nel 2002. Successivamente \u00e8 presente, insieme a Umberto Pelizzari, nella conduzione della trasmissione divulgativa \"Sai xCh\u00e9?\" per Rete 4, programma di divulgazione scientifica che proseguir\u00e0 con alcune edizioni fino al 2006 e del quale \u00e8 anche autrice.\nNel 2004 insieme a Davide Mengacci conduce \"La domenica del villaggio\". Tra il 2005 e il 2006, sempre per Rete 4, \u00e8 al fianco di Edoardo Raspelli nella conduzione di \"Melaverde\", programma sul territorio in onda la domenica pomeriggio. Intanto continua a scrivere e lo stesso anno firma una rubrica su \"Second Life\" all'interno del settimanale \"A\". Contemporaneamente presenta un programma radiofonico su Play Radio, dove scrive e conduce \"Planetplay\", programma di approfondimento scientifico. Conduce anche \"Sex Therapy\", per Sky Vivo, docureality sulla sessualit\u00e0 nel quale, assieme a due sessuologi, cura la parte di approfondimento scientifico in studio. L'anno successivo conduce la seconda edizione di \"Sex Therapy\" ed \u00e8 l'inviata per seguire la Formula 1 per il canale Sky Sport. Durante l'anno 2009 conduce e idea il programma televisivo \"La nuova via della seta\" insieme ad Alan Friedman.\nDal 2011 al 2013 \u00e8 autrice di \"Atlantide - Storie di uomini e di mondi \" su LA7. Nel 2014 torna in Rai come autrice del programma di divulgazione scientifica \"Nautilus\" in onda su Rai Scuola. Dal 2015 al 2020 \u00e9 inviata nel programma \"Petrolio\" in onda su Rai 1 e poi su Rai 2. Durante l'estate del 2019 conduce l'edizione estiva del programma quotidiano \"Unomattina\", mentre l'anno successivo collabora alla realizzazione del documentario Rai \"Drugs \u2013 Sostanze tossiche\".\nNel 2021 nasce la rubrica \"Sesso&amp;Pregiudizio\" sulla testata online \"Leggo\" nella quale ogni settimana fa un intervento in video sul tema della parit\u00e0 di genere. Lo stesso anno \u00e8 autrice di \"Mompracem\" su Rai2, il programma di Raidocumentari in cui scrive e conduce la rubrica \"Guerriere Verdi\", raccontando la storia di donne che hanno dedicato la loro vita a salvare il nostro pianeta."}
{"id": "1891555", "revid": "36426", "url": "https://it.wikipedia.org/wiki?curid=1891555", "title": "Ligustri", "text": ""}
{"id": "1891556", "revid": "36426", "url": "https://it.wikipedia.org/wiki?curid=1891556", "title": "Passiflore", "text": ""}
{"id": "1891558", "revid": "36426", "url": "https://it.wikipedia.org/wiki?curid=1891558", "title": "Osmanti", "text": ""}
{"id": "1891562", "revid": "767487", "url": "https://it.wikipedia.org/wiki?curid=1891562", "title": "Cercopithecus albogularis", "text": "Il cercopiteco a gola bianca (\"Cercopithecus albogularis\") \u00e8 un primate della famiglia delle Cercopithecidae.\nDescrizione.\nLa lunghezza del corpo pu\u00f2 variare tra i 40 e 70 cm, il peso pu\u00f2 raggiungere i 9 kg. Come per gli altri cercopitechi, vi \u00e8 un notevole dimorfismo sessuale, con il maschio pi\u00f9 grande della femmina. Il colore del corpo \u00e8 grigio e le zampe sono quasi nere. Il nome comune \u00e8 dovuto ad un anello chiaro presente sul collo.\nDistribuzione e habitat.\nLa specie \u00e8 presente in zone dell'Africa orientale e meridionale a est della Rift valley, in Somalia, Kenya, Tanzania e Sudafrica. L'habitat \u00e8 prevalentemente la foresta.\nBiologia.\nLe abitudini di vita sono poco note, ma probabilmente sono simili a quelle del cercopiteco dal diadema. Si pensa quindi che conducano vita arboricola ed abbiano attivit\u00e0 diurna, vivendo in gruppi territoriali formati da 10 a 40 individui. Si nutrono soprattutto di frutta, ma la dieta comprende anche semi e altri vegetali e occasionalmente vermi e altri piccoli animali. L'accoppiamento pu\u00f2 avvenire in qualsiasi periodo dell'anno."}
{"id": "1891566", "revid": "1449826", "url": "https://it.wikipedia.org/wiki?curid=1891566", "title": "Jules-Andr\u00e9 Peugeot", "text": "Biografia.\nAllo scoppio della Prima guerra mondiale le forze francesi, che non erano ancora in guerra contro nessuno, subirono numerosi sconfinamenti tedeschi atti, oltre allo scopo di provocazione, anche a saggiare le difese francesi.\nIn uno di questi scontri, che essendosi svolti prima della dichiarazione di guerra non erano ufficiali, una pattuglia tedesca composta dai soldati Fritz Hansen, Andreas Bergs e Nicolas Hausser, al comando del sottotenente Camille Mayer, sconfin\u00f2 nella zona della Saar andando verso il versante francese di Saarbrucken e poi in territorio francese.\nQui, presso il villaggio di Joncherey,a pochi chilometri di distanza dal confine franco-prussiano, alloggiato presso un \"billet\" di propriet\u00e0 di Louis Doucourt con i suoi soldati, vi era di guardia il caporale Peugeot. Il sottufficiale, informato da una sentinella dell'arrivo dei tedeschi - facilmente riconoscibili dall'elmetto a punta chiodato (Pickelhaube) - si diresse loro incontro ordinando che si fermassero e deponessero le armi in quanto erano in stato di arresto. Il luogotenente Mayer non obbed\u00ec all' ordine ed intervenne immediatamente sparando alcuni colpi, uno dei quali colp\u00ec Peugeot ferendolo mortalmente; a questo punto la pattuglia francese rispose al fuoco colpendo Mayer prima allo stomaco e poi mortalmente alla testa. Il caporale Peugeot - ancora vivo -riusc\u00ec con l'aiuto dei suoi soldati a raggiungere l'alloggio che li ospitava dove spir\u00f2 alle 10:37. \nNegli anni cinquanta presso il luogo della morte di Peugeot fu posto un monumento che lo ricorda come il primo dei 1.369.000 di soldati francesi caduti nella prima guerra mondiale."}
{"id": "1891571", "revid": "285054", "url": "https://it.wikipedia.org/wiki?curid=1891571", "title": "Tuboni", "text": ""}
{"id": "1891572", "revid": "339392", "url": "https://it.wikipedia.org/wiki?curid=1891572", "title": "GBR (moto)", "text": ""}
{"id": "1891574", "revid": "1543377", "url": "https://it.wikipedia.org/wiki?curid=1891574", "title": "Temperatura potenziale", "text": "La temperatura potenziale di una particella di fluido alla pressione formula_1 \u00e8 la temperatura che quella particella avrebbe se fosse portata, tramite uno spostamento adiabatico, ad una pressione standard di riferimento formula_2, in genere 1 bar. La temperatura potenziale si indica solitamente con formula_3 e, per l'aria, \u00e8 espressa da:\ndove \"T\" \u00e8 la temperatura assoluta della particella, \"R\" la costante dei gas per l'aria e formula_5 il calore specifico a pressione costante.\nIl concetto di temperatura potenziale si applica a qualsiasi fluido stratificato ed \u00e8 usato principalmente nelle scienze atmosferiche e in oceanografia. \nCommenti.\nLa temperatura potenziale \u00e8, dal punto di vista dinamico, una grandezza molto pi\u00f9 importante di quella reale. Questo perch\u00e9 non risente degli spostamenti verticali associati al moto del fluido in zone turbolente o attorno ad ostacoli. Una particella d'aria che si muove sopra una piccola montagna si espande e raffredda durante la fase di risalita, mentre si riscalda e comprime durante la discesa, ma la temperatura potenziale non cambia se non intervengono altri fattori quali il riscaldamento/raffreddamento dovuto a fattori esterni o l'evaporazione/condensazione (un processo che esclude questi effetti si chiama adiabatico secco). Dal momento che particelle con la stessa temperatura potenziale possono essere spostate senza bisogno di compiere lavoro o fornire calore, le linee di uguale temperatura potenziale (isoentropiche) sono linee naturali di flusso.\nNella maggior parte dei casi, la temperatura potenziale aumenta all'aumentare dell'altitudine ed \u00e8 una grandezza che si conserva per tutti processi adiabatici secchi, per cui risulta molto importante nello strato limite planetario nel quale le condizioni sono molto simili a quelle adiabatiche secche.\nLa temperatura potenziale \u00e8 anche un importante indice della stabilit\u00e0 dell'atmosfera non satura. In condizioni di stratificazione stabile la temperatura potenziale aumenta con la quota\ne i moti verticali sono inibiti. Se, al contrario, la temperatura potenziale diminuisce con la quota\nallora l'atmosfera \u00e8 instabile per moti verticali ed \u00e8 favorita la convezione. Dal momento che la convezione opera mescolando rapidamente l'atmosfera per portarla ad una stratificazione stabile, osservazioni di temperatura potenziale che diminuisce sono infrequenti, fatta eccezione per i casi di intensa convezione o in prossimit\u00e0 di zone che subiscono forte insolazione. \nSiccome la temperatura potenziale \u00e8 conservata per moti adiabatici (o isoentropici), per flussi stazionari e adiabatici le linee o superfici a formula_3 costante agiscono come linee o superfici di flusso. Questa propriet\u00e0 \u00e8 impiegata nell'analisi isoentropica, un tipo di analisi sinottica che consente di visualizzare il moto dell'aria con particolare attenzione ai moti verticali su vasta scala. \nDerivazione.\nLa forma dell'entalpia dalla prima legge della termodinamica pu\u00f2 essere scritta come:\ndove formula_10 indica la variazione di entalpia, formula_11 la temperatura, formula_12 la variazione di entropia, formula_13 il volume specifico e formula_1 la pressione.\nPer processi adiabatici la variazione di entropia \u00e8 nulla e la prima legge si semplifica in:\nPer un gas quasi ideale, come l'aria secca in atmosfera, l'equazione di stato formula_16 pu\u00f2 essere sostituita con la prima legge, dopo qualche piccolo aggiustamento:\ndove \u00e8 stata usata la relazione formula_18 e sono stati divisi entrambi i membri per formula_19. Integrando si ottiene:\ne risolvendo per formula_21, la temperatura che una particella acquisirebbe se si spostasse adiabaticamente alla pressione formula_22, si ottiene:\nLa relazione trovata coincide con la terza delle cosiddette \"equazioni di Poisson dell'adiabatica reversibile\". Vedi trasformazione adiabatica."}
{"id": "1891602", "revid": "125099472", "url": "https://it.wikipedia.org/wiki?curid=1891602", "title": "John Hartigan", "text": "John Hartigan \u00e8 un personaggio immaginario della serie a fumetti \"Sin City\" di Frank Miller, protagonista del volume \"Quel bastardo giallo\".\nSecondo alcuni fan, Hartigan ricorda il Batman de \"Il ritorno del cavaliere oscuro\", sempre scritto da Miller: infatti i due personaggi, nonostante siano avanti con gli anni, dimostrano una determinazione e un coraggio senza pari, ed entrambi proveranno un sentimento profondo per delle donne molto pi\u00f9 giovani di loro (Hartigan per Nancy Callaghan, Batman per Carrie Kelley); inoltre entrambi i personaggi hanno l'abitudine di ripetere a se stessi la frase \"Lucky, old man!\", tradotta in italiano con \"Avanti, vecchio!\".\nBiografia.\nJohn Hartigan \u00e8 un detective della polizia di Basin City, uno dei pochi ad esseri onesti e corretti. Ha quasi 60 anni, \u00e8 sposato con una donna chiamata Eileen e soffre di angina, motivo per il quale dovr\u00e0 ritirarsi dal servizio.\nUn suo segno particolare \u00e8 una cicatrice a forma di \"X\" sulla fronte. Non viene rilevato come esso se la sia procurata.\nLigio al dovere fino in fondo, nel suo ultimo giorno di servizio John ha salvato una bambina di 11 anni, Nancy Callaghan dal figlio del senatore Roark, Roark Junior, un pericoloso e sadico serial killer pedofilo.\nDurante il salvataggio per\u00f2 Hartigan viene gravemente ferito da un suo collega corrotto e, in seguito, incastrato dal senatore Roark, accusandolo del rapimento e dello stupro della bambina.\nA seguito dell'infamante accusa viene lasciato dalla moglie e isolato da tutti, bench\u00e9 alcuni colleghi sospettino che John sia stato incastrato e vorrebbero aiutarlo. Ma John, per poter proteggere la piccola Nancy, non racconta a nessuno quanto \u00e8 accaduto realmente, respingendo ogni contatto col mondo: Roark, infatti, ucciderebbe chiunque venga a conoscenza della verit\u00e0.\nIl suo unico contatto \u00e8 la piccola Nancy che, innamorata del suo salvatore, gli scrive tutte le settimane una lettera, che firma \"Cordelia\" per non farsi scoprire.\nHartigan passa otto anni in prigione, traendo la forza per non ammazzarsi dalle lettere della piccola, per lui amata come la figlia che non ha mai avuto.\nQuando un misterioso individuo dalla pelle gialla gli fa recapitare una busta contenente un dito, John teme per l'incolumit\u00e0 della ragazza e firmando una dichiarazione di colpevolezza (da lui respinta in tutti questi anni) viene rilasciato.\nTrovata Nancy, che lavora come spogliarellista in uno squallido locale chiamato \"Kadie's\", capisce di essere caduto in una trappola tesagli per scoprire dove si trovasse la ragazza.\nHartigan allora protegge la ragazza dal \"bastardo giallo\", che si scopre essere Roark Junior la persona che 8 anni prima era intenzionato a stuprare Nancy, guarito dalle ferite tramite alcuni trattamenti chimici che, come effetto collaterale, hanno reso la sua pelle di un giallo intenso e il viso deforme.\nRoark rapisce la ragazza. Hartigan, mostrando una caparbiet\u00e0 e una forza d'animo fuori dal comune, corre per la seconda volta al suo salvataggio, proprio come otto anni prima.\nJohn trova Nancy e finalmente si vendica per gli otto anni passati in prigione con Junior, massacrandolo di pugni fino a spappolargli il cranio.\nHartigan sa che, finch\u00e9 egli sar\u00e0 vivo, la furia di Roark per la morte del figlio non si placher\u00e0 mai e, per evitare di coinvolgere nuovamente Nancy, si suicida, pensando che morire per salvare la vita della giovane sia \"Uno scambio equo\".\nBench\u00e9 sia morto, come egli stesso spiega, a Sin City nemmeno la morte pu\u00f2 dare la pace.\nCos\u00ec Hartigan si sposta come fantasma per i vicoli di Basin City vegliando su Nancy che non si da pace per la sua morte.\nAltri media.\nNella versione cinematografica del fumetto, diretta da Robert Rodriguez nel 2005, Hartigan \u00e8 stato interpretato da Bruce Willis."}
{"id": "1891604", "revid": "1719883", "url": "https://it.wikipedia.org/wiki?curid=1891604", "title": "Villancico", "text": "Il villancico \u00e8 un genere musicale sorto in Spagna e Portogallo alla fine del XV secolo che fu in auge durante il Rinascimento e il primo barocco, oltre che nella Penisola Iberica, anche nelle colonie del Nuovo Mondo. Il significato odierno del termine in lingua castigliana equivale a \"canto popolare natalizio\".\nOrigine ed evoluzione.\nLo stile del villancico rinascimentale potrebbe dirsi affine a quello di altre forme musicali sviluppatesi contemporaneamente in altre aree d'Europa, come ad esempio la frottola italiana o la chanson francese, ma ad un'attenta analisi dal punto di vista testuale e metrico, esso ci appare di carattere squisitamente iberico.\nIl termine, diminutivo di \"villano\" (contadino), appare per la prima volta alla fine del XV secolo ed indica una particolare forma di composizione musicale e poetica consistente in numerose strofe (\"coplas\"), unite da un ritornello (\"estribillo\"). \nGeneralmente non basato su testi poetici, il villancico visse il suo massimo splendore tra XV e XVI secolo. Almeno in una prima fase, tra gli argomenti preferiti, un posto di riguardo spetta all'amore cortese, ma i villancicos potevano anche muovere da precise occasioni storiche, rendere omaggio ad una citt\u00e0 o ad un personaggio illustre, oppure commentare comuni avvenimenti di corte, senza contare le innumerevoli composizioni di argomento sacro, comunque mai in latino.\nA partire dalla seconda met\u00e0 del XVI secolo, il villancico inizi\u00f2 ad evolversi, venendo ad essere fortemente influenzato dallo stile italiano, ed autori come Juan V\u00e1squez, seppero unire il suo stile popolaresco all'eleganza del madrigale, tramite alcuni accorgimenti: l\u2019\"estribillo\" fu ampliato e spesso la \"copla\" venne fusa ad esso senza soluzioni di continuit\u00e0 tra una e l'altra sezione; i testi si fecero pi\u00f9 ricchi di ornamenti, anche se il gusto popolare non scomparve.\nCaratteristiche.\nLo scrittore e compositore Juan del Encina, nel suo trattato \"Arte de Poes\u00eda Castellana\" \u00e8 il primo a stabilire che il villancico, grazie alla flessibilit\u00e0 conferitagli dalla variet\u00e0 dei testi e dei temi, \u00e8 una composizione principalmente musicale e non deve essere necessariamente basata sul verso tradizionale, mentre D\u00edaz Rengifo, nel suo \"Arte Po\u00e9tica\" (1592), definisce il villancico essenzialmente come \"canzone\" e non solo componimento poetico.\nAlcune delle caratteristiche metriche pressoch\u00e9 comuni tra i vari villancicos, come la curiosa asimmetria tra il verso e la musica, mostrano profondi legami con alcune composizioni monofoniche medievali come il virelai, la lauda, la ballata o la cantiga (o c\u00e1ntiga). Veri e propri prototipi di villancico appaiono gi\u00e0 nella grande collezione di canti popolari e semi-religiosi, le Cantigas de Santa Maria, e la sorprendente corrispondenza delle forme metriche (AA, BBBA) di tali composizioni ci riporta alla forma dello zajal della cultura arabo-andalusa.\nNella forma \"classica\" del villancico, la melodia del canto, sempre privilegiata, \u00e8 appoggiata ad un basso che regge un buon telaio d'armonie realizzate dalle voci interne; la parte del \"superius\" \u00e8, inoltre, generalmente l'unica a cui venga associato un testo, il quale viene seguito dalla melodia in maniera sillabica; le stesse chiuse dei versi corrispondono in genere alle varie cadenze. Il decorso orizzontale s'orienta secondo procedimenti tonali \"ante litteram\": d'altronde, basti pensare che vi sono villancicos costruiti anche su schemi di danze (notoriamente pi\u00f9 vicini, anche in periodo rinascimentale, al linguaggio tonale), come passamezzo o fol\u00eda. La polifonia si sviluppa generalmente attraverso l'instaurazione di un sapiente contrappunto derivato dall'imitazione delle singole frasi musicali tra le varie parti, anche se lo stile omofonico ed omoritmico non \u00e8 affatto insolito. Il metro, in genere binario, \u00e8 occasionalmente accostato a ritmi ternari, mentre il verso \u00e8 di regola ottosillabico anche se spesso ne vengono interposti di pi\u00f9 brevi.\nIl Villancico religioso.\nUna versione del villancico da citare \u00e8 quella sacra. I temi religiosi, infatti, presenti comunque sin dalle origini, nello spirito della Controriforma acquisirono un'importanza sempre maggiore; forme di villancico cominciarono ad essere utilizzate come vere e proprie composizioni sacre in lingua volgare, introducendosi a pieno titolo nelle tradizioni di alcune importanti feste come il Natale. Molti villancicos di tale genere appaiono in varie raccolte dell'epoca rinascimentale (vd. Cancionero de Uppsala). \u00c8 in quest'ultima forma che il villancico fu divulgato nelle colonie del Nuovo Mondo.\nIl Villancico nel Nuovo Mondo.\nIl villancico, fu esportato nel Nuovo Mondo unicamente in veste di composizione sacra. Esso appare nel periodo compreso tra la conquista e il 1650 come una vivace composizione polifonica, quasi sempre su ritmo ternario, rinforzata presumibilmente da accompagnamenti strumentali.\nNumerosi villancicos sacri di forma tradizionale furono composti nei vicereami di Nuova Spagna e del Per\u00f9 per l'ufficio liturgico dei giorni festivi nonostante le ordinanze che, almeno in teoria, ne riducevano le possibilit\u00e0 d'esecuzione durante le funzioni religiose. Tra le responsabilit\u00e0 di ogni \"maestro de capilla\" vi era anche quella di comporre nuovi villancicos che sostituissero i mottetti e i responsori in latino.\nQuella liturgica non era per\u00f2 l'unica destinazione dei nuovi villancicos che, pur mantenendo il loro carattere sacro, furono impiegati come componente indispensabile della festivit\u00e0 e delle sue manifestazioni che si svolgevano al di fuori del luogo sacro.\nNella sua forma puramente classica, il villancico, nei primi decenni della colonizzazione spagnola in America, si conserv\u00f2 pressoch\u00e9 inalterato, mantenendo la bipartizione di \"estribillo\" e \"copla\", introducendo talvolta l'uso della \"responsi\u00f3n\" (risposta salmodica) tra soli e coro o addirittura, in alcuni casi, anche tra quest'ultimo e il popolo che partecipava alla liturgia.\nSolo parecchio tempo dopo, durante il corso del \u2018700 il villancico tradizionale inizi\u00f2 a mutare aspetto in maniera sostanziale, trasformandosi in una sorta di breve cantata, divisa in arie e recitativi, accogliendo anche influenze belcantistiche italiane.\nIl Villancico vernacolare.\nL'elasticit\u00e0 strutturale del villancico spagnolo port\u00f2, nelle colonie d'America, ad un nuovo ed impensabile esito: l'accoglimento, sotto la spinta del sostrato indio ed afro-americano, di elementi estranei alla tradizione europea e la fioritura, accanto al villancico tradizionale, del villancico vernacolare nei suoi due principali tipi dell\u2019\"indio\", in lingua quechua o nahuatl, e del \"guineo\", nei dialetti creoli. \nQuesta nuova variante americana del villancico si manifesta maggiormente in campo ritmico: nei semplificati schemi europei si inseriscono sincopi e controtempi, il tutto sull'accompagnamento di strumenti a pizzico o a percussione.\nAltre forme musicali per lo pi\u00f9 vocali che fiorirono nel Nuovo Mondo durante il corso dei secoli XVI e XVII, indicate di volta in volta come \"juguete\", \"canario\", \"batalla\", \"calenda\", \"negrilla\", ecc., rientrano anch'esse a pieno titolo sotto la generale categoria di villancico."}
{"id": "1891621", "revid": "287204", "url": "https://it.wikipedia.org/wiki?curid=1891621", "title": "Angelo Frigoni", "text": "Carriera.\nDopo un passato da discreto giocatore ha intrapreso la carriera tecnica nel 1986. Ha guidato per 3 anni in A1 Montichiari. Nel giro della nazionale \u00e8 arrivato grazie a Julio Velasco, di cui fu vice fino al 1996 nella nazionale maschile. Durante quella collaborazione, Frigoni fu compartecipe di alcuni dei massimi trionfi della nostra selezione: 2 titoli mondiali (1990 e 1994); 3 titoli europei (1989, 1993 e 1995), 1 coppa del mondo (1995) e ben 5 leghe mondiali. Nel 1997 segu\u00ec ancora una volta il suo mentore argentino, nominato c.t. della nazionale femminile, sostituendolo alla guida nel maggio del 1998. Con la nazionale rosa ottenne un bronzo agli Europei del 1999 e la vittoria al torneo intercontinentale di Tokyo 2000, valido per le qualificazioni all'Olimpiade di quell'anno.\nDal 2016 ricopre il ruolo di direttore tecnico della formazione maschile del BluVolley Verona."}
{"id": "1891623", "revid": "2121138", "url": "https://it.wikipedia.org/wiki?curid=1891623", "title": "Colonia di Aden", "text": "La Colonia di Aden ( \"\") fu una colonia della corona britannica dal 1937 al 1963 e comprendeva la citt\u00e0 portuale di Aden e i territori ad essa circostanti. Prima del 1937, il territorio, di 121 km\u00b2, fu amministrato dalla Presidenza di Bombay dell'India britannica e conosciuto come Insediamento di Aden.\nIl 18 gennaio 1963, divenne lo \"Stato di Aden\" ( \"\") all'interno della Federazione dell'Arabia Meridionale. La federazione divenne in seguito la Repubblica Democratica Popolare dello Yemen il 30 novembre 1967. L'hinterland della colonia di Aden era noto come Protettorato di Aden."}
{"id": "1891634", "revid": "767487", "url": "https://it.wikipedia.org/wiki?curid=1891634", "title": "How Much Wood Would a Woodchuck Chuck", "text": "How Much Wood Would a Woodchuck Chuck \u00e8 un documentario del 1976 diretto da Werner Herzog. Il titolo \u00e8 parte di uno scioglilingua inglese, e significa letteralmente \"Quanto legno potrebbe rosicchiare una marmotta?\"\nTema del film.\nIl documentario (sottotitolato Osservazioni su un nuovo linguaggio) riguarda il \"campionato mondiale di banditori d'asta di bestiame\" del 1976, tenuto a New Holland, in Pennsylvania. Questi banditori d'asta usano una tecnica particolare detta \"auction chant\" (canto d'asta) che consiste nel condurre l'asta con una sorta di canto velocissimo e molto ritmato, in cui i prezzi delle offerte vengono continuamente ripetuti intervallati da \"filler\", frasi riempitive, ad altissima velocit\u00e0 e senza un attimo di pausa. Questo serve per coinvolgere maggiormente i compratori nell'asta e mettergli un po' d'ansia per spingerli a fare offerte. Per imparare questa tecnica i banditori si devono allenare tantissimo e addirittura seguire scuole apposite. \"How Much Wood Would a Woodchuck Chuck ... \" \u00e8 l'inizio di uno degli scioglilingua che utilizzano per allenarsi.\nHerzog ha detto di essersi interessato a questo particolare linguaggio perch\u00e9 lo considera \u00abl'ultima forma possibile di poesia, la poesia del capitalismo\u00bb. Lo ha definito anche \u00abun linguaggio estremo ... bello e spaventoso allo stesso tempo\u00bb. Il sito ufficiale del regista invece definisce il film \"Un film sugli ultimi giorni della poesia\".\nSinossi.\nIl film inizia con delle interviste a tre banditori, che si scopriranno essere i primi tre classificati del concorso. I tre raccontano come \u00e8 nata la passione per questo lavoro e gli allenamenti che hanno seguito per diventare professionisti.\nDopo che la voce fuori campo di Herzog ha spiegato il campionato mondiale, il film si sofferma un po' sulla popolazione Amish che vive nella zona, che rappresenta l'esatto opposto di ci\u00f2 che \u00e8 incarnato dal campionato mondiale: essi rifiutano sia il capitalismo che l'idea di competizione. Anche il linguaggio degli Amish viene contrapposto a quello dei banditori: essi infatti parlano ancora un'antica forma di dialetto tedesco detto Tedesco della Pennsylvania, mentre il canto dei banditori \u00e8 un prodotto del mondo moderno e commerciale.\nIn seguito il film mostra semplicemente le esibizioni di diversi partecipanti al concorso, senza quasi nessun commento; questa sezione occupa la maggior parte del film. Infine, dopo qualche riflessione del regista, viene mostrata la premiazione dei vincitori.\nCuriosit\u00e0.\nDue dei banditori - il secondo e terzo classificato - sono stati voluti da Herzog nel film \"La ballata di Stroszek\" (1978).\nHome video.\nIn Italia il film \u00e8 reperibile sul secondo disco dell'edizione in DVD del film \"La ballata di Stroszek\", edito dalla Ripley's Home Video. Su questo disco sono presenti altri due documentari girati da Herzog negli Stati Uniti."}
{"id": "1891639", "revid": "932277", "url": "https://it.wikipedia.org/wiki?curid=1891639", "title": "Acciaio 18NiCrMo5", "text": "K2D \u00e8 la denominazione SIAU di un acciaio da cementazione, secondo la norma UNI il suo nome \u00e8 Acciaio 18 NiCrMo5, esso appartiene al secondo gruppo ed \u00e8 debolmente legato. \u00c8 un acciaio con buone propriet\u00e0 meccaniche ed \u00e8 indicato per trattamenti termici di cementazione, cio\u00e8 trattamenti termici di diffusione di un elemento cementante all'interno della struttura dell'acciaio, questo per aumentarne la durezza superficiale. Solitamente il mezzo cementante pi\u00f9 utilizzato \u00e8 il carbonio(C). Cementazioni che utilizzano l'azoto vengono chiamate nitrurazioni.\nIl K2D ha al suo interno una percentuale di carbonio di circa lo 0,18%.\nLe sue caratteristiche meccaniche:\nLa durezza di questo tipo di acciaio si aggira intorno ai 98 HRB."}
{"id": "1891645", "revid": "135224", "url": "https://it.wikipedia.org/wiki?curid=1891645", "title": "Benelli M1", "text": ""}
{"id": "1891648", "revid": "1573940", "url": "https://it.wikipedia.org/wiki?curid=1891648", "title": "Chiesa di San Lorenzo (Osilo)", "text": "La chiesa di San Lorenzo (\"Santu Larentu\" in lingua sarda), si trova nell'omonima frazione del comune di Osilo. Prospetta sull'unica strada che attraversa la frazione e collega il comune di Osilo con Sennori. L'abside \u00e8 posta sul margine di una rupe calcarea affacciata sul fiume che scorre sotto.\nLa chiesa \u00e8 costituita da un'aula divisa in quattro campate, di cui l'ultima \u00e8 il presbiterio a pianta quadrangolare, orientato ad est, dalla sacrestia e dall'antisacrestia.\nIl primo documento conosciuto in cui la chiesa viene nominata risale al 1688.\nPer la pianta, gli elementi architettonici e la tecnica costruttiva il modello architettonico di riferimento \u00e8 quello tardogotico. Tuttavia sulla forma d'impianto si possono fare solo delle ipotesi, infatti della struttura primitiva rimane solo una parte del presbiterio con due contrafforti.\nLa chiesa ha subito numerosi rimaneggiamenti e riadattamenti presumibilmente nel XVIII o XIX secolo, in particolare, per consentirne l'ampliamento, la crociera fu demolita e sostituita, nella zona del presbiterio, dall'attuale volta a botte, e nel resto dell'aula con gli archi diaframma a sesto acuto, sui quali poggiava la struttura lignea della copertura a doppio spiovente.\nLe ultime modifiche rilevanti risalgono al XX secolo in epoca certamente posteriore al 1943, molto probabilmente nel 1950 in occasione dell'anno santo. Gli interventi interessarono il tetto, infatti fu sostituita l'originaria copertura in legno con una struttura in latero-cemento. Ma le maggiori modifiche riguardarono la facciata, decorata con diversi elementi architettonici in cemento con armatura metallica, che gli conferiscono un aspetto vagamente eclettico."}
{"id": "1891654", "revid": "1718925", "url": "https://it.wikipedia.org/wiki?curid=1891654", "title": "Parassito", "text": "Nella Grecia antica, il parassito (in greco \u03c0\u03b1\u03c1\u03ac\u03c3\u03b9\u03c4\u03bf\u03c2) indicava una persona onorata della mensa comune; tipicamente si trattava di sacerdoti o di cittadini distinti. Plutarco (\"Solon\", 24) riferisce di cittadini mantenuti a spese dello Stato nel Pritaneo come fu ad esempio Cleone che venne onorato del privilegio del vitto dopo la vittoria contro i Lacedemoni nella Battaglia di Sfacteria, nel 425 a.C., durante la Guerra del Peloponneso.\nLa voce \"parassito\" nel senso originario \u00e8 attestata dal grammatico Ateneo (\u0394\u03b5\u03b9\u03c0\u03bd\u03bf\u03c3\u03bf\u03c6\u03b9\u03c4\u03b1\u03af, 234-236). \nL'etimo \u00e8 il verbo \u03c0\u03b1\u03c1\u03b1-\u03c3\u03b9\u03c4\u03ad\u03c9, che significa \"mangio insieme con, sono commensale di\" e \u00abindicava in origine prevalentemente il 'commensale', colui che mangia a spese del suo ospite ma che di fatto non gli causa danni (anzi porta lustro all'ospite, come nel caso dei poeti)\u00bb. \nLuciano (\"De parasito\") invece attesta un uso spregiativo della parola, che si riscontra anche nel derivato \u03c0\u03b1\u03c1\u03b1\u03c3\u03b9\u03c4\u03af\u03b1 \"arte del parassito, bassa adulazione\".\nIn latino, \"p\u0103r\u0103s\u012btus\" indicava il \"convitato, commensale\". E dal IV secolo a.C. spesso fu usato in senso spregiativo, come \"parassita, scroccone\" il quale, per mangiare gratis, fa l'adulatore e il buffone. Si trova in questa accezione presso Cicerone ed altri autori.\nQuando la cultura greca si diffuse a Roma il parassito divenne carattere tipico della commedia colla funzione di \u00abfar ridere scimmiottando i gesti e le parole dei personaggi delle prime parti\u00bb.\nSempre a Roma, vi fu una societ\u00e0 di mutuo soccorso tra artisti denominata \"Parasiti Apollinis\". In principio, durante l'et\u00e0 repubblicana fu formata solo da artisti poveri cui erano date solo parti secondarie. Poi, durante l'et\u00e0 imperiale e sotto la protezione del dio del canto e della musica Apollo, anche dagli artisti principali."}
{"id": "1891675", "revid": "124263464", "url": "https://it.wikipedia.org/wiki?curid=1891675", "title": "Convento di San Francesco a Folloni", "text": "Il convento di San Francesco a Folloni \u00e8 un convento francescano che si trova a Montella, riconosciuto come monumento nazionale.\nDal dicembre 2014 il Ministero per i beni e le attivit\u00e0 culturali ne gestisce il patrimonio storico-artistico tramite il Polo museale della Campania, nel dicembre 2019 divenuto Direzione regionale Musei.\nLa storia.\nIl primo documento scritto che prova l'esistenza del convento \u00e8 del 5 gennaio 1322: si tratta del rinnovo di un antico privilegio concesso ai frati dal principe di Taranto, Filippo I d'Angi\u00f2, e da sua moglie Caterina di Valois. Questo privilegio, consisteva nel permesso di poter pescare nel fiume Calore, attiguo al convento, poter fare legna nel bosco di Folloni, e poter macinare al Mulino del paese. Atri privilegi ottenne il convento dalla regina Giovanna I nel 1374, privilegi che confermavano e accrescevano le concessioni benevolmente elargite dagli Angioini, suoi predecessori, a partire da Carlo I d'Angi\u00f2 che, insediatosi sul trono di Napoli nel 1266, d'accordo con papa Clemente IV, restitu\u00ec libert\u00e0 agli ordini monastici.\nDal 1482 ospit\u00f2 anche la confraternita di San Bernardino da Siena, che per\u00f2 intorno al 1600 ottenne due cappelle presso la chiesa madre di Montella, e si trasfer\u00ec l\u00ec.\nCome attestano i documenti d'archivio conservati nella Biblioteca, la fabbrica divent\u00f2 nei secoli sempre pi\u00f9 imponente grazie ai benefici dei sovrani che si succedettero sul trono di Napoli e alla generosit\u00e0 dei feudatari. Imponente la trasformazione che il complesso visse soprattutto nel secolo XVI, cui sicuramente contribu\u00ec notevolmente la famiglia Cavaniglia.\nIl convento venne soppresso nel decennio francese, tra il 1806 e il 1815, e molti dei suoi beni, in particolare molti dei libri custoditi nella sua biblioteca, andarono dispersi.\nIl miracolo del leccio e la fondazione leggendaria.\nLeggenda vuole che san Francesco, giunto a Montella, chiedesse ospitalit\u00e0 al feudatario presso il castello del paese. In assenza del signore, il castellano, ignaro della fama del poverello di Assisi, lo scacci\u00f2. Francesco, insieme ai suoi confratelli, si rifugi\u00f2 allora nel bosco di Folloni, all'epoca infestato dai briganti, e pass\u00f2 la notte sotto un leccio. Quella notte nevic\u00f2 abbondantemente \"e quantunque non avesse cessato, in tutto quel tempo, di far assaissima neve, nulladimeno non tocc\u00f2 quella n\u00e9 l'albero, n\u00e9 il luogo ove i frati dormivano\". Il castellano insieme a tutta la popolazione accorsero la mattina dopo, e assistito al miracolo, chiesero a san Francesco di lasciare nel luogo due frati affinch\u00e9 realizzassero un convento.\nIl leccio del miracolo fu conservato come reliquia sotto l'altare della chiesa per lungo tempo.\nLa reliquia del sacco.\nSi narra che nell'inverno del 1224 i frati fossero rimasti bloccati dalla neve nella chiesa nel bosco infestato dai lupi. Stavano per morire di fame, quando sentirono bussare alla porta, e, aperto, trovarono un sacco pieno di pane con il contrassegno dei gigli di Francia. In quel momento Francesco d'Assisi era alla corte di Luigi VIII, e leggenda vuole che il santo avesse affidato agli angeli il pane per i suoi frati, chiesto per carit\u00e0 al re.\nLa tela del sacco fu conservata per tre secoli come tovaglia di altare. Nel Cinquecento cominci\u00f2 ad essere spezzettata e distribuita come reliquia a diverse chiese e ai fedeli. Con l\u2019avvento di Napoleone e prima della soppressione francese del convento, la reliquia fu affidata dai frati ai confrati dell\u2019Arciconfraternita del Santissimo Sacramento di Montella che avevano il loro oratorio nella chiesa madre di Montella. La confraternita del Santissimo Sacramento infatti, proprio per la sua particolare natura giuridica, non fu oggetto di alcun intervento di soppressione o di sottrazione di alcun bene a seguito delle leggi eversive dei primi dell\u2019 \u2018800 ed anche di quella dell\u2019agosto del 1867 n.3848 (Legge Rattazzi). Nel 1828, dopo la riapertura del convento, il vescovo di Nusco decise che la reliquia fosse divisa tra la chiesa madre di Montella e quella di San Francesco: una parte torn\u00f2 ai frati di San Francesco ed un\u2019altra parte continu\u00f2 ad essere custodita dai confrati dell\u2019Arciconfraternita del Santissimo Sacramento. La parte custodita dai frati di San Francesco, custodita sotto vuoto, and\u00f2 persa per sempre nel tentativo di riaprirla. Quindi l\u2019unico frammento ancora esistente era quello custodito per oltre 180 anni dai confrati dell\u2019Arciconfraternita del Santissimo Sacramento. All'inizio del nuovo millennio Fr\u00e0 Agnello Stoia, padre guardiano del convento di San Francesco a Folloni, ne chiese la restituzione all\u2019Arciconfraternita: cosa che puntualmente avvenne.\nLa reliquia \u00e8 oggi conservata in un reliquiario realizzato appositamente e collocato nella cappella del Crocifisso, a destra dell'altare della chiesa.\nIl complesso.\nLa prima chiesetta duecentesca doveva trovarsi ove ora si trova l'edificio che ospita le celle dei frati. Nel XV secolo viene realizzata la seconda chiesa, che si trovava ove ora si trova il chiostro di accesso al convento, ad una nave con numerose cappelle laterali. Tra la chiesa duecentesca, integrata nel convento, e quella quattrocentesca venne poi realizzato il refettorio, attuale biblioteca.\nL'odierno complesso architettonico \u00e8 frutto di un rinnovato intervento edilizio della met\u00e0 del Settecento, reso necessario in seguito al terremoto dell'anno 1732. I lavori consistettero nella costruzione di una nuova chiesa in stile barocco-rococ\u00f2, ruotata di circa 90\u00ba rispetto alla precedente e realizzata pi\u00f9 alta di 180\u00a0cm. Della chiesa tre-quattrocentesca rimane l'esonartece, ora portico di ingresso al convento, l'abside, oggi cappella del Crocifisso, che difatti si trova ad un livello inferiore, e il campanile che conserva l'impianto della seconda met\u00e0 del XV secolo. Allo stesso programma edilizio appartiene il chiostro, interposto ai due ambienti precedenti, che ha occupato il luogo dell'antica chiesa, sin dal Trecento annessa al chiostro, oggetto della recente indagini di scavo. Tutta la restante parte della fabbrica \u00e8 relativa agli spazi conventuali amministrati dai Frati Minori Conventuali, insistenti anch'essi su aree frequentate gi\u00e0 dalle prime comunit\u00e0 religiose.\nNella chiesa settecentesca, di grande pregio gli stucchi di Francesco Conforto e il pavimento maiolicato datato 1750. Nella sacrestia, il sarcofago di Diego I Cavaniglia, conte di Montella morto nel 1481 nella battaglia di Otranto, opera di Jacopo della Pila. Incastonata nel pavimento del lato Est del transetto, la lastra sepolcrale della contessa Margherita Orsini, moglie del conte Cavaniglia, morta nel 1521.\nGli scavi iniziati dopo il terremoto dell'Irpinia del 1980 hanno portato alla luce i resti della chiesa tre-quattrocentesca, oltre a numerosi reperti. Tra questi, lo scheletro e le vesti funerarie del conte Cavaniglia.\nLa fontana del miracolo.\nA nord-ovest del convento, nel bosco di Folloni, si trovano i ruderi della fontana del Miracolo. Si narra che Francesco, di ritorno dalla Puglia, si fermasse nuovamente a Montella, quando gi\u00e0 era stato realizzato il primo nucleo del convento. Essendo torbide le acque del fiume Calore, per dissetare gli operai, fece sgorgare ai piedi di un cerro secco una sorgente di acqua limpida, sulla quale fu successivamente edificata la fontana. Della fontana non restano oggi che due lati delle mura e la pavimentazione.\nMuseo dell'opera e biblioteca.\nNel Museo dell'Opera annesso al convento di San Francesco sono conservati i beni artistici accumulatisi nei secoli. Di grande valore storico e artistico i paramenti sacri in broccato di seta del XVI secolo. Fanno parte della collezione del museo arredi e suppellettili lignee, ceramiche, argenti, stoffe, stampe che vanno dal XV al XIX secolo, nonch\u00e9 numerose reliquie. Dal 2011 \u00e8 esposta la giornea del conte Diego I Cavaniglia, morto nel 1481; rinvenuta nel 2004 e sottoposta a lungo restauro, costituisce l'unico esempio di questo indumento ancora esistente al mondo.\nAnnessa al museo \u00e8 la Biblioteca. Istituita nel XV secolo, fu saccheggiata dopo la soppressione del convento in epoca napoleonica. Ripristinata negli anni trenta del secolo scorso, ospitata nella sala cinquecentesca dell'ex refettorio, conserva opere edite in Italia e all'estero dai primi del Cinquecento a tutto il Settecento. Conserva attualmente circa 20.000 volumi.\nAppartamento di Umberto II.\nAdiacente alla biblioteca \u00e8 la camera da letto di re Umberto II, pi\u00f9 volte ospite del convento nel corso della seconda guerra mondiale, con gli arredi originali. Negli anni trenta fu la Casa reale a finanziare direttamente i lavori di restauro del convento e della chiesa. In quella occasione Umberto II don\u00f2 al convento la statua di san Francesco che fu alloggiata nella nicchia sovrastante il portale della chiesa.\nIl ritrovamento delle spoglie e delle vesti di Diego I Cavaniglia.\nNel 2004 grazie alle ricerche di fra' Agnello Stoia, guardiano del convento, si viene a conoscenza del fatto che nel 1980, durante i lavori di consolidamento successivi al terremoto dell'Irpinia, alcuni operai avevano rinvenuto uno scheletro nei pressi del sarcofago che avevano avvolto in una busta di plastica e riposto in una cavit\u00e0 del muro retrostante il monumento di Diego I. La busta con i resti e con gli indumenti funebri viene ritrovata nello stesso posto in cui era stata riposta. La notizia ha grande risalto e si avvia una campagna di ricerca per accertare l'appartenenza dei resti al Conte Diego I Cavaniglia, feudatario di Montella dal 1477 al 1481, morto nella battaglia di Otranto contro i Turchi. Il restauro degli indumenti affidato alla dottoressa Lucia Portoghesi rivel\u00f2 che si trattava di una giornea e di un farsetto del XV secolo, confermando l'enorme importanza a livello internazionale della scoperta.\nLo studio dello scheletro viene affidato alla Divisione di Paleopatologia dell'Universit\u00e0 di Pisa, che conferm\u00f2 che i resti appartenevano ad un individuo di sesso maschile, di circa trent'anni, alto pressappoco 175\u00a0cm e di prestante struttura fisica; tutti elementi che, accanto ai risultati di osservazioni e analisi pi\u00f9 complesse, basate anche su precedenti analisi del DNA dei componenti della corte aragonese, hanno permesso l'attribuzione dello scheletro rinvenuto nel convento di San Francesco al conte Cavaniglia.\nIl \"monumento degli innamorati\".\nIl sarcofago di Diego I Cavaniglia, realizzato dallo scultore Jacopo della Pila per volere della vedova, \u00e8 stato adottato a \"monumento degli innamorati\". La contessa vedova Margherita Orsini, infatti, nonostante fosse stata costretta a risposarsi, alla sua morte, nel 1521, volle essere sepolta accanto al primo marito, ai piedi del suo sarcofago (la lapide della contessa venne poi spostata a seguito dei lavori del XVIII secolo e posizionata nell'ala destra del transetto, dove si trova attualmente).\nLa campagna di scavi e la necropoli medievale.\nUna campagna di scavi condotta tra i 2005 e il 2010 ha portato alla luce le strutture murarie dell'antica chiesa e, sotto il livello del pavimento del chiostro, una necropoli medievale francescana. Unico esempio per il Mezzogiorno d'Italia, casi analoghi sono attestati soltanto in alcuni contesti, oggetto di scavo, in Italia settentrionale. I corpi sono stati rinvenuti con le braccia incrociate sul petto ed un cuscino di pietre.\nDatabili dal 1190 al 1550, alcuni resti potrebbero appartenere a quei frati che, insieme a Francesco d'Assisi, si misero in cammino per diffondere la regola francescana nelle terre di Puglia e che il Santo decise di lasciare proprio a Montella, per fondarvi il convento. Sono in corso attualmente (2012) studi realizzati dall'Istituto Suor Orsola Benincasa, della \"University of Southern Denmark\" e della \"Duke University\" della Carolina del Nord."}
{"id": "1891678", "revid": "799504", "url": "https://it.wikipedia.org/wiki?curid=1891678", "title": "Ius imaginum", "text": "Lo ius imaginum era un diritto riconosciuto e disciplinato del patriziato romano di tenere in casa ritratti dei propri avi.\nQuesti ritratti, originariamente in cera e poi copiati nei secoli in bronzo e marmo, venivano collocati nell\"'atrium\" domestico e in occasione dei pubblici sacrifici e dei funerali essi venivano portati in processione da personaggi che simboleggiavano gli stessi avi, come se fossero presenti alla cerimonia. Anche le donne potevano tenere ritratti degli avi.\nNelle case erano conservate dietro appositi sportelli che venivano aperti solo in circostanze particolari. Pare che nella disposizione dei ritratti venissero tracciate delle linee dipinte, o forse tesi veri e propri nastri, in modo da creare un albero genealogico. Forse le immagini erano anche dotate di nome e titoli. Plinio narra di incidenti legati all'inserimento di un estraneo nella serie di una famiglia, mentre Tacito ci ha tramandato come una condanna equivalesse alla rimozione dell'immagine dell'interessato dalla serie. Polibio descrive dettagliatamente l'uso dei ritratti, anche come esempio verso i giovani. \nLo \"ius imaginum\" rimase prerogativa esclusiva del patriziato finch\u00e9 essi furono i soli ad essere ammessi alle magistrature ordinarie, per poi venire esteso ai plebei che si ritenevano derivati da ceppi patrizi e, infine, a tutti i discendenti di magistrati curuli. \nMagistratura, \"nobilitas\" e ritratto erano quindi legati indissolubilmente, come testimonia anche un discorso di Mario che si lamenta contro i patrizi romani che lo disprezzano perch\u00e9 non \"ha immagini (di antenati) e la sua \u00e8 una nobilt\u00e0 nuova\". Solo i discendenti di una magistrato avevano ritratti, non il magistrato stesso se era un \"homo novus\".\nIl ritratto come forma artistica ebbe un momento di grande fioritura all'epoca di Silla, quando nacquero le caratteristiche del cosiddetto ritratto romano repubblicano."}
{"id": "1891679", "revid": "36426", "url": "https://it.wikipedia.org/wiki?curid=1891679", "title": "Patriziato romano", "text": ""}
{"id": "1891681", "revid": "2130303", "url": "https://it.wikipedia.org/wiki?curid=1891681", "title": "Chiesa di Santa Maria del Carmine alle Tre Cannelle", "text": "La chiesa di Santa Maria del Carmine \u00e8 una chiesa di Roma, nel rione Trevi, presso la via omonima.\nStoria e descrizione.\nLa chiesa fu edificata dal card. Odoardo Farnese protettore dell'Arciconfraternita del Carmine, la quale, non avendo chiesa propria, si raccoglieva in quella di San Martino ai Monti. Nel mese di ottobre del 1605 fu incominciata la costruzione di questa chiesa alle Tre Cannelle, sul luogo ove sorgevano alcuni fienili di propriet\u00e0 dell'abbazia di Grottaferrata. La chiesa fu inaugurata nel 1623 e fu restaurata nel 1772, dopo che un incendio ne aveva danneggiato la struttura.\nLa piccola facciata di stile barocco fu fatta costruire su disegni di Angelo Specchi (1750). L'interno \u00e8 a navata unica con volta a botte. Sull'altare destro \u00e8 esposto uno stendardo realizzato da Corrado Giaquinto, che raffigura, da un lato la \"Madonna che appare ad Elia\" e dall'altro la \"Madonna che consegna lo scapolare a San Simone Stock\". Sull'altare maggiore \u00e8 esposta una copia del XVIII secolo di una \"statua della Madonna del Monte Carmelo\", e un quadro della \"Madonna del Carmine\" di Gaspare Celio. Sulla cantoria in controfacciata c'\u00e8 l'organo a canne costruito da Aldobrando Fedeli nel 1748."}
{"id": "1891695", "revid": "834", "url": "https://it.wikipedia.org/wiki?curid=1891695", "title": "LL.M.", "text": ""}
{"id": "1891697", "revid": "901803", "url": "https://it.wikipedia.org/wiki?curid=1891697", "title": "Chiesa di San Basilio agli Orti Sallustiani", "text": "La chiesa di San Basilio agli Orti Sallustiani \u00e8 un luogo di culto cattolico di rito bizantino in Roma. Essa si trova nel rione Trevi, in Via San Basilio vicino a Piazza Barberini.\nStoria.\nLa chiesa \u00e8 dedicata a san Basilio, vescovo di Cesarea in Cappadocia, fondatore dell'ordine dei Basiliani. Fu fatta costruire dall'abate Generale dell'Ordine dei Basiliani d'Italia Don Apollinare Agresta (Apolemone Agreste), il cui stemma \u00e8 visibile sugli archi della chiesa, all'interno una lapide marmorea a conferma della edificazione. Ai lati della chiesa, si possono ammirare due dipinti, uno che raffigura San Basilio e la Madonna col Bambino e l'altro San Basilio con la Madonna e Ges\u00f9. Di particolare interesse storico il caratteristico Altare, rivestito di preziose Icone, con numerosi ritratti, Ges\u00f9, Maria e altri Santi, e in alto in posizione centrale si pu\u00f2 ammirare l'Ultima Cena. \nVi \u00e8 annesso un ospizio del collegio bizantino dei monaci basiliani di Grottaferrata, che lo fecero restaurare nel 1682, come si legge nella iscrizione sulla porta d'entrata.\nNell'interno della chiesa vi sono alcune iscrizioni che ricordano monaci e prelati del collegio, fra cui soprattutto quella del cardinale Basilio Bessarione, abate commendatario del monastero di Grottaferrata e creato cardinale da Eugenio IV nel 1439.\nLa chiesa, ancora oggi, \u00e8 tenuta dall'Ordine Basiliano Italiano di Grottaferrata, come pure una parte del collegio annesso, mentre il resto \u00e8 di propriet\u00e0 dello Stato italiano."}
{"id": "1891700", "revid": "729019", "url": "https://it.wikipedia.org/wiki?curid=1891700", "title": "Herculiani", "text": "Gli Herculiani furono, assieme agli \"Ioviani\", le legioni palatine anziane della guardia imperiale romana dagli anni 290 al VII secolo.\nStoria.\nLa formazione di queste due unit\u00e0 risale alla fine del III secolo, per opera dell'imperatore Diocleziano, il quale intendeva rimpiazzare la tradizionale guardia del corpo imperiale, la guardia pretoriana, che spesso aveva causato la caduta dell'imperatore in carica, macchiandosi del suo sangue. Diocleziano decise allora di promuovere due legioni a lui fedeli provenienti dalla stessa zona di cui era originario, l'Illirico: scelse le legioni V \"Iovia\" e VI \"Herculia\", rinominandole \"Ioviani\" e \"Herculiani\", in onore di Giove e Ercole, le due divinit\u00e0 protettrici rispettivamente di Diocleziano e del suo collega Massimiano. Tra i comandanti degli \"Ioviani\" e degli \"Herculiani\" era Magnenzio, che si ribell\u00f2 nel 350 contro l'imperatore Costante I e fu sconfitto solo nel 353 da Costanzo II.\nNel tardo VI secolo/inizio V secolo, sono attestate due legioni, derivate dagli \"Herculiani\": gli Herculiani seniores, in Occidente sotto il comando del \"magister peditum\", e gli Herculiani iuniores, in Oriente sotto il comando del \"magister militum praesentalis\", Nel 398 i \"Ioviani\" e gli \"Herculiani\" d'Occidente furono inviati in Africa a combattere contro il ribelle Gildone."}
{"id": "1891701", "revid": "767487", "url": "https://it.wikipedia.org/wiki?curid=1891701", "title": "Aneta Langerov\u00e1", "text": "Inizia la propria attivit\u00e0 all'et\u00e0 di 14 anni, come componente del gruppo SPB di S\u00e1zava, partecipando e vincendo alcuni concorsi canori (\"Doremi TV\" e \"Star Starters contest\"). Divenuta famosa a 17 anni per la vittoria del programma \u010cesko hled\u00e1 SuperStar, versione ceca del Pop Idol, nel 2004 pubblica il proprio primo album."}
{"id": "1891705", "revid": "306856", "url": "https://it.wikipedia.org/wiki?curid=1891705", "title": "Rifugio Vicenza", "text": "Il rifugio Vicenza al Sassolungo (in tedesco \"Langkofelh\u00fctte\") \u00e8 un rifugio situato in val Gardena in Alto Adige, tra il gruppo del Sassopiatto e quello del Sassolungo, a 2.256\u00a0metri di altitudine.\n\u00c8 un'ottima base di partenza per la ferrata Schuster e per il giro dei gruppi montuosi sopracitati, nonch\u00e9 di svariate arrampicate.\nStoria.\nIl rifugio \u00e8 stato costruito nel 1903 dalla sezione di Vienna del D\u00d6AV e restaurato con il contributo, anche economico dopo la prima guerra mondiale, della sezione di Vicenza del CAI, a cui venne affidato.\nCaratteristiche e informazioni.\nIl rifugio dispone di 69 posti letto e possiede un ristorante.\nAccessi.\n\u00c8 possibile raggiungere il rifugio da:\nAscensioni.\nDal rifugio Vicenza \u00e8 possibile salire al:\nTraversate.\nDal rifugio Vicenza \u00e8 possibile raggiungere:"}
{"id": "1891707", "revid": "181699", "url": "https://it.wikipedia.org/wiki?curid=1891707", "title": "Impiccamento", "text": ""}
{"id": "1891710", "revid": "666668", "url": "https://it.wikipedia.org/wiki?curid=1891710", "title": "Danilo Valerio Sacramento", "text": ""}
{"id": "1891718", "revid": "404449", "url": "https://it.wikipedia.org/wiki?curid=1891718", "title": "Riglione", "text": "Riglione \u00e8 un quartiere del comune di Pisa.\nStoria.\nRiglione \u00e8 un piccolo centro abitato sin dal Medioevo. Si \u00e8 sviluppato sulla via Vecchia Fiorentina intorno alla chiesa e a un vecchio porto fluviale situato su un'ansa dell'Arno. \u00c8 stato comune autonomo fino al 1774, quando Pietro Leopoldo lo ha aggregato al comune di Pisa.\nMonumenti e luoghi d'interesse.\nChiesa dei Santi Ippolito e Cassiano martiri.\nLa chiesa di Riglione \u00e8 a pianta longitudinale ad un'unica ampia navata con copertura a capriate. La navata termina con un'abside centrale e due absidiole laterali, tutte a pianta quadrangolare. La Chiesa \u00e8 arredata con due confessionali e da due altari addossati alle pareti; \u00e8 presente una sacrestia e un ambiente laterale dove \u00e8 posto il fonte battesimale. Il perimetro della Chiesa \u00e8 percorso da dieci lesene di marmo, cinque per ogni parete laterale. Le fonti di luce sono costituite dalle quattro finestre poste nella navata e da una vetrata presente nell'abside. In controfacciata si trovano una lapide a ricordo delle vittime di Riglione-Badia nella guerra del 1940-1945 e un coro ligneo su cui si trova l'organo a canne. Questo strumento fu presumibilmente realizzato dalla ditta organaria Tronci di Pistoia nell'Ottocento, ma a seguito del crollo del tetto a causa dei bombardamenti rest\u00f2 gravemente danneggiato. Alla fine degli anni Settanta fu restaurato - e ampiamente rimaneggiato - dalla ditta Michelotto di Abignasego (PD), che lo elettrific\u00f2 e install\u00f2 la consolle - a due tastiere e pedaliera - nel presbiterio, a destra dell'altare maggiore.\nL'abside e il coro sono stati interamente affrescati nel 1953 dal pittore Luigi Antonio Gajoni. La scena sul frontone raffigura la gloria di Dio. Al centro si trova la Santa Famiglia con Ges\u00f9 benedicente seduto in trono e con in mano due tavolette raffiguranti l'Alfa (A) e l'Omega (\u03a9), il principio e la fine di ogni cosa. Ai lati della Santa Famiglia sono rappresentati, sulla destra, un gruppo di angeli che cantano e suonano, mentre a sinistra, in primo piano, i santi martiri Ippolito e Cassiano, ai quali \u00e8 dedicata la chiesa. Inoltre sono rappresentati del grano e dell'uva, richiami all'eucaristia. Nel catino absidale \u00e8 affrescato un cielo azzurro con, al centro, una colomba che emana raggi di luce. Nelle quattro vele sono rappresentati i simboli degli evangelisti: Matteo (angelo), Giovanni (aquila), Luca (toro) e Marco (leone). Procedendo verso il basso, al centro della parete, si trova l'immagine di Dio Padre con le braccia aperte nell'atto di accogliere tutti i suoi figli. Sono raffigurati anche san Francesco con la Basilica di Assisi e santa Caterina con il Duomo di Siena.\nIl coro \u00e8 stato affrescato con angeli ai lati e con l'immagine del Santissimo Sacramento al centro, contornata da un cerchio di nuvole da cui spuntano volti di bambini. Il pittore Gajoni ha immortalato, nel suo lavoro, volti di bambini e giovani riglionesi: il volto di san Francesco \u00e8 quello di un giovane di Riglione che venne poi ordinato prete. Il 25 settembre 1968, in occasione del 25\u00ba anniversario di ordinazione del priore Domenico Baldocchi, il coro venne arricchito con una vetrata centinata, opera di Mino Rosi, raffigurante in alto la Santa Famiglia e in basso alcune scene della vita di Ges\u00f9: la Fuga in Egitto, la Presentazione al Tempio, Ges\u00f9 con i dottori della legge, l'incontro con la Veronica, la crocifissione, la deposizione dalla croce e la sepoltura.\nNell'abside laterale sinistra \u00e8 situato, in basso, un quadro raffigurante la Santa Famiglia, copia del dipinto posto all'altare laterale dedicato alla Madonna Divina Pastora. Sopra questo quadro, dentro una nicchia e protetta da una teca di vetro, vi \u00e8 la statua lignea del Sacro Cuore di Ges\u00f9. L'abside laterale destra contiene, in basso, un'urna di vetro contornata da legno dorato e con copertura in marmo che contiene la statua del Cristo morto. Quest'urna fu realizzata nella met\u00e0 del XX secolo per facilitare il trasporto della statua lignea durante la processione di Ges\u00f9 morto che si svolgeva il Venerd\u00ec Santo. Sopra quest'urna, dentro una nicchia e protetta da una teca di vetro, vi \u00e8 la statua lignea della Madonna Addolorata.\nIl crocifisso di Giunta Pisano.\nL'artistico crocifisso \u00e8 un'opera pittorica su tavola (cm 190x150) risalente al secolo XIII e attribuito alla scuola di Giunta Pisano. Il crocifisso fu donato alla chiesa di Riglione da Cosimo I Medici. Durante il periodo della seconda guerra mondiale fu trasportato e conservato nella Certosa di Calci per proteggerlo dai bombardamenti. Fu oggetto di accurato restauro ad opera della soprintendenza ad Beni Culturali di Pisa e il 10 ottobre del 1982 venne restituito alla chiesa di Riglione, dove \u00e8 protetto da una teca di vetro.\nL'opera ritrai il Cristo crofifisso, ai cui piedi si trova la Maddalena che piange appoggiando la testa sui piedi di Ges\u00f9; alla destra \u00e8 la Vergine Maria mentre a sinistra \u00e8 l'apostolo Giovanni. In alto sono raffigurati due angeli che nel dolore volano intorno alla testa di Cristo mentre alle due estremit\u00e0 del braccio orizzontale della croce sono raffigurati a destra San Giovanni Battista e a sinistra un altro apostolo.\nLa Divina Pastora.\nIl quadro che raffigura la Santa Famiglia \u00e8 un dipinto su tavola (cm 45x52) attribuito alla scuola dei fratelli Carracci di Bologna. In piena luce, che viene da sinistra guardando in quadro, si vede la Vergine che sorregge in grembo il Bambino Ges\u00f9 che sembra stia parlando con San Giovanni Battista e che accenni qualcosa con la mano destra. In penombra si scorge il volto di San Giuseppe che guarda con atto paterno il Bambino Ges\u00f9 e con la mano sinistra sorregge un bastone. L'altare sul quale si conserva il dipinto \u00e8 di marmo, costituito da una mensa sormontata da due gradini su cui poggia il tabernacolo. \u00c8 formato da due colonne che sorreggono un timpano a frontone spezzato con in mezzo un cartiglio che porta la seguente iscrizione: \"D.O.M. ET DIVINI PASTORIS MATRI\".\nUna tradizione popolare racconta che il quadro fosse di propriet\u00e0 della famiglia Catanti. Il popolo di Riglione, affezionatissimo all'immagine sacra della Divina Pastora, volle incoronare la Vergine e il Bambino con corone d'oro ricavate dalla fusione di oggetti offerti dai riglionesi: questa incoronazione avvenne il 5 agosto 1928. Durante la festa della Divina Pastora, che si celebra ogni anno la prima domenica d'agosto, l'immagine sacra viene inserita in un trono di legno e portata in processione per le vie del paese.\nInfrastrutture e trasporti.\nRiglione \u00e8 collegata al centro di Pisa con corse automobilistiche di linea svolte dalla societ\u00e0 Autolinee Toscane.\nDal 1881 al 1953 la localit\u00e0 era attraversata dalla tranvia a vapore che, percorrendo l'asse della via Fiorentina, collegava Pisa con Pontedera e, attraverso una diramazione che si distaccava in localit\u00e0 Navacchio, con Caprona e Calci."}
{"id": "1891721", "revid": "1543377", "url": "https://it.wikipedia.org/wiki?curid=1891721", "title": "Mostra itinerante", "text": "La mostra itinerante \u00e8 un tipo di mostra che rende possibile la circolazione di una collezione a livello locale, nazionale o internazionale.\nAspetti culturali.\nLe mostre Itineranti spesso sono sostenute da enti statali per garantire un maggiore flusso di accesso e promuovere la conoscenza e la diffusione dell'arte. L'esportazione delle mostre \u00e8 un metodo spesso applicato da musei e gallerie anche per motivi economici.\nCome riconoscimento dell'importanza di mostre itineranti, l'ICOM (Il Consiglio internazionale dei musei) nel 1983 ha costituito il comitato internazionale ICEE per gli Scambi di esposizioni.\nAspetti economici.\nTutta la mostra pu\u00f2 essere prestata (di solito accompagnata e comprensiva di assicurazione, trasporto, montaggio e tecniche di conservazione) a enti diversi per un periodo definito.\nLa possibilit\u00e0 di esportare ovunque le collezioni allunga la vita stessa delle mostre e avere pi\u00f9 sedi per la stessa mostra permette di ammortizzare gran parte dei costi fissi, a seguito della ripartizione delle spese tra i vari enti ospitanti."}
{"id": "1891722", "revid": "1305772", "url": "https://it.wikipedia.org/wiki?curid=1891722", "title": "S\u00e1zava", "text": "S\u00e1zava \u00e8 una citt\u00e0 della Repubblica Ceca facente parte del distretto di Bene\u0161ov, in Boemia Centrale, sulle sponde del fiume omonimo. Sul suo territorio fu eretto dall'eremita san Procopio, nella prima met\u00e0 dell'XI secolo, un monastero, trasformato nel corso del XIX secolo in castello."}
{"id": "1891725", "revid": "767487", "url": "https://it.wikipedia.org/wiki?curid=1891725", "title": "Chrysler Sebring", "text": "La Sebring \u00e8 un'autovettura prodotta dalla Chrysler dal 1995 al 2010.\nEvoluzione.\n\u00c8 stata prodotta in cinque serie: \"FJ\", \"JX\", \"ST-22\", \"JR\" e \"JS\".\nLe serie \"FJ\", prodotta dal 1995 al 2000, e \"ST-22\", prodotta dal 2000 al 2005, sono state presentate solo in versione coup\u00e9. La serie \"JX\", in commercio dal 1996 al 2000, \u00e8 stata disponibile solo in versione cabriolet.\nLe serie \"JR\", sul mercato dal 2001 al 2006, e \"JS\", ultima serie presentata nel 2007 (che prende il nome sigla dalla versione Chrysler del pianale GS/JS sviluppato insieme a Mitsubishi), sono state prodotte invece sia in versione berlina tre volumi a 4 porte che \"convertibile\" (cabriolet).\nChrysler 200.\nDal 2011 la Sebring \u00e8 stata sostituita dalla 200.\nLa nuova berlina, rispetto al modello da cui deriva, mostra un'evidente evoluzione della linea e del design, mentre presenta un notevole miglioramento dei materiali interni, oltre a numerose migliorie tecniche e motoristiche.\nLe differenze tra i due modelli rendono necessario anche il cambio di nome, a rappresentanza della rinascita della Chrysler dopo la crisi, e dopo l'entrata nell'orbita di Fiat SpA.\nQuesto nuovo modello, sempre disponibile con carrozzeria berlina e cabriolet viene distribuito negli Stati Uniti e in Regno Unito.\nLa variante prodotta per l'Europa viene commercializzata sotto le insegne dell'italiana Lancia, col modello cabriolet Flavia."}
{"id": "1891726", "revid": "1564499", "url": "https://it.wikipedia.org/wiki?curid=1891726", "title": "Mignani", "text": ""}
{"id": "1891728", "revid": "1543377", "url": "https://it.wikipedia.org/wiki?curid=1891728", "title": "Beep Peep", "text": "Beep Peep (in inglese nota come \"Beau Peep\") \u00e8 un personaggio dei fumetti creato da Roger Kettle e dal disegnatore Andrew Christine protagonista dell'omonima serie di strisce di fumetti in bianco e nero. Ha esordito il 2 novembre 1978 sul primo numero del quotidiano britannico The Daily Star dove \u00e8 stata pubblicata fino al 2016 quando gli autori hanno annunciato la chiusura. In Italia \u00e8 stata pubblicata su edizioni della Eura Editoriale.\nLa striscia narra le divertenti vicende di un uomo che si arruola nella legione straniera francese per sfuggire alla moglie Doris.\nLa striscia era gi\u00e0 stata cancellata nel 1997 dal quotidiano, nel corso di una strategia volta a tagliare i costi, ma era ritornata due anni pi\u00f9 tardi in seguito alle proteste dei lettori.\nLa serie nasce come parodia di quanto raccontato nel romanzo \"Un dramma nel Sahara\" (\"Beau Geste)\" di P. C. Wren. The strip about a cowardly British man in the French Foreign Legion was first published in The Daily Star on 2 November 1978, and runs to this day. Christine and Kettle's other strip ran in the Daily Mirror and Daily Record from 1989 until August 2015.\nI personaggi:"}
{"id": "1891730", "revid": "767487", "url": "https://it.wikipedia.org/wiki?curid=1891730", "title": "Edmund Arrowsmith", "text": "Proclamato santo martire da Papa Paolo VI il 25 ottobre 1970. Fu uno dei quaranta santi martiri d'Inghilterra e Galles.\nBiografia.\nEdmund Arrowsmith nacque nel 1585 ad Haydock (Lancashire) da famiglia cattolica nota per l'ospitalit\u00e0 offerta a molti sacerdoti perseguitati. Per tale ragione furono arrestati quando Edmondo era ancora un bambino e fu affidato ad un sacerdote che lo avvi\u00f2 alla carriera ecclesiastica. Studi\u00f2 nel Collegio inglese di Douai in Francia e fu ordinato sacerdote il 5 dicembre 1612.\nTrascorse una decina d'anni nel Lancashire, nel 1623 entr\u00f2 nella Compagnia di Ges\u00f9: fu denunciato, arrestato e condotto nella prigione di Lancaster con l'accusa di essere sacerdote, gesuita e impegnato nelle conversioni al cattolicesimo. Il giudice Jelveston lo condann\u00f2 a morte senza possibilit\u00e0 di difesa, pur contro il parere dei protestanti locali.\nEdmondo Arrowsmith rispose alla sentenza di condanna \"Deo gratias!\" e fu impiccato e squartato il 28 agosto 1628.\nCulto.\nFu beatificato il 15 dicembre 1929 da papa Pio XI e canonizzato da papa Paolo VI il 25 ottobre 1970, insieme ad altri 39 martiri di Inghilterra e Galles."}
{"id": "1891734", "revid": "339392", "url": "https://it.wikipedia.org/wiki?curid=1891734", "title": "Berlina tre volumi a 4 porte", "text": ""}
{"id": "1891740", "revid": "344646", "url": "https://it.wikipedia.org/wiki?curid=1891740", "title": "Ortotenia", "text": "Per ortotenia si intende una teoria formulata dall'ufologo francese Aim\u00e9 Michel. \nSecondo questa teoria, le localit\u00e0 in cui avvengono gli avvistamenti di UFO tenderebbero ad essere collocate in linea retta. \nLe linee su cui si raggruppano gli avvistamenti sono conosciute come linee BAVIC. Il caso che ha dato il nome a queste linee \u00e8 quello degli avvistamenti UFO del 24 settembre 1954 in 6 citt\u00e0 diverse tra Bayonne e Vichy, prima e ultima citt\u00e0 in linea retta.\nLa teoria, in passato considerata come una delle pi\u00f9 accreditate dell'ufologia, \u00e8 stata confutata dagli scienziati, che reputano il tutto casuale."}
{"id": "1891747", "revid": "767487", "url": "https://it.wikipedia.org/wiki?curid=1891747", "title": "Tungabhadra", "text": "Il Tungabhadra (kannada: \u0ca4\u0cc1\u0c82\u0c97\u0cac\u0ca7\u0ccd\u0cb0\u0cbe \u0ca8\u0ca6\u0cbf) \u00e8 un fiume sacro dell'India meridionale. \u00c8 il principale affluente del fiume Krishna. \u00c8 formato dalla confluenza di due fiumi, il Tunga e Bhadra, dal fianco orientale della catena montuosa dei Ghati occidentali, nello Stato del Karnataka. Il Tungabhadra scorre verso oriente attraverso l'altopiano del Deccan, confluendo nel fiume Krishna nello Stato di Andhra Pradesh. Il Krishna continua il suo viaggio verso est gettandosi nel Golfo del Bengala."}
{"id": "1891751", "revid": "106908", "url": "https://it.wikipedia.org/wiki?curid=1891751", "title": "Aci e Galatea", "text": ""}
{"id": "1891752", "revid": "124697941", "url": "https://it.wikipedia.org/wiki?curid=1891752", "title": "Rocco Micaletto", "text": " Militante dell'organizzazione dai primi anni settanta, entr\u00f2 in clandestinit\u00e0 nel 1974 assumendo un ruolo sempre pi\u00f9 importante come membro del Comitato Esecutivo e dirigente delle colonne di Torino e Genova. Venne arrestato il 20 febbraio 1980 a Torino insieme a Patrizio Peci.\nBiografia.\nLa giovinezza e i primi approcci nel brigatismo.\nMicaletto si trasfer\u00ec in giovane et\u00e0 nel torinese, dove trov\u00f2 lavoro alla Fiat nello stabilimento di Rivalta e fu li che presto venne a capo come rappresentante sindacale della CISL, nella quale per\u00f2 dur\u00f2 poco e nel 1973 venne a sua volta espulso per incapacit\u00e0 e mancata seriet\u00e0 verso l'organizzazione e i suoi aderenti, ma gi\u00e0 verso il 1970 gli investigatori ritennero che Micaletto facesse parte o fosse affacciato al mondo del brigatismo dell'epoca.\nAttivit\u00e0 politico-militare.\nDopo un periodo di militanza iniziale a Milano, dopo essere entrato in clandestinit\u00e0 si trasfer\u00ec a Genova nel 1976 dove ebbe parte fondamentale nella costituzione della colonna brigatista genovese che divenne ben presto una delle pi\u00f9 temute ed efficienti dell'organizzazione. Nel 1977 si trasfer\u00ec a Torino e assunse la direzione dell'attivit\u00e0 terroristica delle Brigate Rosse nel capoluogo piemontese. Della stessa colonna, particolarmente attiva negli anni 1977-1979, fecero parte Lorenzo Betassa, Raffaele Fiore, Patrizio Peci, Piero Panciarelli, Nadia Ponti, Angela Vai, Vincenzo Acella.\nMicaletto diresse il nucleo armato brigatista che assassin\u00f2 l'avvocato Fulvio Croce, Presidente del Consiglio dell'Ordine degli Avvocati di Torino e nominato difensore d'ufficio nel processo del 1976 ai capi storici delle B.R.; fu lui che spar\u00f2 personalmente alla vittima, mentre Angela Vai e Lorenzo Betassa agirono in copertura, mentre Raffaele Fiore rimase nell'auto per la fuga. Nel 1978 era uno dei quattro componenti del Comitato esecutivo delle Br che progett\u00f2 e diresse militarmente e politicamente il sequestro Moro. Il 20 febbraio 1980 fu arrestato a Torino, assieme a Patrizio Peci.\nDopo il carcere.\nTornato in libert\u00e0 nel 2004, dopo aver scontato 24 anni di carcere di una condanna a tre ergastoli, le cui condanne sono definitive, \u00e8 stato in seguito sottoposto per 5 anni alla libert\u00e0 vigilata, la quale comporta prescrizioni di polizia, il sostegno e l'assistenza dei servizi sociali."}
{"id": "1891757", "revid": "729019", "url": "https://it.wikipedia.org/wiki?curid=1891757", "title": "Aeroporto di Irkutsk", "text": "L'aeroporto di Irkutsk () \u00e8 un aeroporto internazionale situato a 8\u00a0km dalla citt\u00e0 di Irkutsk, nell'oblast' di Irkutsk, in Russia.\nStoria.\n24 giugno 1925 - i primi aerei del volo storico Mosca - Pechino atterrano a Irkutsk.\nGennaio 1948 - apertura dei voli di linea Mosca - Irkutsk, Irkutsk - Jakutsk.\n30 dicembre 1954 - l'aeroporto di Irkutsk diventa un aeroporto internazionale.\n15 settembre 1956 - il primo volo del jet sovietico Tupolev Tu-104 sulla linea Mosca - Irkutsk - Pechino.\n7 marzo 1975 - il primo volo del jet sovietico Tupolev Tu-154 dall'Aeroporto di Irkutsk.\n11 novembre 1980 - l'arrivo a Irkutsk del primo aereo cargo sovietico Ilyushin Il-76.\n1\u00ba aprile 1992 - la creazione della Azienda Statale all'aeroporto di Irkutsk.\n28 ottobre 1994 - l'apertura dell'aeroporto per i voli di linea internazionali.\n14 luglio 2004 - la certificazione della pista dell'aeroporto di Irkutsk alla I categoria ICAO 60 x 800\u00a0m.\n26 dicembre 2007 - 1 milione dei passeggeri transitati all'aeroporto di Irkutsk nel 2007.\n10 aprile 2009 - l'apertura del Terminal Passeggeri nuovo all'aeroporto.\n4 maggio 2009 - l'apertura del servizio internet con la rete Wi-Fi all'aeroporto di Irkutsk.\n25 maggio 2010 - nel 2009 l'aeroporto \u00e8 stato nominato dall'Associazione Internazionale dell'Aviazione Civile \"Aeroport\" il miglior aeroporto dei paesi della Comunit\u00e0 degli Stati Indipendenti nella categoria degli aeroporti con il traffico passeggeri tra 500\u00a0000 e 1 milione persone/anno.\n7 luglio 2010 - nel periodo gennaio - giugno 2010 il traffico passeggeri dell'aeroporto \u00e8 significativamente aumentato raggiungendo 463,162 persone, il 34% in pi\u00f9 rispetto allo stesso periodo del 2009.\n3 dicembre 2010 - 1 milione dei passeggeri transitati all'aeroporto di Irkutsk nel 2010 mostrando una crescita di traffico mai registrata dal 1995.\n4 settembre 2012 - 946,308 persone sono transitati all'aeroporto di Irkutsk nel periodo gennaio - agosto 2012, il 12% in pi\u00f9 rispetto allo stesso periodo del 2011.\n12 agosto 2013 - 843,094 persone sono transitati all'aeroporto di Irkutsk nel periodo gennaio - agosto 2013, il 7% in pi\u00f9 rispetto allo stesso periodo del 2012.\nDati tecnici.\nL'aeroporto di Irkutsk \u00e8 dotato di una pista attiva 3.564 m x 45\u00a0m di I categoria ICAO che permette il decollo/atterraggio di tutti i tipi degli elicotteri e degli aerei Antonov An-2, Antonov An-24, Yakovlev Yak-40, Ilyushin Il-76, Ilyushin Il-86, Tupolev Tu-154, Tupolev Tu-134, Tupolev Tu-204 (Tupolev Tu-214), Ilyushin Il-114, Antonov An-12, Antonov An-26, Boeing 757, Boeing 737, Boeing 767, Airbus A310, Airbus A320 (Airbus A319, Airbus A321), McDonnell Douglas MD-82, McDonnell Douglas MD-90, Fokker F50, Fokker F100, ATR-42.\nInoltre con il permesso speciale all'aeroporto possono atterrare gli aerei Ilyushin Il-62, Antonov An-124 Ruslan, Boeing 747, Ilyushin Il-96.\nIl peso massimo al decollo della pista aeroportuale \u00e8 di 360 tonnellate.\nL'aeroporto di Irkutsk \u00e8 aperto 24 ore al giorno.\nTerminal Passeggeri.\nL'attuale capacit\u00e0 del Terminal Nazionale \u00e8 di 800 passeggeri/ora, la capacit\u00e0 del Terminal Internazionale \u00e8 di 650 passeggeri/ora.\nTerminal Cargo.\nIl Terminal cargo dell'aeroporto di Irkutsk dispone di una superficie di 2,2 ettari e ha la capacit\u00e0 di elaborare 150 tonnellate di merce durante 24 ore.\nScalo d'emergenza ETOPS.\nL'aeroporto di Irkutsk costituisce uno scalo d'emergenza per aerei a lungo raggio bimotori (Airbus A300, Airbus A310, Airbus A330, Boeing 757, Boeing 767, Boeing 777, Gulfstream V G500/G550, Gulfstream IV G350/G450) che compiono le rotte transcontinentali transpolari \u2116 3 e \u2116 4 dall'Asia (Hong Kong, Nuova Delhi) per America del Nord (New York, Vancouver). Secondo la regola ETOPS in ogni momento del volo di un aereo bimotore nel raggio di 180-207 minuti devono esserci aeroporti d'emergenza; gli aeroporti russi di \u010cul'man, Salechard, Noril'sk, Pevek, Poljarnyj, Jakutsk, Mirnyj, Bratsk, Blagove\u0161\u010densk, Irkutsk, Chatanga, Tiksi fanno parte degli aeroporti d'emergenza per soddisfare i requisiti ETOPS.\nServizi.\nLe strutture dell'aeroporto di Irkutsk comprendono:\nCollegamenti con Irkutsk.\nTrasporto pubblico.\nL'aeroporto di Irkutsk \u00e8 ben servito e facilmente raggiungibile dal centro della citt\u00e0 con le linee dei filobus no.4 e no.6 dell'Azienda Municipale dei Trasporti di Irkutsk. Con due linee dei bus no.20, no.94 si raggiunge la Stazione di Irkutsk delle Ferrovie russe. La linee no.44 e no.80 collegano l'aeroporto con il Policlinico Regionale. Inoltre, altre linee del trasporto pubblico collegano il Terminal aeroportuale con i distretti della citt\u00e0."}
{"id": "1891759", "revid": "1305772", "url": "https://it.wikipedia.org/wiki?curid=1891759", "title": "Dark Angel", "text": "Dark Angel, letteralmente \"angelo nero\", \u00e8 un'espressione della lingua inglese usata come sinonimo di angelo caduto.\nPu\u00f2 inoltre riferirsi a:"}
{"id": "1891767", "revid": "62004", "url": "https://it.wikipedia.org/wiki?curid=1891767", "title": "\u00c1lvaro Pino", "text": "Carriera.\nAttivo nel professionismo dal 1981 al 1991, aveva caratteristiche di scalatore. \u00c8 famoso per aver vinto la Vuelta a Espa\u00f1a nel 1986 precedendo Robert Millar e Sean Kelly. Nel 1987 vinse la Volta a Catalunya, mentre nella Vuelta a Espa\u00f1a 1988 si aggiudic\u00f2 due tappe e la maglia verde di miglior scalatore.\nIntraprende in seguito l'attivit\u00e0 di direttore tecnico, ricoprendo tale ruolo prima nella Kelme e poi nella Phonak. Dal gennaio 2007 alla stagione 2010 \u00e8 stato direttore sportivo della Karpin Galicia, poi rinominata in Xacobeo Galicia."}
{"id": "1891771", "revid": "599013", "url": "https://it.wikipedia.org/wiki?curid=1891771", "title": "Roy Beerens", "text": "Carriera.\nClub.\nBeerens debutta in Eredivisie con il , con il quale rimane dal 2005 fino al gennaio 2007, giocando in tutto una decina di partite segnando 1 gol. Nel gennaio 2007 viene ceduto in prestito al NEC Nijmegen dove segna 2 gol in 14 partite. Nell'estate 2007 viene ceduto all', squadra in cui gioca attualmente, dove ha segnato 19 gol in 82 partite e ha vinto la KNVB beker nel 2008-2009.\nIl 16 agosto 2011 passa all'AZ Alkmaar per una cifra di 1.600.000 di \u20ac con un contratto valido fino al 2015.\nNazionale.\nNel 2007 Beerens \u00e8 stato convocato da Foppe de Haan il campionato europeo U21 svoltosi nei Paesi Bassi.\nNella prima fase ha giocato la partita contro il Portogallo (2-1) valsa all'Olanda l'accesso alle semifinali e la qualificazione alle Olimpiadi del 2008. Nella semifinale vinta per 13-12 dopo ben 32 calci di rigore contro l'Inghilterra Beerens \u00e8 entrato in campo nel secondo tempo e ha realizzato entrambi i rigori che ha battuto. L'Olanda ha poi vinto il titolo battendo 4-1 la Serbia in finale.\nBeerens ha partecipato alle Olimpiadi del 2008 con la nazionale olimpica olandese."}
{"id": "1891775", "revid": "599013", "url": "https://it.wikipedia.org/wiki?curid=1891775", "title": "Andr\u00e9 Hanssen", "text": ""}
{"id": "1891776", "revid": "119982", "url": "https://it.wikipedia.org/wiki?curid=1891776", "title": "AVGN", "text": ""}
{"id": "1891781", "revid": "543975", "url": "https://it.wikipedia.org/wiki?curid=1891781", "title": "Episodi di Pianeta Terra - Cronaca di un'invasione (prima stagione)", "text": ""}
{"id": "1891782", "revid": "767487", "url": "https://it.wikipedia.org/wiki?curid=1891782", "title": "Tony Binetti", "text": "Carriera.\nCresciuto negli Stati Uniti nella Seattle Pacific University, venne ingaggiato in Italia dalla Fortitudo Bologna per i play-off di Serie A 2005-06. L'anno successivo gioca a Castelletto Ticino in Legadue e nel 2007-08 passa in Spagna nella seconda divisione con il Beirasar Rosalia. Nella stagione 2008-09 torna in Italia all'Orlandina Basket ma in seguito dell'esclusione della societ\u00e0 siciliana resta senza squadra.\nIl 18 novembre 2008 viene ingaggiato dalla Pallacanestro Cant\u00f9 visto l'infortunio del play naturalizzato Giovacchini.\nIl 29 gennaio del 2009 torna in Legadue con il New Basket Brindisi e, per la stagione 2009/2010, con la Dinamo Sassari.\nNel 2010 si trasferisce dalla Dinamo Sassari (ormai in serie A) al Veroli Basket.\nIl 3 novembre 2011, dopo essersi allenato con la squadra per 2 settimane, firma con la Dinamo Sassari con la quale giocher\u00e0 nel campionato di Serie A alla conquista della quale aveva contribuito nella stagione 2009/10.\nIl 7 agosto 2012 viene confermato come straniero da Eurocup alla Dinamo Sassari."}
{"id": "1891783", "revid": "767487", "url": "https://it.wikipedia.org/wiki?curid=1891783", "title": "Paulo Henrique Carneiro Filho", "text": ""}
{"id": "1891785", "revid": "339392", "url": "https://it.wikipedia.org/wiki?curid=1891785", "title": "Roll bar", "text": ""}
{"id": "1891793", "revid": "48040", "url": "https://it.wikipedia.org/wiki?curid=1891793", "title": "Angiolino Frigoni", "text": ""}
{"id": "1891795", "revid": "767487", "url": "https://it.wikipedia.org/wiki?curid=1891795", "title": "Thomas Prager", "text": ""}
{"id": "1891797", "revid": "2180477", "url": "https://it.wikipedia.org/wiki?curid=1891797", "title": "Cercopithecus cephus", "text": "Il cefo (\"Cercopithecus cephus\") \u00e8 un primate della famiglia delle Cercopithecidae.\nDescrizione.\nLa lunghezza del corpo pu\u00f2 raggiungere i 52\u00a0cm, quella della coda i 70\u00a0cm, il peso medio \u00e8 di 4\u00a0kg. Come per gli altri cercopitechi, vi \u00e8 un notevole dimorfismo sessuale, con il maschio pi\u00f9 grande della femmina. Il colore del corpo \u00e8 grigio-marrone sul lato dorsale e quasi bianco sul lato ventrale. Il muso \u00e8 variamente colorato: le basette sono bianco-giallastre, intorno agli occhi vi \u00e8 una zona blu e sopra il labbro superiore vi \u00e8 una striscia bianca.\nDistribuzione e habitat.\nLa specie \u00e8 presente in Camerun, Gabon, Repubblica Democratica del Congo e nell'Angola settentrionale. L'habitat \u00e8 prevalentemente la foresta tropicale.\nBiologia.\nConducono vita arboricola e l'attivit\u00e0 \u00e8 diurna, vivendo in gruppi formati da un maschio adulto, diverse femmine e cuccioli. Si nutrono soprattutto di frutta, ma la dieta comprende anche semi e altri vegetali, uova e piccoli animali. La maturit\u00e0 sessuale \u00e8 raggiunta in circa 5 anni."}
{"id": "1891798", "revid": "1543377", "url": "https://it.wikipedia.org/wiki?curid=1891798", "title": "Ikuvium", "text": "Ikuvium o Iguvium \u00e8 un'antica citt\u00e0 umbra, il cui sito archeologico corrisponde oggi alla citt\u00e0 di Gubbio.\nStoria.\n\"Ikuvium\" era una citt\u00e0 stato cinta da mura.\nNelle mura si aprivano 3 porte:\nLa citt\u00e0 era divisa in 10 decuvie che, a loro volta era divisa in due parti, ciascuna retta da una famiglia.\nIl capo spirituale era rappresentato dal Flamine.\nIkuvium rimase neutrale nella lotta tra Roma opposta ai Sanniti, agli Etruschi e ai Galli Senoni costituenti una \"lega Italica contro i Romani\" e non intervenne nemmeno nella battaglia di Sentino (295 a.C.) tra altre citt\u00e0 degli Umbri e i Romani.\nSuccessivamente fu sottomessa pacificamente a Roma grazie a questa sua neutralit\u00e0.\nNell'82 a.C. divenne municipio romano.\nIl torrente Camignano divideva l'antica citt\u00e0 in due parti:\nArte.\nDi \"Ikuvium\" restano un teatro, sito al di fuori delle mura, una costruzione circolare alta 9 metri (forse un mausoleo o un tempio), le tavole eugubine (testo scritto in lingua umbra, parte con alfabeto etrusco e parte con alfabeto latino) e tre serie di monete custoditi questi 2 ultimi nel museo del Palazzo dei Consoli di Gubbio stessa."}
{"id": "1891802", "revid": "767487", "url": "https://it.wikipedia.org/wiki?curid=1891802", "title": "Michal \u0160vec", "text": ""}
{"id": "1891805", "revid": "543975", "url": "https://it.wikipedia.org/wiki?curid=1891805", "title": "Episodi di Pianeta Terra - Cronaca di un'invasione (quinta stagione)", "text": ""}
{"id": "1891806", "revid": "124205323", "url": "https://it.wikipedia.org/wiki?curid=1891806", "title": "Calvin Jong-a-Pin", "text": ""}
{"id": "1891817", "revid": "486946", "url": "https://it.wikipedia.org/wiki?curid=1891817", "title": "Scuole secondarie di secondo grado", "text": ""}
{"id": "1891818", "revid": "1310927", "url": "https://it.wikipedia.org/wiki?curid=1891818", "title": "Goran Popov", "text": "Possiede il passaporto bulgaro.\nCarriera.\nClub.\nNel 2010 pass\u00f2 alla e il 9 luglio 2013 torna in prestito al ."}
{"id": "1891819", "revid": "84604", "url": "https://it.wikipedia.org/wiki?curid=1891819", "title": "Iguvium", "text": ""}
{"id": "1891823", "revid": "287204", "url": "https://it.wikipedia.org/wiki?curid=1891823", "title": "Lesly Fellinga", "text": "Carriera.\nClub.\nNel 2006 passa al Veendam in Eerste Divisie, dove disputa due buone stagioni, cos\u00ec nell'estate del 2008 passa all' in Eredivisie. Fa il suo debutto con la nuova squadra il 18 settembre 2008 in una partita di Europa League contro la squadra portoghese del Vit\u00f3ria, gioca anche nella partita di ritorno il 2 ottobre.\nIl 12 agosto 2009 Fellinga firma un contratto con il Toronto, dopo un buon periodo di prova. Fellinga fa il suo debutto con il Toronto in una partita in casa contro il Colorado Rapids il 12 settembre e gioca quattro partite in MLS prima di essere lasciato libero nel dicembre dello stesso anno dopo che Preki diventa allenatore.\nNazionale.\nFellinga viene convocato per la nazionale olandese U-15, U-17 e U-19 e vanta una presenza con l'U-15 contro la Spagna durante il torneo internazionale Walker nel 2001, tuttavia non viene mai convocato dalla nazionale maggiore.\nIntuendo che le opportunit\u00e0 con la nazionale olandese sarebbero state davvero limitate Fellinga accetta la convocazione della nazionale haitiana per un'amichevole contro Panama nel marzo 2007. Pochi giorni dopo fa il suo debutto con la nazionale U-21 haitiana in una partita contro gli Stati Uniti. Successivamente gioca quattro partite con la nazionale olimpica ottenendo le qualificazioni per le Olimpiadi di Pechino 2008.\nFa il suo debutto con la Nazionale maggiore in una partita valida per le qualificazioni per i mondiali del 2010 contro le Antille Olandesi. In tutto gioca cinque partite nelle qualificazioni per i mondiali e partecipa anche alla CONCACAF Gold Cup nel 2009."}
{"id": "1891824", "revid": "1762751", "url": "https://it.wikipedia.org/wiki?curid=1891824", "title": "Federazione ticinese di calcio", "text": "La Federazione ticinese di calcio (abbreviata \"FTC\") \u00e8 un'associazione regionale sotto l'egida dell'Associazione Svizzera di Football e si occupa della gestione del campionato di calcio della regione Ticino di Seconda Lega, Terza Lega, Quarta Lega e Quinta Lega.\nStoria.\nLa Federazione ticinese di calcio nacque il 19 agosto 1919 a Bellinzona, inizialmente venne costituito un comitato provvisorio per stilare gli statuti del calcio ticinese. Il 7 Settembre 1919 venne indetta l'assemblea per formare il comitato direttivo, come presidente venne eletto Mario Bonzanigo. Formato il comitato si organizzarono il primo campionato che vide il suo debutto il 2 Novembre 1919. \nStagione 2006-2007.\nSeconda Lega.\nLa Seconda Lega della Federazione Ticinese di Calcio (Seconda Lega FTC) \u00e8 composta da 1 gruppo di 14 squadre.\nPromosse.\nIl Losone Sportiva \u00e8 promossa in Seconda Lega interregionale a scapito del SC Balerna.\nRelegate.\nL'AS Malvaglia e l'US Pro Daro sono relegate in Terza Lega FTC a vantaqggio dell'AC Canobbio e dell'ASC Gordola.\nTerza Lega.\nLa Terza Lega della Federazione Ticinese di Calcio (Terza Lega FTC) \u00e8 composta da 2 gruppi di 14 squadre.\nGruppo 2.\nSpareggio (per determinare il campione).\nASC Gordola - AC Canobbio 7-6\nPromosse.\nL'AC Canobbio e l'ASC Gordola sono promosse in Seconda Lega FTC a scapito dell'AS Malvaglia e l'US Pro Daro\nRetrocesse.\nL'AS Gorduno, il FC Origlio-Ponte Capriasca, il FC Paradiso 1 e il FC Pedemonte sono relegate in Quarta Lega FTC a vantaqggio del SS Ala Mesocco, del FC Drina Faido, dell'AS Mel\u00ecMorc\u00f2 e del FC Porza.\nQuarta Lega.\nLa Quarta Lega della Federazione Ticinese di Calcio (Quarta Lega FTC) \u00e8 composta da 4 gruppi di 12 squadre.\nGruppo 4.\nPromosse.\nLa SS Ala Mesocco, il FC Drina Faido, l'AS Mel\u00ecMorc\u00f2 e il FC Porza sono promosse in Terza Lega FTC a scapito dell'AS Gorduno, del FC Origlio-Ponte Capriasca, del FC Paradiso 1 e del FC Pedemonte.\nRetrocesse.\nL'AS Comano, il FC Insubria, l'AS Soazza e l'AS Verzaschesi sono retrocesse in Quinta Lega FTC\na vantaggio dell'AC Camignolo, dell'AS Grosca, della SAV Vacallo e del FC Vezio.\nQuinta Lega.\nLa Quinta Lega della Federazione Ticinese di Calcio (Quinta Lega FTC) \u00e8 composta da 2 gruppi di 14 e 13 squadre.\nGruppo 2.\nPromosse.\nL'AS Gorduno, il FC Origlio-Ponte Capriasca, il FC Paradiso 1 e il FC Pedemonte sono promosse in Quarta Lega FTC a scapito della SS Ala Mesocco, del FC Drina Faido, dell'AS Mel\u00ecMorc\u00f2 e del FC Porza."}
{"id": "1891826", "revid": "767487", "url": "https://it.wikipedia.org/wiki?curid=1891826", "title": "Rob van Dijk", "text": "Carriera.\nPrimi anni.\nVan Dijk inizia la sua carriera nel Foreholte, una squadra dilettantistica, giocando da libero. Il portiere di quella squadra \u00e8 Edwin van der Sar:\" Sono stato l'ultimo uomo per lanciare via la palla, mentre Edwin faceva il resto, \u00e8 stato un bel momento, parlo ancora con lui di tanto in tanto.\"\nAll'et\u00e0 di 19 anni van Dijk inizia a giocare con alcuni amici in una squadra per divertirsi, sacrificandosi a fare il portiere perch\u00e9 qualcuno lo doveva fare. Quando van der Sar passa al VV Noordwijk van Dijk cambia la sua posizione anche in squadra e diventa il portiere della squadra riserve, venendo poi promosso a portiere della prima squadra dopo solo un anno.\nNel giro di poco tempo alcuni club professionistici si sono interessati a lui e van Dijk ha contatti con l'Ajax che ha bisogno di un terzo portiere, tuttavia l'Ajax sceglie il suo ex compagno di squadra van der Sar. Van Dijk passa allora al VV Noordwijk per sostituire van der Sar, ma dopo poco tempo passa al come portiere di riserva.\nCarriera.\nSolo tre anni dopo il cambio di posizione van Dijk debutta nella prima squadra del Feyenoord. Il 5 dicembre 1992 al minuto 59 della partita contro il Vitesse entra in campo al posto di Dean Gorre, dopo che il portiere titolare Ed de Goey si era fatto espellere per un fallo in area di rigore. Il rigore seguente viene trasformato da Phillip Cocu che diventa il primo giocatore a segnare a van Dijk nei campionati professionistici.. Van Dijk si pu\u00f2 mettere in luce due anni dopo il suo debutto: il 30 novembre 1994 sostituisce l'infortunato de Goey nella partita di KNVB beker contro il Willem II, giocando bene tanto da conquistarsi il riconoscimento di man of the match dopo i calci di rigore.\nDopo quattro stagioni nelle quali aveva giocato solo quattro partite in Eredivisie van Dijk chiede di essere ceduto:\" De Goey non aveva intenzione di smettere, \u00e8 stato molto carino. Sono stato il secondo dietro a Ed per quattro anni. Al momento ho una buona chance, de Goey non lascer\u00e0 molto presto. Al RKC Waalwijk potrei diventare il primo portiere.\"\nVan Dijk gioca con l'RKC per sette stagioni consecutive, per un totale di 214 partite. Poco prima della fine della stagione 2002-03 annuncia che a fine stagione avrebbe abbandonato l'RKC per passare al .\nVan Dijk firma un contratto biennale con i campioni d'Olanda in carica per fare il secondo d'esperienza dietro a Ronald Waterreus, in tutta la stagione gioca solo una partita, il 16 maggio 2004 contro l', vinta dal PSV per 4-2. Per la stagione successiva sarebbe diventato il quarto portiere dietro a Heurelho Gomes, Edwin Zoetebier e Nathan Coe.\nVan Dijk lascia allora il PSV a parametro zero dopo essersi accordato per la rescissione consensuale. Il 9 luglio 2004 firma un contratto con il De Graafschap.\nVan Dijk firma per due stagioni, ma perde la maggior parte della prima stagione a causa di un infortunio al ginocchio, infatti il pieno recuopero richiede diversi mesi a causa della grave usura della cartilagine. Il De Graafschap finisce la stagione al diciassettesimo posto e viene retrocesso in Eerste Divisie.\nSuccessivamente, van Dijk torna all'RKC nell'estate del 2005, diventando la prima scelta, e giocando tutte le partite della stagione. Invece la stagione successiva va meno bene, infatti a causa dei cattivi risultati il 27 novembre 2006 l'allenatore Adrie Koster viene licenziato e il suo successore, Marco Wotte inizia a sperimentare il portiere di riserva Jurgen Wevers fino a farlo diventare la prima scelta\nIl 30 gennaio 2007 l' annuncia l'arrivo di van Dijk come portiere di riserva alle spalle di Brian Vandenbussche. Van Dijk rimane all'Heerenveen due stagioni per un totale di 15 partite di Eredivisie\nIl 1\u00ba settembre 2008 van Dijk torna al Feyenoord all'et\u00e0 di 39 anni, come secondo di Henk Timmer, la stagione successiva diventa titolare con il ritiro di Timmer.\nIl 24 ottobre 2010, all'et\u00e0 di 41 anni, incassa 10 goal contro il Psv Eindhoven in una sola partita.\nNel 2011/2012 disputa 18 presenze in massima serie con l' prima di ritirarsi."}
{"id": "1891829", "revid": "3115", "url": "https://it.wikipedia.org/wiki?curid=1891829", "title": "Bolla (fisica)", "text": "Una bolla \u00e8 una sacca di gas o di vapore immersa in un'altra sostanza, generalmente un fluido (liquido o gas).\nUn tipo di bolla con cui si ha particolarmente familiarit\u00e0 \u00e8 la bolla di sapone.\nEsempi di bolle e loro genesi.\nLe bolle possono essere generate attraverso diversi meccanismi.\nDi seguito vengono indicati alcuni esempi di bolle e il meccanismo che li origina:\nForma delle bolle.\nLa bolla singolarmente, in un mezzo omogeneo e in condizioni di equilibrio, assume forma sferica; ci\u00f2 \u00e8 dovuto al fatto che la tensione superficiale consente, a parit\u00e0 di volume, la forma con la superficie esterna minore, che \u00e8 rappresentata dalla sfera.\nIn generale, le bolle possono avere le forme pi\u00f9 disparate, a seconda dell'entit\u00e0 delle forze che possono turbare l'aspetto sferico della bolla; in particolare bisogna anzitutto considerare le condizioni fluidodinamiche del mezzo in cui sono disperse le bolle. Ad esempio una bolla che risale attraverso un liquido pu\u00f2 presentare una forma pi\u00f9 o meno schiacciata a seconda di diversi fattori, tra cui: la velocit\u00e0 con cui risale, la viscosit\u00e0 del fluido che la circonda e la grandezza della bolla.\nNel caso in cui due o pi\u00f9 bolle vengono a contatto, esse possono coalescere per formare una struttura pi\u00f9 complessa; ad esempio due bolle uguali tra loro conservano la loro forma sferica lontano dalla loro zona di intersezione, che \u00e8 costituita da un cerchio.\nDurata delle bolle.\nLa durata delle bolle, la loro genesi, e le varie propriet\u00e0 dipendono sia da parametri ambientali che da fattori intrinseci alle sostanze in gioco. Per questo motivo un'analisi approfondita di una bolla deve essere riferita al caso specifico e non pu\u00f2 essere generalizzata.\nUna formulazione teorica della dinamica di una bolla sferica immersa in un liquido infinito \u00e8 ottenuta attraverso l'equazione di Rayleigh-Plesset.\nTensione superficiale di una bolla.\nIndicando con formula_1 e formula_2 le pressioni interne ed esterne alla bolla, si ha che la tensione superficiale \u00e8 legata alle pressioni dalla seguente relazione:\ndove:\nApplicazioni nell'ingegneria.\nDal punto di vista ingegneristico, la superficie di una bolla costituisce l'interfaccia di separazione tra una \"fase dispersa\" (rappresentata dal gas o dal vapore all'interno della bolla) e una \"fase continua\" (rappresentata dal liquido che circonda la bolla).\nAttraverso la superficie della bolla si pu\u00f2 avere il trasferimento di massa (per diffusione) e di energia (ad esempio calore), per cui dal punto di vista termodinamico una bolla \u00e8 un sistema aperto.\nLe bolle possono quindi essere utilizzate in apparecchiature chimiche in cui \u00e8 necessario effettuare lo scambio di materia e di energia tra una fase liquida e una fase gassosa. Un esempio in tal senso sono le colonne a bolle, in cui il gas viene iniettato dal basso dell'apparecchiatura attraverso un distributore, il quale presenta dei fori dai quali il gas fuoriesce sotto forma di bollicine, che risalendo lungo il liquido contenuto nell'apparecchiatura scambiano materia e energia con la fase liquida; le colonne a bolle possono essere utilizzate per effettuare l'operazione di assorbimento gas-liquido oppure come reattore bifase gas-liquido.\nUn altro esempio di applicazione delle bolle in campo ingegneristico \u00e8 il processo di flottazione, che sfrutta l'azione di trascinamento delle bolle per trasportare verso la superficie del pelo libero le particelle solide sospese nel liquido da trattare.\nLe bolle vengono inoltre utilizzate nella camera a bolle, uno strumento di rivelazione di particelle elementari, costituito da un serbatoio all'interno del quale \u00e8 presente un liquido surriscaldato. Quando una particella carica attraversa la camera a bolle, d\u00e0 origine a delle perturbazioni che portano alla formazione delle bolle: in questa maniera \u00e8 possibile rivelare particelle piccolissime grazie alla presenza delle bolle originatesi al suo passaggio.\nLe bolle possono inoltre essere impiegate per produrre energia luminosa attraverso il fenomeno della sonoluminescenza."}
{"id": "1891836", "revid": "287204", "url": "https://it.wikipedia.org/wiki?curid=1891836", "title": "Cercopithecus denti", "text": "Il cercopiteco coronato di Dent (\"Cercopithecus denti\") \u00e8 un primate della famiglia delle Cercopithecidae.\nLo status di specie \u00e8 discusso, poich\u00e9 alcuni autori ritengono che costituisca un'unica specie con C. wolfi.\nDescrizione.\nCome per gli altri cercopitechi, vi \u00e8 un notevole dimorfismo sessuale, con il maschio pi\u00f9 grande della femmina. Il colore del corpo \u00e8 grigio scuro sul lato dorsale e giallo biancastro sul lato ventrale. Le zampe posteriori sono rossobrune e quelle anteriori nere. Il muso bluastro \u00e8 circondato da basette giallorosse.\nDistribuzione e habitat.\nLa specie \u00e8 presente nelle zone settentrionali e orientali della Repubblica del Congo. L'habitat \u00e8 la foresta pluviale.\nBiologia.\nLe abitudini di vita sono poco note. Si pensa quindi che conducano vita arboricola ed abbiano attivit\u00e0 diurna, vivendo in gruppi formati da un solo maschio adulto con femmine e cuccioli. La dieta \u00e8 probabilmente simile a quella delle altre specie del genere.\nStato di conservazione.\nLo stato di conservazione non \u00e8 chiaro, anche perch\u00e9 la IUCN non riconosce C. denti come una specie."}
{"id": "1891838", "revid": "6923", "url": "https://it.wikipedia.org/wiki?curid=1891838", "title": "Andr\u00e8 Peugeot", "text": ""}
{"id": "1891840", "revid": "124886903", "url": "https://it.wikipedia.org/wiki?curid=1891840", "title": "Arte ellenistica", "text": "Larte ellenistica riguarda il periodo dell'ellenismo, che viene convenzionalmente datato dalla morte di Alessandro Magno (323 a.C.) alla conquista romana dell'Egitto (ultimo regno ellenistico indipendente) nel 31 a.C. Tuttavia, grazie alla profonda influenza che l'arte ellenistica ebbe sull'arte romana, essa and\u00f2 ben oltre la convenzionale data della battaglia di Azio, raggiunse con i propri motivi stilistici e iconografici le varie rinascenze europee e, a pi\u00f9 riprese, continu\u00f2 ad influenzare tutta l'arte occidentale e soprattutto quella dell'Asia centromeridionale dove aveva posto direttamente radici tre secoli prima.\nContesto storico.\nL'evento cruciale dell'avvento della nuova cultura ellenistica fu la crisi della \"polis\", che non fu affatto improvvisa. L'esasperazione dei cittadini nei confronti delle interminabili guerre tra le citt\u00e0 port\u00f2 alla convinzione che la pace e l'unit\u00e0 potessero essere raggiunte solo attraverso l'intervento di un principe straniero, convinzione che poi si realizzer\u00e0 con l'imposizione da parte di Filippo II di Macedonia dell'egemonia macedone sulle poleis greche. Con le imprese di suo figlio Alessandro cessarono tutte le libert\u00e0 delle \"poleis\" greche, per\u00f2 gli straordinari successi del principe macedone segnarono la grande vittoria della Grecia unita contro il popolo persiano e, in seguito l'assoggettamento di un enorme territorio che cre\u00f2 una sorta di regno universale, coeso dalla cultura greca.\nDopo la morte di Alessandro e le lotte di successione, l'enorme regno venne diviso in tre grandi regni: la dinastia tolemaica in Egitto, la dinastia seleucide in Siria, Mesopotamia e Persia e la dinastia antigonide in Macedonia e Grecia. I diadochi (sovrani ellenistici) favorirono l'insediamento dei greci e dei macedoni nei loro territori.\nSolamente nel 263 a.C. sorse il regno indipendente di Pergamo sotto la dinastia degli Attalidi. In questo periodo, durato circa un secolo, fino all'inizio della conquista del mondo mediterraneo ed orientale da parte degli eserciti romani, la civilt\u00e0 ellenistica raggiunse il massimo sviluppo, caratterizzata da un forte dinamismo, da frenetici scambi economici sostenuti da nuove vie commerciali e da centri manifatturieri attivissimi. Importante era la presenza di una comune classe dirigente greca, che impose una lingua, una cultura e dei costumi comuni a grandi linee.\nCaratteristiche.\nI Greci avevano un peso predominante nelle societ\u00e0 ellenistiche, nonostante la loro posizione di minoranza (a eccezione ovviamente della madrepatria greca e macedone). L'arte ellenistica, al pari delle altre discipline, usc\u00ec rinnovata dal confronto con le tradizioni dei popoli di Asia Minore, Eurasia, Asia Centrale, Siria, Fenicia, Africa del Nord, Mesopotamia, Persia e India, grazie ai continui scambi tra dominatori e dominati.\nLa civilt\u00e0 urbana tipicamente greca si diffuse nei territori orientali con le nuove citt\u00e0 fondate da Alessandro e dai suoi successori, e con l'ampliamento delle citt\u00e0 gi\u00e0 esistenti. La nuova assunzione della cultura monarchica tipica delle satrapie orientali da parte dei greci d'altra parte determin\u00f2 l'aspetto delle nuove citt\u00e0 e soprattutto delle capitali dei nuovi regni ellenistici. I sovrani ellenistici (\"basileus\"), seguendo l'esempio di Alessandro favorirono la propria divinizzazione, nell'interesse politico di dominare un territorio cos\u00ec vasto.\nLa scomparsa della \"polis\" come committente mut\u00f2 profondamente gli obiettivi di letterati, artisti e filosofi. La committenza delle opere d'arte pass\u00f2 dalle citt\u00e0 elleniche ai grandi centri culturali orientali e alle corti dei sovrani, spinti dal desiderio di abbellire le loro capitali, come Pella, Antiochia, Alessandria e Pergamo. Questa \u00e9lite che concepiva l'arte come prodotto di lusso favor\u00ec anche l'aumento della produzione di oggetti e suppellettili preziose riproducibili serialmente.\nL'artigianato segn\u00f2 vette altissime nella produzione di terrecotte, vetro, tessuti, papiro e pergamena; come quest'ultima gli oggetti dell'arte toreutica furono un mezzo di diffusione delle iconografie oltre che di tesaurizzazione delle ricchezze.\nIl centro culturale dell'ellenismo fu Alessandria d'Egitto, dove nacquero nuove discipline in campi specializzati (medicina, filologia, matematica, astronomia, scienze naturali in generale, ecc.), mentre Atene mantenne il ruolo di centro della ricerca filosofica (con scetticismo, stoicismo, epicureismo...), con rinnovata attenzione agli aspetti legati alla vita interiore ed alla psicologia.\nQuesto universo culturale si riflett\u00e9 anche nella produzione artistica, dove si riscontrarono nuovi orientamenti: dall'osservazione scientifica nacque un minuzioso \"verismo\", dall'attenzione al lato privato della vita umana nacquero le raffigurazioni psicologiche e espressive, come l'espressione del dolore.\nConvenzionalmente si tende a distinguere l'arte ellenistica in tre distinti periodi: primo (323-240 a.C.), medio (240-150 a.C.) e tardo (150 a.C.-31 a.C.) ellenismo. Si sarebbe quindi passati dalle esperienze tardo-classiche del primo ellenismo, ad uno stile con caratteristiche quali il movimento, la grandiosit\u00e0 e la ricerca dell'effetto scenografico del medio ellenismo, fino ad un'arte con tendenze classicistiche del tardo ellenismo.\nArchitettura.\nL'architettura ellenistica nasce dal rinnovamento, attraverso le strutture orientali, della tradizione classica fornendo gli elementi che verranno impiegati dall'architettura romana e occidentale. Tale rinnovamento coinvolge attivamente le zone pi\u00f9 orientali della Grecia ellenistica (Macedonia, Asia Minore, Siria, Egitto), lasciando alla Grecia centrale e continentale un ruolo maggiormente passivo. I regni ellenistici favorirono il sorgere di una architettura principesca, mentre le classi privilegiate delle corti ellenistiche e la nuova borghesia mercantile delle citt\u00e0 che mantennero le vecchie istituzioni diedero vita ad una architettura privata senza precedenti (i siti pi\u00f9 importanti al riguardo sono Pella e Delo). L'architettura funeraria, allo stesso modo e sempre in dipendenza dal tipo di committenza, si sviluppa fino ad assumere la stessa importanza e le stesse caratteristiche dell'architettura di prestigio.\nL'architettura ellenistica si differenzia dalla precedente classica per uno spiccato carattere eclettico, che si manifesta sin dall'inizio con la tendenza alla sovrapposizione degli ordini dorico, ionico e corinzio; gli elementi degli stili architettonici perdono la loro funzione strutturale e si dispiegano attraverso un senso maggiormente pittorico e decorativo. Si utilizzano di preferenza l'ordine ionico e il corinzio che meglio si adattano al nuovo gusto decorativo attento agli effetti scenografici.\nConformemente alle maggiori esigenze delle corti dinastiche, nascono nuovi tipi di edifici, come ginnasi e palestre, e si sperimentano innovazioni stilistiche nei portici, nei peristili e nelle vie colonnate delle citt\u00e0 di Delo, Atene, Eleusi, Mileto, Rodi e Pergamo. Il tipo architettonico principale nell'urbanistica ellenistica \u00e8 la sto\u00e0 che diviene un elemento di raccordo e separazione tra gli spazi. Generalmente a forma rettangolare ve ne sono alcune, come a Priene e a Magnesia al Meandro a ferro di cavallo. La sto\u00e0 di Attalo \u00e8 un esempio di sto\u00e0 a due piani. Altri tipi diffusi in ambito pubblico e laico sono il bouleuterion (il pi\u00f9 famoso quello di Mileto) e l'ekklesiasterion, noto quello di Priene.\nNasce il nuovo tipo architettonico dell'altare monumentale, con il bellissimo esemplare dell'Altare di Zeus a Pergamo al quale si accedeva da un'entrata laterale che induceva ad una visione scorciata del fregio ad altorilievo. Negli altari come quello di Pergamo e quello di Magnesia al Meandro la prevalenza data agli effetti ottici corrisponde a quanto avviene negli edifici e nelle fronti sceniche stabili, che in questo periodo iniziano ad essere costruite nei teatri. La struttura dei due altari appena ricordati, con uno scalone centrale affiancato da due avancorpi e con un portico rialzato, \u00e8 la stessa che si ripropone nelle soluzioni urbanistiche delle citt\u00e0 ellenistiche costruite in piano o su terrazze porticate.\nAnche l'architettura religiosa pur rimanendo fedele ai canoni classici risente delle nuove tendenze: la maggiore importanza assegnata all'impatto scenografico esteriore degli edifici si concretizza nella sopraelevazione del tempio su una base di altezza sensibile oltre che in uno sviluppo maggiore del pronao e una nuova attenzione alla facciata. Vengono inoltre sperimentate maggiormente le soluzioni alternative alla staticit\u00e0 dell'impianto templare, con un maggiore impiego della pianta circolare (\"tholos\") e dell'esedra semicircolare. \u00c8 tipica la disposizione ordinata e coordinata degli edifici tra loro, che sostituisce la crescita spontanea dei santuari classici, conseguenza di una precisa volont\u00e0 estetica. L'importanza degli aspetti scenografici comporta una organizzazione degli spazi esterni alla ricerca di un maggiore coinvolgimento del visitatore, secondo la nuova tendenza inaugurata da Lisippo.\nDella fase di transizione dalle composte forme classiche all'eclettismo ellenistico, tra IV e III secolo a.C. \u00e8 esempio tipico il tempio di Artemide a Sardi. Una delle costruzioni templari pi\u00f9 importanti del periodo \u00e8 il nuovo tempio di Apollo a Didyma presso Mileto cui si ispirarono molti degli edifici successivi: l'edificio riprendeva la struttura del precedente tempio ionico trasformandola in senso monumentale e riorganizzandone gli spazi in modo da esaltarne le funzioni religiose. L'importanza assegnata alle funzioni rituali sembra all'origine della struttura della \"tholos di Arsinoe\" nel Santuario dei Grandi Dei di Samotracia, edificata da Arsinoe II, moglie di Lisimaco, tra il 289 e il 281 a.C. La rotonda si caratterizza per la soppressione dei colonnati e l'arretramento verso l'esterno del muro perimetrale.\nIl maggiore architetto del periodo \u00e8 Ermogene di Priene (tempio di Artemide Leucofriene e tempio di Zeus Sosipolis a Magnesia sul Meandro, tempio di Dioniso a Teos), che grande influenza ebbe sull'architettura templare dalla fine del III secolo a.C. attraverso una trasformazione fondamentale della pianta e delle forme di derivazione classica. Le forme tendono ad allungarsi e le superfici si sviluppano maggiormente rispetto ai volumi; il colonnato interno alla cella viene soppresso a favore di una ariosit\u00e0 cercata anche attraverso l'ampliamento della galleria. Aumentano le decorazioni scultoree e dipinte che accrescono la leggerezza ottenuta con il frequente alternarsi dei pieni e dei vuoti, in una prospettiva pi\u00f9 pittorica che plastica. Questa nuova estetica, ormai pienamente ellenistica, si impose all'inizio del II secolo a.C. sulla forte influenza esercitata fino ad allora dalla tradizione classica e dalle grandi realizzazioni templari di Efeso e Didima; la si riscontra ad esempio nell'Hekateion di Lagina, in Caria.\nLe nuove fondazioni orientali presentano un impianto regolare come a Priene e a Dura-Europos. Pergamo \u00e8 l'esempio pi\u00f9 tipico della nuova urbanistica: una disposizione a terrazze con gli edifici collegati tra loro da una rete di stradine. Delo, gi\u00e0 dedicata al culto, divenne in epoca ellenistica una citt\u00e0 commerciale; notevoli vi sono alcune case private con peristilio, diretti precedenti delle case di Pompei e Ercolano. A Lindo intorno al semplice tempio di Atena di et\u00e0 arcaica il santuario venne strutturato scenograficamente attraverso portici, propilei e gradinate di accesso.\nI teatri acquisiscono una organizzazione spaziale maggiormente strutturata e pur continuando ad adattarsi alla conformazione del sito tendono ad una maggiore integrazione con gli edifici monumentali ai quali si affiancano; il teatro di Pergamo ne \u00e8 un esempio tipico.\nScultura.\nDurante il periodo ellenistico la scultura diventa molto pi\u00f9 naturalistica, abbandonando in un certo modo gli ideali di bellezza e perfezione fisica caratteristici del periodo classico. La gente comune, donne, bambini, animali e scene domestiche, accanto a soggetti esotici (persone di colore, pigmei, esseri fantastici) divennero soggetti comuni nella produzione scultorea, commissionata da famiglie abbienti per l'ornamento di ville e giardini. Alla scultura decorativa tipica delle scuole rodia ed alessandrina, fa riscontro quella pi\u00f9 classicista delle opere destinate ai templi ed ai luoghi pubblici.\nMa anche in questo caso ad una certa standardizzazione della produzione scultorea verso formule di pura imitazione delle opere di Skopas, Lisippo e Prassitele, si evidenzia una ricerca per l'effetto drammatico e plastico inusuale per i canoni estetici dell'arte greca.\nAlcune delle pi\u00f9 conosciute sculture ellenistiche come la \"Nike di Samotracia\", la \"Venere di Milo\", il \"Galata morente\" ed il \"gruppo del Laocoonte\" raffigurano temi classici, ma il loro trattamento \u00e8 molto pi\u00f9 sensuale, emotivo e ricco di \"pathos\" o drammaticit\u00e0, lontano dalla bellezza austera tipica di soggetti analoghi della scultura del periodo classico.\nNel periodo ellenistico inizi\u00f2 anche a praticarsi l'arte del ritratto, fino ad allora praticamente non usato dai greci a causa della destinazione pubblica delle immagini e del divieto di collocare immagini private all'esterno. In primo luogo i ritratti riguardarono i monarchi, spesso raffigurati con un'aura di sovrani illuminati che riflettesse la loro ascendenza divina.\nRitratti.\nLa grande personalit\u00e0 di Lisippo e le mutate condizioni sociali e culturali fecero s\u00ec che venissero superate le ultime reticenze verso il ritratto fisiognomico e si arrivasse a rappresentazioni fedeli dei tratti somatici e del contenuto spirituale degli individui. Nel realizzare il ritratto di Alessandro Magno trasform\u00f2 il difetto fisico che obbligava il condottiero, secondo le fonti, a tenere la testa sensibilmente reclinata su una spalla in un atteggiamento verso l'alto che sembra alludere a un certo rapimento celeste, \"un muto colloquio con la divinit\u00e0\". Questa opera fu alla base del ritratto del sovrano \"ispirato\", che ebbe una duratura influenza nei ritratti ufficiali ben oltre l'et\u00e0 ellenistica.\nDopo Lisippo, tra i secoli II e I a.C., si ebbe uno sviluppo amplissimo del ritratto fisiognomico greco, e non riguard\u00f2 pi\u00f9 solo i sovrani e gli uomini particolarmente illustri, ma anche i semplici privati: nell'ellenismo infatti l'arte era ormai a disposizione del singolo e non pi\u00f9 esclusivamente della comunit\u00e0. Si diffusero inoltre il ritratto onorario e il ritratto funerario.\nTra i capolavori di questo periodo ci sono i ritratti di Demostene e di Ermarco, basati sul reale aspetto dei personaggi (280-270 a.C.), il ritratto di anziano 351 del Museo Archeologico Nazionale di Atene, (200 a.C.), la testa in bronzo di Anticitera (sempre a Atene, 180-170 a.C. circa), il patetico ritratto di Eutidemo di Battriana, ecc. Esempio di un verismo di maniera \u00e8 il ritratto di ricostruzione dello \"Pseudo-Seneca\" di Napoli. Nei ritratti ufficiali, al posto della tendenza pi\u00f9 prettamente \"verista\", si privilegiava dare ai ritratti una valenza pi\u00f9 nobile e degna, con espressioni pi\u00f9 ieratiche e distaccate, come i ritratti di Antioco III di Siria, di Tolomeo III, di Berenice II, di Tolomeo VI, di Mitridate VI ecc."}
{"id": "1891842", "revid": "15756", "url": "https://it.wikipedia.org/wiki?curid=1891842", "title": "Francesco Paolo Fulci", "text": "Biografia.\nFiglio dell'ingegnere Sebastiano Fulci, che fu deputato del PLI dal 1967 al 1972, si \u00e8 laureato con lode in giurisprudenza nel 1953 all'Universit\u00e0 di Messina, ha conseguito un master in diritto comparato alla Columbia University di New York, dove ha studiato con una borsa di studio del Programma Fulbright dal 1954 al 1955. Successivamente ha conseguito il prestigioso Diploma dell'Accademia di diritto internazionale a L'Aia e ha frequentato il Collegio d\u2019Europa di Bruges in Belgio, in preparazione del concorso diplomatico.\nL'attivit\u00e0 diplomatica.\nDiplomatico di carriera, \u00e8 entrato al Ministero degli Affari Esteri, per concorso, nel 1956. Nel corso della sua lunga carriera diplomatica, Fulci ha servito l'Italia in importanti capitali mondiali come Tokyo, Parigi, Mosca. Dal 1976 al 1980, \u00e8 capo della Segreteria del presidente del Senato Amintore Fanfani. Dal 1980 al 1985 Ambasciatore d'Italia in Canada e dal 1985 al 1991, \u00e8 stato Rappresentante Permanente d'Italia alla NATO a Bruxelles. \n\u00c8 stato segretario generale italiano del Comitato esecutivo italiano per la sicurezza e l'intelligence (CESIS) dal maggio 1991 all'aprile 1993, l'organismo di coordinamento dei servizi segreti italiani, alle dirette dipendenze del capo del Governo. A questo riguardo, \u00e8 stato convocato a Palermo nel 2015 per testimoniare nell'ambito del processo cosiddetto \"Trattativa Stato-mafia\" a proposito del ruolo svolto dai servizi segreti italiani, tramite l'utilizzo della \"Falange Armata\", in seguito alle note stragi mafiose.\nNel 1993 viene nominato Rappresentante permanente d'Italia alle Nazioni Unite, fino al 1999. Nel gennaio del 1999 venne eletto all'unanimit\u00e0 presidente del Consiglio economico e sociale (ECOSOC), dopo aver ricoperto, l'anno prima, il ruolo di vice presidente. \nIn pensione dal 2000.\nL'incarico all'ONU.\nCome rappresentante permanente (incarico prolungatogli eccezionalmente dal Governo italiano per quasi due anni dopo il raggiungimento dei limiti d'et\u00e0), \u00e8 stato altres\u00ec per due volte presidente del Consiglio di sicurezza (settembre 1995 e dicembre 1996). Nel 1997 fu il primo degli eletti nel Comitato ONU per i diritti del fanciullo a Ginevra.\nAlle Nazioni Unite, in collaborazione con gli ambasciatori d'Egitto, Messico e Pakistan, ha fondato il cosiddetto \u201cCoffee Club\u201d, un gruppo di Paesi, nato nel 1995, per opporsi all'aumento dei membri permanenti del Consiglio di Sicurezza, e per favorire invece l'ampliamento dei seggi non permanenti. Nel 1998 Fulci \u00e8 stato il proponente e principale sostenitore della risoluzione procedurale, presentata dai Paesi del \u201cCoffee Club\u201d e approvata dall'Assemblea generale: questa ha stabilito che qualsiasi risoluzione, documento o decisione sulla riforma del Consiglio di Sicurezza, in qualunque stadio del processo di riforma, debba essere adottata con la maggioranza dei due terzi degli Stati membri delle Nazioni Unite. Il \u201cCoffee Club\u201d \u00e8 stato recentemente rifondato dall'Italia e dal Pakistan e ribattezzato col nome di \u201cUniting for Consensus\u201d: ci\u00f2 sempre al fine di bloccare il tentativo di Germania, India, Giappone e Brasile di ottenere un seggio permanente nel Consiglio, lasciando fuori altri Paesi non meno qualificati, tra cui l'Italia.\nNella sua qualit\u00e0 di presidente del Consiglio economico e sociale, Francesco Paolo Fulci ha redatto e sottoscritto il \u201cManifesto contro la povert\u00e0\u201d, elencando dieci priorit\u00e0. Gran parte di queste ultime \u00e8 stata successivamente inserita nella Dichiarazione ONU del millennio e negli obiettivi dello sviluppo del millennio, adottati nel settembre 2000, cos\u00ec come nel \u201cMonterrey Consensus\u201d del 2002, a conclusione della Conferenza internazionale sul finanziamento allo sviluppo.\nIl suo modo di agire fermo ma franco gli ha procurato il rispetto anche da parte di politici che sperimentarono direttamente la sua fermezza nel perseguire un ruolo non subalterno dell'Italia sullo scenario internazionale:\nInoltre Fulci fu fautore di un approccio innovativo nella diplomazia multilaterale, ponendo maggiore enfasi sul coinvolgimento stretto e costante di tutti i collaboratori, sulla comunicazione e sui rapporti personali. La formula \u00e8 stata illustrata in un saggio redatto da 14 collaboratori di Fulci a New York, pubblicato sotto il titolo \u201cL'Italia all'ONU 1993-1999. Gli anni con Paolo Fulci: quando la diplomazia fa gioco di squadra\u201d \u2013 a cura di Ranieri Tallarigo\u00a0\u2013 Rubbettino Editore.\nGrazie a tale formula, l'Italia vinse all'ONU, in quegli anni, ben 27 su 28 competizioni elettorali a cui partecip\u00f2: un record mai prima raggiunto.\nNelle imprese private.\nLasciato il Ministero degli Esteri, viene nominato vice presidente della holding \"Ferrero\", ruolo mantenuto fino al 2019; dal 24 giugno 2011 al 12 dicembre 2019 \u00e8 stato presidente della Ferrero S.p.A., l'azienda italiana del Gruppo e dal 2015 al 2019 presidente del progetto imprenditoriale \"Michele Ferrero\" in Africa e India.\nHa fatto parte della Fondazione Italia USA."}
{"id": "1891867", "revid": "81484", "url": "https://it.wikipedia.org/wiki?curid=1891867", "title": "Nintendo Game Cube Memory Card", "text": ""}
{"id": "1891868", "revid": "767487", "url": "https://it.wikipedia.org/wiki?curid=1891868", "title": "Le diciottenni", "text": "Le diciottenni \u00e8 un film del 1955 diretto da Mario Mattoli, remake di un film di quattordici anni prima \"\" dello stesso regista.\nTrama.\nIn un collegio femminile per ragazze fino ai 18 anni si incrociano vite e storie personali. Anna Campolmi \u00e8 una ragazza molto vivace che ha creato l'Ordine del Cha cha cha al quale sono iscritte tutte le ragazze diciottenni e del quale \u00e8 presidente. Questo, quindi, conferisce ad Anna un ruolo di prim'ordine rispetto alle altre. Le ragazze vivono emarginando Maria Rovani, studentessa modello, sempre molto preparata.\nAnna, al contrario della diligente ed educata Maria, \u00e8 una ragazza ribelle che ha \"simpatie per le idee della sinistra\" e che non ama lo studio. Le ragazze prendono spesso in giro Campanelli, il bidello-assistente del giovane e squattrinato professore Andrea La Rovere, insegnante di fisica nel collegio, docente che fa innamorare di s\u00e9 tutte le ragazze. La scoperta dei sentimenti delle giovani verso di lui avviene da parte dell'economa del collegio, la signorina Mattei, che requisisce i diari delle ragazze. Temendo la perquisizione Maria distrugge il suo diario bruciandolo.\nLa direttrice dell'istituto, tuttavia, nota che mancano i diari di Anna e Maria. Anna si giustifica dicendo che non tiene un diario e la trova un'idea sciocca: infatti, o vi si scrivono segreti che nessuno deve leggere, e un in collegio in cui la requisizione e la lettura dei diari da parte delle insegnanti sono considerate un metodo educativo, sarebbe pericoloso; o vi si scrivono cose che sanno tutti, e allora sarebbe inutile scriverle. La preside si dice d'accordo con Anna ma si allontana subito dalle idee della giovane, per poi punirla quando protesta per il sopruso della signorina Mattei. Maria invece, dice di aver distrutto il diario per paura della perquisizione della Mattei. La preside domanda il motivo di tale distruzione e Maria dice di avere un segreto che non confessa alla direttrice, provocando i suoi dubbi e i suoi sospetti.\nLa preside convoca il professor La Rovere e si dice preoccupata dai sentimenti delle studentesse. Il pomeriggio il commendator Campolmi, industriale veneto, si reca in collegio per incontrare la figlia; la direttrice tiene una ramanzina all'imprenditore, che appare piuttosto ignorante, e rimprovera ovviamente Anna parlando dello scarso rendimento scolastico della giovane e della sua maleducazione nonch\u00e9 della sua vicinanza alle \"idee della sinistra\". Nel frattempo il professor La Rovere rientra misteriosamente a scuola e solo per dieci minuti per poi scomparire. Il commendatore Campolmi non pare preoccupato dagli studi della ragazza ma le chiede di impegnarsi di pi\u00f9: infine si congeda con un'iniziativa di dubbio gusto, chiedendo alla direttrice che il collegio si occupi di trovare un marito alla figlia. Intanto la direttrice nota dalla finestra Campanelli che consegna qualcosa a Maria e si insospettisce. La sera, invece, le ragazze decidono di parlare con Maria e dopo aver finto di andare a letto la cercano per il collegio e la vedono in giardino mentre si abbraccia con un uomo. Anna rimugina e sospetta sia La Rovere che il pomeriggio \u00e8 tornato a scuola, a suo parere solo per incontrare Maria. Le ragazze sono per\u00f2 sorprese sveglie dalla direttrice e l'indomani, convocate nel suo studio, cercano di mentire. Anna, invece, gelosa di Maria e sua rivale nell'innocente competizione amorosa nei confronti di La Rovere, dice alla direttrice che Maria si \u00e8 abbracciata con La Rovere; quest'ultima, interrogata in merito, rifiuta di fornire chiarimenti. Cos\u00ec la direttrice chiama Campanelli, il quale si tradisce e confessa di aver dato una lettera a Maria.\nLa direttrice sospetta che La Rovere abbia circuito la ragazza, cos\u00ec ordina alla signorina Mattei di andare a casa di La Rovere e di portarlo all'istituto, dove, nel frattempo, Maria \u00e8 stata punita venendo rinchiusa nella sua camera. La direttrice teme lo scandalo e gi\u00e0 medita di espellere dall'istituto Maria e il professor La Rovere. Maria, per\u00f2, fugge dalla sua camera: mentre la signorina Mattei rientra con La Rovere al Collegio, la direttrice annuncia loro che la ragazza \u00e8 scomparsa. Maria, tentando di scappare, scivola e cade da un terrazzamento nel giardino del collegio ferendosi seriamente. La Rovere e Campanelli la ritrovano e dicono alla direttrice di chiamare un medico. La Mattei va a chiamarlo ma non fornisce spiegazioni sullo stato di salute di Maria. Anna teme che non le dicano niente per non impressionarla e presa da sensi di colpa non sa come reagire. Neanche Campanelli, mandato dal medico in farmacia, risponde alle domande di Anna. La Rovere deve andare al centro trasfusionale ma Anna lo ferma e riesce ad avere finalmente notizie da lui circa le condizioni di Maria; cos\u00ec Anna si offre volontaria per la trasfusione. La direttrice, congedato il medico, si prepara ad incontrare La Rovere per licenziarlo, e a espellere Maria dal collegio una volta guarita.\nTuttavia lo scontro tra la direttrice e il professore sembra rimandato quando La Rovere fa una telefonata. Arriva, scortato da due uomini, Carlo Rebellini, padre di Maria Rovani. La Rovere spiega che Rebellini ha iscritto la figlia sotto falso nome perch\u00e9 egli era stato coinvolto, tre anni prima dell'epoca dei fatti in un caso di contraffazione e produzione di cartamoneta fasulla. Egli inoltre dice che il pomeriggio prima era venuto all'istituto solo per consegnare la lettera a Campanelli che l'aveva data a Maria: in questo breve scritto Rebellini annunciava di costituirsi alla polizia: Maria gli aveva infatti rivelato il segreto chiedendogli di essere intermediario tra lei e il padre. La Rovere continua a spiegare che Maria ha bruciato il diario per paura che venisse scoperta l'identit\u00e0 del padre. L'uomo che lei aveva abbracciato il giorno prima era suo padre che le dava l'addio prima di andarsene. La Rovere, infine, dopo la trasfusione, ha telefonato alla polizia perch\u00e9 permettesse a Rebellini di vederla.\nLa direttrice si lamenta e dice che la ragazza avrebbe potuto benissimo dire chi fosse suo padre ma La Rovere le chiede: \"Lei avrebbe, tre anni fa, forse accettato la figlia di un delinquente - latitante?\". La direttrice, allora, dice di aver compreso i timori di Maria. Qualche tempo dopo Maria decide di andarsene dal collegio e Rebellini viene a prenderla, questa volta, per\u00f2, il padre \u00e8 venuto senza la polizia. In effetti la direttrice e la Signorina Mattei sono turbate da questo fatto. La direttrice si dice contenta che la ragazza se ne sia andata dall'istituto perch\u00e9 \u00e8 certa che Maria Rebellini, con le sue origini, avrebbe disonorato la scuola e che certamente, la figlia di un criminale non pu\u00f2 stare con le ragazze perbene. Tuttavia tra le giovani corre la notizia che Rebellini \u00e8 stato riconosciuto innocente e mentre le ragazze si preparano per la prova generale del balletto \"Giovent\u00f9 scapigliata\" inventato dalla signorina Mattei, arriva il commendator Campolmi per vedere la figlia danzare e recitare.\nMa, guidate da Anna, le ragazze dell'istituto vanno a salutare Maria e le portano via la valigia, bloccandola e trascinandola con il padre davanti alla direttrice del collegio. Questa domanda cosa sta succedendo alle giovani che rispondono che Rebellini \u00e8 innocente: il signor Carlo lo afferma, supportato dal professor La Rovere. Le ragazze domandano alla direttrice di accogliere Maria nella scuola ancora una volta e questa, riconoscendo il suo errore, accetta la ragazza tra le felicit\u00e0 di tutte le giovani che hanno finalmente imparato ad accettare la discriminata Maria Rovani - Rebellini. Dopo questa scena allegra, Anna confessa a La Rovere i suoi sentimenti e i due si baciano davanti alla Signorina Mattei e alla direttrice che sono scandalizzate. Dopotutto per\u00f2 non possono assolutamente rimproverarla: la scuola \u00e8 finita, Anna pu\u00f2 uscire dal collegio e l'incarico di professore di La Rovere \u00e8 finito. Campolmi invece, \u00e8 entusiasta: aveva chiesto alla direttrice di trovare un marito per la figlia e questa, nonostante non fosse il suo compito ha trovato lo sposo di Anna che \u00e8 pure professore di fisica e potr\u00e0 aiutarlo nell'amministrazione delle sue aziende."}
{"id": "1891869", "revid": "81484", "url": "https://it.wikipedia.org/wiki?curid=1891869", "title": "GameCube Memory Card", "text": ""}
{"id": "1891873", "revid": "339392", "url": "https://it.wikipedia.org/wiki?curid=1891873", "title": "Campionato del Mondo di ciclismo 1997", "text": ""}
{"id": "1891875", "revid": "7336", "url": "https://it.wikipedia.org/wiki?curid=1891875", "title": "Charlie Caglieris", "text": ""}
{"id": "1891876", "revid": "599013", "url": "https://it.wikipedia.org/wiki?curid=1891876", "title": "Gac", "text": ""}
{"id": "1891877", "revid": "1048993", "url": "https://it.wikipedia.org/wiki?curid=1891877", "title": "Dick Francis", "text": "Biografia.\nNativo del Galles, durante la Seconda guerra mondiale milit\u00f2 nella RAF come pilota di bombardieri. Lasci\u00f2 la carriera militare nel 1946 per diventare un fantino; vinse oltre trecento gare tra il 1953 e il 1954, e divenne quindi insegnante di equitazione della Regina Elizabeth.\nDecise di abbandonare questa attivit\u00e0 nel 1957 a causa di una grave caduta da cavallo. Nello stesso anno scrisse una sua autobiografia intitolata \"The Sport of Queens\". Divenne poi corrispondente delle corse dei cavalli per il \"London Sunday Express\", presso il quale lavor\u00f2 per sedici anni.\nInizi\u00f2 a scrivere libri polizieschi nel 1962, quando fu pubblicato il suo thriller \"Dead Cert\": fu l'inizio vero e proprio della sua brillante carriera di scrittore, che \u00e8 culminata nel 1989 con la vincita del Cartier Diamond Dagger e nel 2001 gli viene assegnato il Premio Agatha alla carriera.\nI suoi romanzi pi\u00f9 conosciuti sono: \"Dead Cert\", il suo primo thriller, \"Nerve\" (1964) e \"Under Orders\", pubblicato nel 2006.\nHa vinto tre premi Edgar Award: nel 1970 per \"Forfeit\", nel 1981 per \"Criniere al vento (Whip Hand)\", nel 1996 per \"Purosangue (Come to Grief)\". Criniere al vento (Whip Hand) ha vinto anche il Gold Dagger nel 1979. Sui suoi romanzi \u00e8 basata la serie televisiva \"Racing Game\" (\"The Dick Francis Thriller: The Racing Game\", 1979-1980, 6 episodi).\n\u00c8 morto nel 2010 nella sua abitazione alle Isole Cayman all'et\u00e0 di 89 anni."}
{"id": "1891879", "revid": "767487", "url": "https://it.wikipedia.org/wiki?curid=1891879", "title": "Amenza", "text": "L'amenza (latino \"amentia\") \u00e8 una grave sindrome psichica, caratterizzata da frammentazione massima dei contenuti di coscienza, il cui quadro pu\u00f2 presentarsi nel corso di diverse forme psicopatologiche. Pu\u00f2 essere rappresentata da un'intensa agitazione psicomotoria, incapacit\u00e0 di orientamento nello spazio e nel tempo, ansia, disturbi della memoria e idee deliranti; si pu\u00f2 evidenziare con turpiloquio, grida immotivate, canti, stereotipie e reazioni di difesa paniche.\n\u00c8 stata considerata da Theodor Meynert come un quadro clinico a s\u00e9, conseguente a malattie infettive, intossicazioni, lesioni cerebrali o violente scosse emozionali."}
{"id": "1891889", "revid": "83531", "url": "https://it.wikipedia.org/wiki?curid=1891889", "title": "Illustrationen", "text": "Illustrationen (Illustrazioni) op. 331, \u00e8 un valzer di Johann Strauss (figlio).\nCon la rapida espansione delle pubblicazioni, il XIX secolo fu un'epoca in cui l'arte dell'illustratore fior\u00ec nella letteratura, nelle arti e nella diffusione delle notizie.\nLa famiglia Strauss e i musicisti del loro periodo beneficiarono della capacit\u00e0 degli artisti e degli incisori, molti dei quali anonimi, la cui fantasia spesso adornava le edizioni per pianoforte delle loro composizioni, contribuendo cos\u00ec ad aumentare le vendite degli spartiti.\nUna di queste piccole opere d'arte abbellisce anche la copertina del valzer di Johann Strauss \"Illustrationen\", pubblicato da \"C.A. Spina\" il 2 febbraio 1869 (una settimana dopo che il compositore ne diede la prima esecuzione). Il lavoro venne scritto da Strauss per l'annuale ballo del circolo dei giornalisti \"Concordia\", che si tenne nella \"Sofienbad-Saal\" il 26 gennaio 1869.\nLa festa dell'associazione 1869 fu al centro di una lunga relazione da parte del \"Fremden-Blatt\" del 28 gennaio:\nQuesto evento attir\u00f2 non solo scrittori e artisti, ma anche industriali, banchieri, diplomatici, politici e rappresentanti del mondo teatrale. Il Sindaco di Vienna, Dr. Felder, e il capo della polizia, Von Strobach, furono tra gli ospiti, e per la prima volta anche membri della famiglia imperiale partecipato al ballo \"Concordia\" (fra questi gli arciduchi Wilhelm e Albrecht con il futuro re Oscar II di Svezia) e il duca Ernesto II di Sassonia-Coburgo-Gotha).\nIl \"Fremden-Blatt\" osserv\u00f2:\nL'intrattenimento musicale fu affidato a Johann e ai suoi fratelli, Josef e Eduard (ciascuno dei quali aveva composto un brano per l'evento) che a turno diressero l'orchestra Strauss.\nIl \"Fremden-Blatt\" prosegu\u00ec:"}
{"id": "1891891", "revid": "1091859", "url": "https://it.wikipedia.org/wiki?curid=1891891", "title": "Gli orrori di Shock Street", "text": "Gli orrori di Shock Street (\"A Shocker on Shock Street\") \u00e8 il trentacinquesimo libro della serie horror per ragazzi \"Piccoli brividi\", scritta da R. L. Stine.\nTrama.\nLa dodicenne Erin Wright e il suo migliore amico, Marty, sono appassionati di film horror, in particolare quelli della serie \"Le inquietanti presenze di Shock Street\". Il padre di Erin, il signor Wright, \u00e8 un importante progettatore di robot che lavora proprio negli Shock Street Studios, e un giorno convince Erin e Marty ad essere i primi due ragazzi a visitare un parco a tema relativo alle vicende dei film della serie di Shock Street. I due ragazzi accettano entusiasti, ma quando Erin chiede se anche sua madre pu\u00f2 andare con loro il signor Wright, incredibilmente, la guarda sconvolto, sorvolando subito dopo sull'argomento. Il giorno dopo Erin e Marty salgono su un trenino che li guider\u00e0 in un percorso lungo tutto il parco, venendo tuttavia raccomandati dal signor Wright e dalla sua assistente Linda di non scendere per nessuna ragione da esso e di utilizzare, in caso di estrema necessit\u00e0, delle pistole speciali a raggi paralizzanti.\nIl giro nel parco prosegue inizialmente senza problemi ma qualcosa va storto quando Erin e Marty si accorgono che le creature incontrate sembrano vive e non dei semplici robot. Dapprima i due finiscono in uno strano castello popolato da spiriti mostruosi e poi nella Caverna delle Presenze Striscianti, dove vengono assaliti da delle strane creature striscianti simili a vermi e poi da delle enormi mantidi religiose grigie (come fatte di metallo). Disobbedendo all'ordine del signor Wright di non scendere dal trenino, Erin e Marty riescono a sfuggire alle mantidi religiose, ritrovandosi poi per strada nel set di Shock Street. Qui, i due raggiungo il cimitero e vengono assaliti da degli esseri simili a zombie, perdendo le scarpe e fuggendo a piedi nudi, finendo poi in delle sabbie mobili fangose. Prima che essi possano venir inghiottiti, vengono salvati dai due lupi mannari Mannario e Mannaria. Quando Erin e Marty, convinti che siano degli attori, cercano di chieder loro spiegazioni si accorgono che essi, in realt\u00e0, sono dei veri lupi mannari che, poco dopo, cercano di aggredirli. Scampati per un soffio ai due mostri, i due riacciuffano al volo il trenino, salvo poi scoprire di non esser soli a bordo, dato che esso trasporta degli inquietanti scheletri. Il trenino, a tutta velocit\u00e0, sembra intento a schiantarsi contro un castello ma, di colpo, esso oltrepassa il muro poco dopo che Erin e Marty sono saltati da esso, salvandosi. Saliti su una collina vicina, nel tentativo di avvistare lo studio del signor Wright, i due si ritrovano circondati da dei minacciosi spiriti fatti di fumo ma, in seguito, si accorgono che era tutta una ripresa di una scena per un film. Infatti, poco dopo, Russ Denver, il regista, li raggiunge, dicendo loro che li hanno filmati per tutto il giro, e quando Erin e Marty chiedono dove possono trovare lo studio del signor Wright questi suggerisce loro di passare attraverso la casa di Shock'O il Fulminatore. Marty si avvia spedito verso la casa mentre Erin, con orrore, si accorge di una spina che fuoriesce dalla schiena di Denver mentre questi si sta allontanando, rivelandolo un automa. Erin raggiunge poi Marty ma si accorge che questi si \u00e8 accasciato al suolo, inerte. Erin cerca di risvegliarlo ma sopraggiunge il signor Wright, che nota con stupore lo svenimento di Marty. Erin chiede spiegazioni ma, incredibilmente, s'inceppa, andando in corto circuito. Si scopre cos\u00ec che entrambi i ragazzi erano robot, progettati per testare il parco tematico. Il signor Wright non era altri che il tecnico che li aveva progettati, rimanendo stupito quando Erin, colei che doveva essere \"sua figlia\", aveva chiesto di sua madre quando lei non era stata programmata per averne una. Deciso a sistemare i due robot per poter far rifare loro il giro del parco, il signor Wright se li carica sulle spalle e se ne va canticchiando verso il laboratorio tecnico.\nEpisodio TV.\nDi questo libro \u00e8 stata realizzata una trasposizione televisiva che presenta alcune differenze con la versione cartacea:"}
{"id": "1891893", "revid": "844563", "url": "https://it.wikipedia.org/wiki?curid=1891893", "title": "Vujadin Stanojkovi\u0107", "text": "Carriera.\nGiocatore.\nClub.\nInizi\u00f2 la carriera nella squadra della sua citt\u00e0, l'FK Kumanovo. Successivamente gioc\u00f2 in Jugoslavia per Vardar Skopje e Partizan Belgrado (di cui fu uno dei giocatori pi\u00f9 rappresentativi agli inizi degli anni '90) e in Svezia per Degerfors IF e Trelleborgs FF. Con il Partizan arriv\u00f2 negli ottavi della Coppa UEFA 1990-1991 e nel 1993 vinse il Campionato serbo.\nNazionale.\nCon la vanta 21 presenze impreziosite da una rete e la partecipazione alle olimpiadi di e al . Tra il 1994 ed il 1995 collezion\u00f2 sette presenze con la , tutte valide per la Qualificazione agli Europei 1996. La prima presenza fu in casa nell'1-1 contro la Danimarca, l'ultima contro il Belgio, sempre a Skopje, ma in una rotonda sconfitta per 0-5. In tutte le partite disputate con la nazionale macedone, gioc\u00f2 90 minuti.\nAllenatore.\nDopo il ritiro, divenne direttore tecnico del Makedonija Gjor\u010de Petrov e nel 2004 assunse la carica di allenatore del . Vi rimase fino al 2005. Dall'agosto del 2006 all'aprile del 2009 \u00e8 stato il vice di Sre\u010dko Katanec, allenatore della Nazionale macedone."}
{"id": "1891895", "revid": "260676", "url": "https://it.wikipedia.org/wiki?curid=1891895", "title": "Vulva", "text": "La vulva (definita in passato anche \"pudendo muliebre\") \u00e8 la terminazione e l'apertura esterna degli organi genitali femminili esterni, situata nella parte anteriore del perineo, al centro di un complesso di formazioni cutanee di protezione, concentriche l'una all'altra, la pi\u00f9 interna delle quali delimita una piccola cavit\u00e0, detta vestibolo della vagina, nella quale si apre il canale vaginale.\nAll'interno di queste formazioni cutanee, si trova anche il trigono urogenitale, nel quale si apre il canale urogenitale, per mezzo dell'orifizio uretrale, sbocco esterno dell'apparato urinario; mentre sul contorno si trovano i corpi erettili della donna e due organi ghiandolari.\nQuesto dispositivo anatomico-funzionale \u00e8 facilmente identificabile semplicemente all'esame ispettivo e con alcuni rilievi palpatori.\nAnatomia.\nIn posizione anatomica corretta, la vulva della donna \u00e8 sporgente nella parte anteriore perineale, al davanti della sinfisi pubica ma risulta in parte nascosta dall'accostamento delle cosce: quando richiesto, l'esame generale dei genitali esterni femminili deve necessariamente essere eseguito a cosce divaricate.\nLa vulva appare come un rilievo impari mediano, di forma piriforme, che inizia a livello della parte superiore della sinfisi pubica e si estende verso il basso lungo le branche ischio-pubiche, terminando a circa 1 centimetro dall'apertura anale.\nQuesto rilievo, formato da un cuscinetto di cute spessa, prende il nome di monte di Venere, il quale continua in basso con due pliche cutanee pari e simmetriche dette grandi labbra o valve. Il monte di Venere e le grandi labbra sono ricoperte da uno sviluppato apparato pilifero. Al di sotto si trovano altre due pliche cutanee interne, pari ma non sempre simmetriche e prive di apparato pilifero, pi\u00f9 sottili, dette piccole labbra o ninfe, che si congiungono in alto in una formazione a piccolo tubercolo sporgente che \u00e8 la parte ispezionabile degli organi erettili femminili, ossia corpo e glande della clitoride. Le piccole labbra sono sempre nascoste all'interno delle grandi labbra prima della pubert\u00e0. Dopo lo sviluppo sessuale possono restare entrocontenute ma pi\u00f9 spesso ne sporgono, a volte notevolmente.\nLa palpazione di queste formazioni alla loro base d'impianto, permette di apprezzare la sede delle parti nascoste degli organi erettili e delle formazioni ghiandolari annesse, chiamate ghiandole vestibolari.\nStrutture.\nNegli esseri umani, le maggiori formazioni anatomiche della vulva consistono nelle seguenti parti:\nAltri formazioni anatomiche:\nSviluppo.\nFeto.\nDurante le prime otto settimane di gestazione, maschi e femmine, hanno gli stessi organi riproduttivi sessuali rudimentali, ed il loro sviluppo \u00e8 controllato dagli ormoni della madre. Maschio e femmina cominciano a diventare distinti quando il feto \u00e8 in grado di produrre da solo i propri ormoni, anche se la determinazione del sesso \u00e8 difficilmente visibile sino alla dodicesima settimana.\nInfanzia.\nAlla nascita, la vulva e le mammelle delle neonate possono apparire gonfiate per effetto dell'esposizione agli ormoni presenti nella madre, notevolmente alti prima del parto. La clitoride \u00e8 proporzionalmente pi\u00f9 grande.\nDall'et\u00e0 di un anno fino all'arrivo della pubert\u00e0, la vulva rimane dello stesso aspetto crescendo in proporzione con il resto del corpo.\nPubert\u00e0.\nL'arrivo della pubert\u00e0 produce una serie di importanti cambiamenti. All'incirca fra i nove e gli undici anni la vulva diviene pi\u00f9 grande e pi\u00f9 larga, muta la colorazione ed iniziano a comparire i peli pubici, prima sulle grandi labbra, poi sul Monte di Venere e spesso anche nell'interno coscia e sul perineo. In seguito, in un'et\u00e0 di solito compresa tra gli undici e i tredici anni, le grandi labbra si ingrossano gradualmente, diventando via via pi\u00f9 scure, e le piccole, a loro volta, aumentano di dimensione, spesso fuoriuscendo dalle grandi labbra dalle quali sono sempre protette fino all'et\u00e0 dello sviluppo. Mentre prima della pubert\u00e0 la vulva presenta una forma omogenea e piatta, dopo assume un aspetto piuttosto irregolare e voluminoso, soprattutto verso l'esterno, appunto a causa dell'ingrossamento che subiscono grandi e piccole labbra; bisogna anche dire che, nella fase puberale, la vulva diviene pi\u00f9 sensibile ed umida.\nIn posizione eretta, nella bambina pre-adolescente, la vulva risulta collocata in avanti rispetto all'et\u00e0 adulta, mostrando gran parte delle grandi labbra; durante la pubert\u00e0, invece, il Monte di Venere si allarga, spingendo via la porzione diretta delle grandi labbra dall'osso pubico e rendendo la vulva meno avanzata, pi\u00f9 vicina all'ano e quindi meglio posizionata per poter ospitare il pene. Variazioni dei livelli di grasso corporeo possono influenzare questo fenomeno.\nParto.\nDurante il parto, la vagina e la vulva si dilatano per consentire il passaggio della testa del bambino (approssimativamente 9.5\u00a0cm di diametro). Il transito difficoltoso pu\u00f2 dare luogo a ferite lacere nell'apertura vaginale, nelle labbra e nella clitoride. Un episiotomia (ovvero un taglio chirurgico effettuato mediante incisione del perineo proprio durante le spinte) qualche volta viene effettuato per limitare le lacerazioni; l'appropriatezza di questo intervento come procedura di routine \u00e8 comunque messo in discussione, e alcuni ospedali ritengono di dover limitare questa procedura solo ai casi di reale necessit\u00e0, perch\u00e9 l'episiotomia rende pi\u00f9 difficile e lungo il recupero post-partum dell'elasticit\u00e0 della zona vaginale, creando altres\u00ec piccoli disturbi fisici o sensazioni dolorose.\nAlcuni dei mutamenti che avvengono durante la gravidanza possono essere permanenti.\nPenetrazione.\nDopo un rapporto sessuale completo, la vulva pu\u00f2 subire dei cambiamenti simili (naturalmente molto pi\u00f9 leggeri) al post-parto; infatti, a seconda della dimensione del pene che ha ospitato, essa rimane pi\u00f9 o meno larga. Naturalmente il fenomeno non \u00e8 duraturo nel tempo e, a differenza della dilatazione post-parto, i mutamenti non possono essere permanenti.\nPost-menopausa.\nDurante la menopausa, gli ormoni diminuiscono sensibilmente, e durante questo processo, i tessuti riproduttivi che sono sensibili a questi ormoni si restringono, causando un fenomeno noto come atrofia vulvovaginale.\nIl Monte di Venere, le labbra e la clitoride diminuiscono le loro dimensioni dopo la menopausa per via del calo di estrogeni, anche se di solito non tornano mai alle dimensioni del periodo prima della pubert\u00e0.\nL'insieme di queste condizioni viene anche chiamato \"sindrome genitourinaria da menopausa,\" poich\u00e9 \u00e8 un termine pi\u00f9 comprensivo.\nRiferimenti morfo-funzionali.\nLo spesso cuscinetto di cute al di sopra del monte di Venere ha la funzione di proteggere l'osso sottostante, la sinfisi pubica, durante l'amplesso.\nLe grandi labbra o valve sono l'equivalente dello scroto nel maschio. Possono contenere un canale, il dotto di Nuck, di lunghezza molto variabile, che le collega al peritoneo, vestigia di un abbozzo embrionale di organi sessuali maschili.\nLa clitoride \u00e8 costituita da corpi cavernosi ed \u00e8 riccamente innervata: risulta essere simile, nella costituzione, al pene maschile, derivando infatti dallo stesso abbozzo embrionale. Da esso si differenzia tuttavia per essere in assoluto l'unico organo del corpo umano esclusivamente deputato al piacere.\nLe piccole labbra o ninfe, possono essere considerate una sorta di protezione del canale vaginale. Sono molto innervate e quindi molto sensibili. Il loro colore e la loro dimensione variano moltissimo da donna a donna. Possono essere molto pi\u00f9 scure della carne circostante o chiare e rosate, lunghe da pochi millimetri a diversi centimetri. A riposo possono essere invisibili, racchiuse tra le grandi labbra, o sporgere da esse.\nLe ghiandole del vestibolo, anche chiamate ghiandole di Bartolini, sono due grosse formazioni dal peso di 4-5 g, poste da una parte e dall'altra delle piccole labbra. La funzione di queste ghiandole rimane ancora oggi in via di studio.\nSecrezioni.\nCi sono varie secrezioni associate alla vulva, incluse urina, sudore, mestruazioni, fluidi della pelle (sebo), secrezioni delle ghiandole di Bartolini e di muco vaginale. Queste secrezioni contengono una miscela di molecole che includono: la piridina, lo squalene, l'urea, l'acido acetico, l'acido lattico, l'alcool, il glicol etilenico, i chetoni e le aldeidi.\nDurante la stimolazione sessuale, le secrezioni aumentano (lubrificazione vaginale).\nCirconcisione femminile.\nSotto il nome generico di infibulazione, vengono spesso raccolte tutte le mutilazioni a carico dei genitali femminili, praticate in paesi dell'Africa sub-sahariana, della penisola araba e del sud-est asiatico, per motivi non terapeutici, ma culturali e rituali. L'Organizzazione mondiale della sanit\u00e0 (OMS) ha distinto le mutilazioni in 3 tipi differenti a seconda della gravit\u00e0 per il soggetto:\nQueste pratiche sono eseguite in et\u00e0 differenti a seconda della tradizione.\nAtteggiamenti culturali.\nIn alcune culture, compresa quella occidentale moderna, molte donne radono o depilano parzialmente o totalmente il monte di Venere e la vulva (\"acomoclitismo\"). Quest'usanza \u00e8 abbastanza recente negli Stati Uniti, Canada e nell'Europa occidentale, \u00e8 in uso da molto tempo invece, in molti paesi dell'Europa orientale e nelle culture Medio Orientali, dove per secoli vi era la credenza che fosse consigliabile per motivi igienici. I moderni costumi da bagno di piccole dimensioni e la pratica del nudismo hanno indotto prima a depilare i lati del triangolo pubico e poi a eliminare quasi completamente i peli naturali o lasciarne solo alcuni, in forme dettate dalla moda (un piccolo triangolo, una striscia verticale pi\u00f9 o meno stretta, disegni di fantasia...). Negli ultimi anni si sono imposti, anche nella zona pubica, tatuaggi e piercing."}
{"id": "1891896", "revid": "1543377", "url": "https://it.wikipedia.org/wiki?curid=1891896", "title": "Orlov (Russia)", "text": "Orlov \u00e8 una cittadina della Russia europea nordorientale (Oblast' di Kirov), situata sulla riva sinistra del fiume Vjatka, 77 km a ovest del capoluogo Kirov; \u00e8 il capoluogo amministrativo del distretto omonimo.\nStoria.\nTra il 1923 e il 1992 la citt\u00e0 si chiam\u00f2 Chalturin in onore del rivoluzionario russo Stepan Chalturin, nato nel villaggio di Chalevinskaja situato a 3 chilometri da Orlov.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1891897", "revid": "203463", "url": "https://it.wikipedia.org/wiki?curid=1891897", "title": "Sistema Buchholz", "text": "Il sistema Buchholz (a volte citato come Bucholz o Buholz) \u00e8 un metodo di spareggio utilizzato nei tornei di scacchi ed in altre competizioni per determinare la classifica dei giocatori che hanno terminato a pari punti.\nNegli Stati Uniti \u00e8 conosciuto con il nome Solkoff ed \u00e8 utilizzato con le stesse varianti.\nStoria.\n\u00c8 stato proposto per la prima volta nel 1932, seppur in forma diversa da come \u00e8 usato oggi, da Bruno Buchholz, un giocatore tedesco vissuto a Magdeburgo.\nCome funziona.\nPer ordinare una classifica tra i giocatori quando sono a pari punti, il sistema Buchholz considera la somma dei punteggi degli avversari incontrati, fino a quel momento, dai giocatori stessi. Il giocatore che ottiene il valore pi\u00f9 alto, a parit\u00e0 di punteggio, si trover\u00e0 davanti in classifica. Questo criterio di spareggio, in tutte le sue varianti, \u00e8 indicato per tornei individuali in cui il sistema di abbinamento \u00e8 di tipo svizzero.\nLa versione originale ideata da Bruno Buchholz prevedeva la moltiplicazione della somma dei punteggi degli avversari per il punteggio conseguito dal giocatore stesso (in pratica un diverso modo di presentare la classifica). Attualmente si considera solo la somma dei punteggi degli avversari ed \u00e8 prevista, per i tornei che si svolgono in Italia, la possibilit\u00e0 di adottare pi\u00f9 varianti.\nPer il calcolo di questo spareggio tecnico, fino al 2009 la FIDE considerava il risultato delle partite non giocate, per qualunque motivo e indipendentemente dal risultato registrato, come dei pareggi contro se stessi.\nAttualmente la FIDE ha stabilito regole diverse. Sono stati codificati 2 princ\u00ecpi che trattano le partite non giocate, facendo un distinguo tra il giocatore che non ha disputato una o pi\u00f9 partite e gli avversari che lo hanno incontrato.\nPrincipio 1) Nel caso di una partita non disputata per bye o forfait, per il giocatore sar\u00e0 considerato per quel turno il punteggio dell'avversario virtuale.\nPrincipio 2) Per il calcolo del Buchholz per gli avversari del citato giocatore, le sue partite non giocate, per qualunque motivo (bye, forfait, ritiro, esclusione) e indipendentemente dal risultato registrato, devono essere considerate come dei pareggi contro se stesso (questa regola si applica a quasi tutti i criteri di spareggio).\nNell'applicare il Principio 1 \u00e8 necessario fare un ulteriore distinguo tra partite vinte (bye incluso) o perse a forfait.\nVittoria a forfait\nSe si vince una partita a forfait (o per bye), la partita in oggetto (avversario virtuale per quel turno) porta un contributo per il proprio Buchholz pari al proprio punteggio avuto prima di quel turno + 0 punti per quel turno + \u00bd punto per ogni turno restante.\nSconfitta a forfait\nSe si perde una partita a forfait, la partita in oggetto (avversario virtuale per quel turno) porta un contributo per il proprio Buchholz pari al proprio punteggio avuto prima di quel turno + 1 punto per quel turno + \u00bd punto per ogni turno restante.\nL'applicazione del Principio 2 invece ha la stessa valenza sia per le partite vinte che quelle perse a forfait, e la regola pu\u00f2 essere cos\u00ec riformulata: il contributo di un giocatore per il Buchholz degli avversari \u00e8 dato dal punteggio ottenuto nelle partite effettivamente giocate, aumentato di mezzo punto per ogni partita non giocata.\nVarianti.\nBuchholz totale.\nIl \"Buchholz totale\", o semplicemente \"Buchholz\", prevede la somma di tutti i punteggi degli avversari incontrati.\nBuchholz tagliato (cut1).\nIl \"Buchholz tagliato\" (o \"cut1\" secondo la terminologia FIDE) scarta nella somma il punteggio dell'avversario che ha totalizzato meno punti.\nBuchholz mediano.\nIl \"Buchholz mediano\" scarta nella somma il punteggio dell'avversario che ha totalizzato pi\u00f9 punti e quello dell'avversario che ha totalizzato meno punti.\nAltre varianti.\nAltre varianti prevedono lo scarto nella somma di pi\u00f9 punteggi dall'alto e/o dal basso, ma sono attualmente in disuso.\nLa variante italiana.\nLa \"variante italiana\" considera le partite non giocate come se fossero state giocate, attribuendo ad esse il risultato e l'avversario registrati. Ci\u00f2 differentemente dagli standard FIDE descritti sopra. Il \"Buchholz variante italiana\" propriamente detto inoltre \u00e8 codificato e prevede tutta una serie di criteri di spareggio come di seguito ordinati:\n\u00c8 possibile usare da soli o insieme il Buchholz cut1, il totale o il mediano calcolati come appena descritto.\nEsempi.\nBuchholz totale.\nAl termine di un torneo di 6 turni, Pippo con 5 punti \u00e8 a pari punti in classifica con un altro giocatore. La sua striscia di tabellone \u00e8:\nPippo 5.0 | +19 +6 +8 =3 =2 +9\nI punteggi in classifica dei suoi avversari - che hanno giocato tutte le partite - sono:\n19 = 1.5\n6 = 2.5\n8 = 2\n3 = 3.5\n2 = 5\n9 = 4\nIl Buchholz Totale di Pippo \u00e8 dato dalla somma di: 1.5 + 2.5 + 2 + 3.5 + 5 + 4 = 18.5\nBuchholz tagliato (cut1).\nAl termine di un torneo di 9 turni, Pluto con 6.5 punti \u00e8 a pari punti in classifica con un altro giocatore. La sua striscia di tabellone \u00e8:\nPluto 6.5 | +27 +10 =5 =28 +2 =4 =9 =6 +8\nI punteggi in classifica dei suoi avversari - che hanno giocato tutte le partite - sono:\n27 = 2\n10 = 2\n5 = 5\n28 = 4\n2 = 6\n4 = 5.5\n9 = 5\n6 = 6.5\n8 = 5.5\nSi scarta il punteggio 2 che \u00e8 il pi\u00f9 basso (\u00e8 indifferente se quello del 10 o del 27).\nIl Buchholz Tagliato (Cut 1) di Pluto \u00e8: 2 + 5 + 4 + 6 + 5.5 + 5 + 6.5 + 5.5 = 39.5\nBuchholz totale con vittoria a forfait.\nIn un torneo di 5 turni Minni ha ottenuto 3 punti in classifica finale, con vittoria a forfait al 2\u00ba turno. La sua striscia di tabellone \u00e8:\nMinni 3.0 | -8 +BYE =29 +24 =12\nApplicando il Principio 1 in caso di vittoria a forfait, si ha:\nIl contributo al Buchholz di Minni della partita del 2\u00ba turno \u00e8: 0 + 0 + 1.5 = 1,5\nApplicando il Principio 2, il contributo di Minni per il Buchholz dei suoi avversari \u00e8 dato da:\n0 + 0.5* + 0.5 + 1 + 0.5 = 2.5\nBuchholz totale con sconfitta a forfait.\nIn un torneo di 9 turni Paperino ha ottenuto 6 punti in classifica finale, con assenza (forfait) al 7\u00ba turno. La sua striscia di tabellone \u00e8:\nPaperino 6.0 | +24 +11 +10 =3 =2 -1 -BYE +7 +4\nApplicando il Principio 1 in caso di sconfitta a forfait, si ha:\nIl contributo al Buchholz di Paperino della partita del 7\u00ba turno \u00e8: 4 + 1 + 1 = 6\nApplicando il Principio 2, il contributo di Paperino per il Buchholz dei suoi avversari \u00e8 dato da:\n1 + 1 + 1 + 0.5 + 0.5 + 0 + 0.5* + 1 + 1 = 6.5\nBuchholz totale variante italiana.\nAchille e Angelo sono arrivati pari merito in un torneo.\nCalcoliamo il loro Buchholz totale secondo la variante italiana, conoscendo i loro avversari\n 19 Achille Punti 3.0 Avversari -9 -14 =17 =20 +18 +3\n 20 Angelo Punti 3.0 Avversari -10 -15 =18 =19 +11 +16\n\"Legenda:\"\nIl numero accanto al nome rappresenta il numero di sorteggio per identificare il giocatore nel tabellone. I segni \"-\" \"+\" e \"=\" indicano rispettivamente sconfitta, vittoria e patta.\nPer farlo servono i punteggi di classifica dei loro avversari, ovvero:\n 3 Lorenzo Punti 2.0\n 9 Luca Punti 4.0\n 10 Nicola Punti 4.0\n 11 Fulvio Punti 2.0\n 14 Sergio Punti 3.0\n 15 Alessio Punti 3.0\n 16 Calogero Punti 2.0\n 17 Antonio Punti 2.5\n 18 Giulio Punti 0.5\n \"Achille precede Angelo in classifica\"\nBuchholz tagliato variante italiana.\nPrendendo spunto dall'esempio precedente, il Buchholz cut1 secondo la variante italiana sar\u00e0:\n \"Achille precede Angelo in classifica\"\nCriterio 5 della variante italiana.\nSe come criterio di spareggio tra Achille e Angelo volessimo utilizzare quello che tiene conto dei risultati contro i giocatori di classifica, compresi gli ex aequo, dovremo considerare, oltre alla storia dei loro avversari:\n 19 Achille Punti 3.0 Avversari -9 -14 =17 =20 +18 +3\n 20 Angelo Punti 3.0 Avversari -10 -15 =18 =19 +11 +16\nanche la classifica provvisoria (che non definisce le posizioni di Achille e di Angelo):\n Posizione Punti Sort./Nome\n 1 5.0 4 Giuseppe\n 2 4.5 5 Andrea\n 2 4.5 8 Davide\n 4 4.0 10 Nicola\n 4 4.0 9 Luca\n 4 4.0 6 Alberto\n 4 4.0 12 Martina\n 8 3.5 7 Giulia\n 9 3.0 14 Sergio\n 9 3.0 15 Alessio\n 9 3.0 19 Achille\n 9 3.0 20 Angelo\n 12 2.5 17 Antonio\n 13 2.0 2 Ernesto\n 13 2.0 3 Lorenzo\n 13 2.0 11 Fulvio\n 13 2.0 16 Calogero\n 13 2.0 13 Filippo\n 18 1.5 1 Marco\n 19 0.5 18 Giulio\nAchille ha ottenuto il primo risultato utile, seppure si tratti di una patta, contro Antonio classificatosi al 12\u00ba posto, mentre Angelo l'ha ottenuto contro Giulio, che risulta classificato all'ultimo posto. In base a questo criterio, sar\u00e0 Achille a precedere Angelo in classifica.\nOsservazioni.\nSi osserva che, da un medesimo torneo (vedi esempi), possono nascere classifiche diverse a seconda delle varianti di Buchholz utilizzate. La scelta del Buchholz come sistema di spareggio, senza ulteriori specificazioni, risulta incompleta. Per tale motivo \u00e8 importante definire bene i criteri di spareggio prima dell'inizio delle manifestazioni."}
{"id": "1891899", "revid": "1926649", "url": "https://it.wikipedia.org/wiki?curid=1891899", "title": "Maurizio Braghin", "text": "Carriera.\nGiocatore.\nHa giocato in Serie C nella e nel , con cui conquista una promozione in Serie B nel 1980. Dopo altre due stagioni da titolare a Varese, approda all', con cui esordisce in Serie A il 12 settembre 1982 nella sconfitta per 4-1 sul campo del Torino. Gi\u00e0 in ottobre, tuttavia, l'Avellino lo restituisce al Varese, dove disputa un ulteriore campionato di Serie B. Seguono tre stagioni alla , sempre in cadetteria.\nNel 1986 \u00e8 coinvolto nel Totonero-bis, e subisce una condanna a tre anni. Nel 1989 ritorna a giocare, ingaggiato dal in Serie C1: inizialmente frenato da problemi di peso dovuti al lungo stop, riguadagna gradualmente il posto da titolare e con gli emiliani disputa due stagioni conquistando, nella seconda, la promozione in Serie B. Tuttavia non viene riconfermato, e passa alla in Serie C2, dove ottiene una nuova promozione.\nIn carriera ha totalizzato complessivamente 4 presenze in Serie A e 191 presenze e 9 reti in Serie B.\nAllenatore.\nUna volta appese le scarpette la chiodo ha ottenuto il patentino di allenatore. Dal 1996 guida la Primavera del e, nella stagione 1999-2000, la prima squadra, in coppia con Daniele Bernazzani dopo l'esonero di Luigi Simoni. Successivamente siede sulle panchine di , , e , da cui per\u00f2 viene esonerato pochi mesi dopo.\nTorna per un biennio al , nel frattempo salito in Serie C2, incassando per\u00f2 un nuovo esonero. Nel luglio 2010 passa ad allenare la Pro Belvedere Vercelli (poi rinominata in Football Club Pro Vercelli 1892). Col suo nuovo club raggiunge dapprima la promozione in Prima Divisione grazie al ripescaggio, poi la promozione in Serie B dopo aver battuto ai play-off il e, in finale, il .\nIl 15 ottobre 2012 viene esonerato dalla guida tecnica della squadra dalla societ\u00e0 piemontese e sostituito da Giancarlo Camolese. Il 3 gennaio 2013 viene richiamato sulla panchina vercellese. Non riusc\u00ec a evitare la retrocessione della squadra dalla Serie B alla C in quanto la squadra arriv\u00f2 penultima con 33 punti e retrocesse alla terz'ultima giornata di campionato perdendo 3-1 allo Stadio Marcantonio Bentegodi di Verona contro l'Hellas (che all'ultima giornata invece venne promosso in Serie A).\nLa Pro riusc\u00ec comunque a risalire in B l'anno successivo ma non con Braghin in panchina. Il 5 giugno 2013 viene nominato nuovo allenatore della , incarico da cui viene sollevato il 5 novembre dello stesso anno. Il 30 ottobre 2014 viene chiamato sulla panchina del al posto dell'esonerato Paolo Nicolato. Il 12 marzo 2015 venne a sua volta esonerato.\nIl 14 marzo 2016 diviene allenatore del in Lega Pro. Dopo essere rimasto alla guida del club ligure nonostante la retrocessione in Serie D, il 26 settembre seguente rescisse consensualmente il contratto che lo legava agli \"Striscioni\". Il 30 ottobre 2017 viene chiamato ad allenare la in Eccellenza."}
{"id": "1891902", "revid": "2373", "url": "https://it.wikipedia.org/wiki?curid=1891902", "title": "Cormofite", "text": ""}
{"id": "1891913", "revid": "767487", "url": "https://it.wikipedia.org/wiki?curid=1891913", "title": "Bruce Botnick", "text": "\u00c8 stato il fonico di tutti i dischi, live e non, dei Doors e ne ha prodotto gli album a partire da L.A. Woman, dopo l'abbandono del loro produttore ufficiale, Paul A. Rothchild.\nUn altro gruppo celebre per il quale ha lavorato sono Love, dove Botnick \u00e8 stato ingegnere del suono nei primi due album e co-produttore nel terzo."}
{"id": "1891914", "revid": "538375", "url": "https://it.wikipedia.org/wiki?curid=1891914", "title": "Ritratto ellenistico", "text": "Il ritratto ellenistico \u00e8 uno dei maggiori traguardi dell'arte greca, nel quale si riusc\u00ec, in maniera definitivamente incontrovertibile, a realizzare ritratti fisionomici (cio\u00e8 riproducenti le reali fattezze delle persone), dotati anche di valenze psicologiche. Ci sono pervenute solo opere scultoree, ma sicuramente fu un fenomeno che riguard\u00f2 anche la pittura.\nFino al IV secolo a.C. infatti la creazione di effigie si era valsa di tratti somatici prettamente idealizzati, i cosiddetti ritratti \"tipologici\" (dove si riconoscevano alcuni attributi della categoria degli individui). In ci\u00f2 pesava la funzione collettiva dell'arte, a servizio della \"polis\" piuttosto che del singolo, che arrivava a vietare l'esposizione di immagini \"private\" in luoghi pubblici e a esaminare attentamente quelle degli uomini illustri. \nFino a tutto il tardo ellenismo la statuaria greca us\u00f2 solo figure intere o tutt'al pi\u00f9, in epoca tarda o area periferica, la mezza figura, soprattutto in ambito funerario. Le teste che conosciamo oggi sono frutto delle copie romane (presso i romani e gli italici in genere era infatti diffusa questa tipologia). Anche le teste su erme furono copiate dai romani a partire da sculture intere.\nLisippo.\nLa grande personalit\u00e0 di Lisippo e le mutate condizioni sociali e culturali fecero s\u00ec che venissero superate le ultime reticenze verso il ritratto fisiognomico e si arrivasse a rappresentazioni fedeli dei tratti somatici e del contenuto spirituale degli individui. Nel realizzare il ritratto di Alessandro Magno trasform\u00f2 il difetto fisico che obbligava il condottiero, secondo le fonti, a tenere la testa sensibilmente reclinata su una spalla in un atteggiamento verso l'alto che sembra alludere a un certo rapimento celeste, \"un muto colloquio con la divinit\u00e0\". Questa opera fu alla base del ritratto del sovrano \"ispirato\", che ebbe una duratura influenza nei ritratti ufficiali ben oltre l'et\u00e0 ellenistica.\nA Lisippo o alla sua cerchia sono stati attribuiti con una certa concordanza anche i ritratti di Aristotele (eseguito quando il filosofo era ancora in vita), quello ricostruito di Socrate di tipo II, quello di Euripide di tipo \"Farnese\", nei quali \u00e8 presente una forte connotazione psicologica coerente con i meriti della vita reale dei personaggi.\nSviluppo del ritratto fisiognomico.\nDopo Lisippo, tra i secoli II e I a.C., si ebbe uno sviluppo amplissimo del ritratto fisiognomico greco, e non riguard\u00f2 pi\u00f9 solo i sovrani e gli uomini particolarmente illustri, ma anche i semplici privati: nell'ellenismo infatti l'arte era ormai a disposizione del singolo e non pi\u00f9 esclusivamente della comunit\u00e0. Si diffusero inoltre il ritratto onorario e il ritratto funerario.\nLysistratos, fratello di Lisippo, secondo le fonti prendeva un calco in gesso dei volti dal quale creava un modello in cera che usava per la fusione in bronzo, creando, secondo Plinio, opere veritiere anche a scapito della correttezza formale e della piacevolezza compositiva: dopotutto faceva parte del gusto ellenistico il godimento verso gli aspetti caratteristici e anche deformi della realt\u00e0. \nTra i capolavori di questo periodo ci sono i ritratti di Demostene e di Ermarco, basati sul reale aspetto dei personaggi (280-270 a.C.), il ritratto di anziano 351 del Museo Archeologico Nazionale di Atene, (200 a.C.), la testa in bronzo di Anticitera (sempre ad Atene, 180-170 a.C. circa), il patetico ritratto di Eutidemo di Battriana, ecc. Esempio di un verismo di maniera \u00e8 il ritratto di ricostruzione dello Pseudo-Seneca di Napoli.\nRitrattistica ufficiale.\nNei ritratti ufficiali, al posto della tendenza pi\u00f9 prettamente \"verista\", si privilegiava dare una valenza pi\u00f9 nobile e degna, con espressioni pi\u00f9 ieratiche e distaccate, che riflettesse la loro ascendenza divina. Tra i migliori esempi ci sono i ritratti di Antioco III di Siria, di Tolomeo III, di Berenice II, di Tolomeo VI, di Mitridate VI ecc.\nAscrivibile questa corrente \u00e8 anche il bronzo detto di Giuba II, con riscontri in alcuni marmi alessandrini."}
{"id": "1891917", "revid": "125728192", "url": "https://it.wikipedia.org/wiki?curid=1891917", "title": "Zona Industriale (Napoli)", "text": "La Zona Industriale, conosciuta soprattutto come Gianturco dall'intitolazione del suo asse viario principale (via Emanuele Gianturco), \u00e8 un quartiere di Napoli, che assieme ai quartieri di Poggioreale, San Lorenzo e Vicaria forma la quarta municipalit\u00e0 del comune.\nOspita importanti stabilimenti e fabbriche, soprattutto nel settore chimico e delle raffinerie.\nConfina ad ovest col quartiere Mercato (via Ponte della Maddalena), a nord col quartiere Poggioreale (via Ferraris) e a est coi quartieri Barra (via Imparato) e San Giovanni a Teduccio (Strada Vigliena), a sud \u00e8 bagnato dalle acque del Golfo di Napoli.\nNel quartiere risiede una numerosa comunit\u00e0 cinese, la terza in Italia dopo quelle della piana fiorentina e della zona Paolo Sarpi a Milano."}
{"id": "1891921", "revid": "767487", "url": "https://it.wikipedia.org/wiki?curid=1891921", "title": "Luca Moz", "text": ""}
{"id": "1891922", "revid": "605729", "url": "https://it.wikipedia.org/wiki?curid=1891922", "title": "La vendetta degli gnomi", "text": "La vendetta degli gnomi (\"Revenge of the Lawn Gnomes\") \u00e8 il trentaquattresimo libro della serie horror per ragazzi \"Piccoli brividi\", scritta da R. L. Stine.\nTrama.\nJoe e Mindy Burton sono due fratelli di rispettivamente dodici e quattordici anni. Il loro padre \u00e8 ossessionato dalle statue decorative per il giardino nonch\u00e9 per il concorso che si tiene nella loro citt\u00e0 per decretare il pi\u00f9 bel giardino della zona, entrando spesso in competizione con il vicino di casa Bill McCall. In un giorno d'estate il signor Burton chiede ai figli di accompagnarlo a \"Prato amico\", un negozio di attrezzature e statue decorative per il giardino. Qui compra due statue di gnomi con la faccia cattiva. La mattina dopo Bill trova il giardino rovinato e accusa di questo Buster, il cane del protagonista. Da allora, dopo ogni notte, i McCall trovano sempre danni nel loro giardino e sulla loro casa ed accusano ingiustamente Joe di tali malefatte. Il ragazzino per\u00f2 decide di indagare e scopre con orrore che le statue degli gnomi presentano prove inequivocabili delle malefatte: semi di meloni nella barba (i McCall coltivavano meloni), inchiostro sulle mani e vernice sui loro piedi. Nonostante Joe venga messo in punizione, riesce a convincere il suo amico Moose, figlio di Bill, ad aiutarlo a dimostrare la colpevolezza degli gnomi. I due, una notte, sorprendono infatti gli gnomi intenti ad imbrattare le pareti della casa dei Burton. Gli gnomi tuttavia, che si presentano come Scheggia e Gongo, affermano di non poter evitare di fare dispetti, in quanto \u00e8 nella loro natura e chiedono a Joe, Moose e Mindy di aiutarli a liberare i loro sei compagni gnomi dal sotterraneo di \"Prato amico\", dicendo loro che sono stati rapiti da una terra lontana per venire impiegati come decorazioni da giardino. I tre ragazzi accettano, ma la loro storia si rivela una trappola: il seminterrato di \"Prato amico\" \u00e8 infatti pieno di centinaia di gnomi che li catturano, progettando di far loro dispetti terribili. Mentre gli gnomi discutono, Joe ha l'idea di soffiare nel suo richiamo per cani e, per effetto del suono del fischietto, gli gnomi ritornano statue di gesso, permettendo ai ragazzi di fuggire. Il giorno dopo il signor Burton, triste per la scomparsa dei suoi gnomi, ritorna a casa con un enorme gorilla acquistato da \"Prato amico\" e Joe, poco prima di rientrare in casa, nota che la grossa statua gli ha fatto l'occhiolino.\nEpisodio TV.\nDi questo libro \u00e8 stata realizzata una trasposizione televisiva che tuttavia presenta numerose differenze con la versione cartacea:"}
{"id": "1891923", "revid": "767487", "url": "https://it.wikipedia.org/wiki?curid=1891923", "title": "Boeing Boeing", "text": "Boeing Boeing \u00e8 un film del 1965 diretto da John Rich e interpretato da Tony Curtis, Jerry Lewis e Thelma Ritter.\nIl film valse a Jerry Lewis una nomination al Golden Globe per il miglior attore in un film commedia o musicale nel 1966, ma a conquistare il premio fu Lee Marvin per \"Cat Ballou\".\nTrama.\nBernard Lawrence \u00e8 un giornalista americano di stanza a Parigi. Donnaiolo, ha escogitato un ingegnoso sistema per rimanere fidanzato contemporaneamente con tre differenti ragazze: queste, infatti, sono hostess di diverse compagnie aeree e prestano servizio su linee internazionali senza mai incrociarsi, cosicch\u00e9 ognuna si trova a Parigi quando le altre sono in volo o comunque in un altro Paese. Per destreggiarsi tra gli arrivi e le partenze delle fidanzate, il Bernard ha organizzato una vera e propria tabella di marcia che gli permette di accompagnare l'inglese Victoria della British United Airways in partenza all'aeroporto esattamente quando arriva la tedesca Lise della Lufthansa, mentre la francese Jacqueline dell'Air France si trova in un'altra parte del mondo.\nCon l'aiuto della sua paziente domestica Bertha (la quale si preoccupa tra l'altro di cambiare le foto, i menu dei pasti e la biancheria in base alla permanenza di ogni ragazza), nessuna delle tre avverte minimamente la trascorsa presenza in casa di un'altra. Tutto si svolge nel migliore dei modi, tanto che Bernard intende rifiutare un'imminente promozione che lo vedrebbe trasferito a New York, ma il sistema comincia a vacillare quando le ragazze gli danno la \"bella\" notizia che saranno tutte spostate a breve su aerei nuovi, migliori, pi\u00f9 potenti e quindi pi\u00f9 veloci, che permetteranno una pi\u00f9 lunga permanenza nella capitale. Questi cambiamenti stravolgono totalmente la tabella di marcia di Bernard, che si ritrova con tutte e tre le fidanzate nello stesso momento a Parigi.\nA complicare ulteriormente la situazione \u00e8 l'arrivo di Robert Reed, un vecchio amico e collega di Bernard, che non trovando una stanza d'albergo libera si stabilisce nel suo appartamento, garantendogli che si tratterr\u00e0 solo per pochi giorni. Accortosi dello stile di vita condotto da Bernard, per\u00f2, intende rilevare la casa insieme alle ragazze, alla domestica ed al suo lavoro a Parigi, cercando di manipolarlo e convincerlo a lasciare tutto per trasferirsi a New York.\nIl sistema per\u00f2 crolla definitivamente quando le ragazze si ritrovano tutte nella stessa stanza; Bernard e Robert fuggono su un taxi guidato da una donna: questa riveler\u00e0 loro di abitare in un appartamento che divide con altre due tassiste, ma per motivi di lavoro non si vedono praticamente mai...\nProduzione.\n\"Boeing Boeing\" venne girato in 84 giorni in tutto, dall'8 aprile al 30 giugno."}
{"id": "1891929", "revid": "339392", "url": "https://it.wikipedia.org/wiki?curid=1891929", "title": "Diatomee", "text": ""}
{"id": "1891932", "revid": "15756", "url": "https://it.wikipedia.org/wiki?curid=1891932", "title": "Abbazia di S\u00e9nanque", "text": "L'abbazia di S\u00e9nanque o abbazia di Nostra Signora di S\u00e9nanque (occitano: \"abadi\u00e1 de Senhanca\", francese: \"Abbaye Notre-Dame de S\u00e9nanque\") \u00e8 un'abbazia cistercense sita a pochi chilometri dal centro urbano di Gordes nel dipartimento del Vaucluse in Provenza, Francia. Con le altre due Abbazie in Provenza: Silvacane e Le Thoronet \u00e8 considerata una delle \"Tre Sorelle Provenzali\", che costituiscono l'unico esempio di architettura cistercense in Provenza.\nOrigine del nome.\nS\u00e9nanque, \u00e8 termine non di origine latina, come potrebbe far pensare l'assonanza al \"sine aqua\" (priva d'acqua) o addirittura a \"sane aqua\" (acqua sana\u00a0\u2013 potabile), bens\u00ec pi\u00f9 probabilmente di radice celtica: \"Sagn-anc\", che significa gola paludosa.\nFondazione.\nNel luglio del 1148, provenienti dall'Abbazia di Mazan, sita a pi\u00f9 di mille metri d'altitudine fra le fonti della Loira e dell'Ard\u00e8che, Pietro di Mazan in compagnia di un gruppo di monaci raggiunse il vallone di S\u00e9nanque con l'intenzione di fondare una nuova comunit\u00e0. Tale istituzione ebbe luogo grazie alla promozione del vescovo di Cavallion, Monsignor Alfant, unito all'appoggio dei nobili di Simiane, Signori di Gordes.\nNei primi tempi i monaci si accasarono in edifici di fortuna, ma gi\u00e0 nel 1152 si ebbe una crescita comunitaria che port\u00f2 oltre a edificazioni in muratura, alla costituzione di una comunit\u00e0 figlia (Les Chambons, presso Borne (Ard\u00e8che) nella diocesi di Viviers).\nIl supporto di benefattori, fra cui i gi\u00e0 citati Signori di Simiane, rese possibile l'edificazione della chiesa abbaziale che venne consacrata nel 1178. Segu\u00ec la costruzione di nuovi edifici, sempre nell'osservanza dei dettami provenienti dalla Casa Madre cistercense C\u00eeteaux. Le architetture sono uno splendido esempio di architettura romanica: la chiesa abbaziale, il chiostro, il dormitorio, la sala capitolare e i camini (di cui restano solo due comignoli), definiscono il contorno dell'austero luogo. Nel XVII secolo venne aggiunto il refettorio, a seguito del crollo di parte degli edifici a causa di uno smottamento. La chiesa rimase incolume, monumento di rara bellezza e scevrit\u00e0, cos\u00ec come i capitelli delle colonne del chiostro, adornati da semplici foglie in rilievo, non offrono motivo di distrazione.\nLa pianta della chiesa \u00e8 a croce latina, con un'abside proiettata oltre le stesse mura perimetrali. Inusuali si presentano la facciata est e nord, cos\u00ec costituite anche per la conformazione stessa del terreno che le ospita. Assai particolare \u00e8 l'ingresso, posto sul lato sud, che presenta solo due porte laterali, vestigia dell'ingresso separato per conversi e laici; \u00e8 assente una grande porta che introduca alla navata centrale. Conseguenza della tipologia d'uso della struttura, i monaci usufruiscono di un ingresso secondario che immette direttamente nell'edificio passando dal chiostro.\nFra il XIII e XIV secolo S\u00e9nanque raggiunse il suo apogeo, avendo a disposizione ben 4 mulini, 7 malghe e numerosi possedimenti in tutta la Provenza. Nel 1509 venne nominato il primo Abate Commendatario: fu il segnale del declino vocazionale che port\u00f2 il ramo di S\u00e9nanque a disseccarsi nel giro di un decennio.\nDurante le guerre di religione l'edificio ospitante i Fratelli Conversi venne distrutto (1544) e l'Abbazia sub\u00ec i saccheggio da parte di bande ugonotte.\nDurante la rivoluzione francese i terreni di propriet\u00e0 abbaziale furono nazionalizzati e lottizzati, i monaci vennero allontanati e S\u00e9nanque fu venduta (1791) a un ex ufficiale della guardia di Luigi XVI, Alex L\u00e9duze.\nRifondazione.\nNel 1854 S\u00e9nanque venne comprata da una nuova comunit\u00e0 religiosa denominata \"Confraternita dell'Immacolata Concezione\" guidata da padre Barnouin. Col\u00e0 insediati, i frati provvidero alla riparazione e ripristino dei locali; in seguito riesumando e conoscendo la storia del luogo, e in conformit\u00e0 al consiglio proposto da Don Orsise, la comunit\u00e0 decise di legarsi alla famiglia monastica cistercense, a cui S\u00e9nanque era legata.\nSegu\u00ec una crescita comunitaria e la conseguente apertura di nuove case che ebbero alterne fortune, fra queste il ripristino dell'abbazia di Lerino, sulla minuscola isola di Sant'Onorato, di fronte a Cannes.\nDal 1872 la confraternita trasfer\u00ec a Lerino la sua sede abbaziale.\nNel 1881 un decreto di espulsione colp\u00ec la comunit\u00e0 di S\u00e9nanque per cui i monaci si trasferirono, dividendosi fra Fontfroide e Lerino. Nel 1904 il divieto di occupare S\u00e9nanque divenne definitivo.\nSegu\u00ec una serie di ritorni e partenze sino al 1988, anno in cui dalla comunit\u00e0 di Lerino (ormai accresciuta e divenuta stabile) giunse un gruppo di sei monaci a rioccupare S\u00e9nanque.\nL'edificio e le strutture erano state nel frattempo ristrutturate, conservate e salvaguardate grazie all'opera dell'associazione \"Amici di S\u00e9nanque\", creata su indicazione dell'abate don Bernard du Terris e del signor Berliet, che provvide a mantenere e supportare il sito grazie a eventi culturali appropriati alla dignit\u00e0 e tipologia del luogo.\nSpazi visitabili.\nMolti spazi oggi sono aperti al pubblico, tra questi possiamo distinguere alcune parti caratteristiche:"}
{"id": "1891933", "revid": "767487", "url": "https://it.wikipedia.org/wiki?curid=1891933", "title": "L'ultimo amante", "text": "L'ultimo amante \u00e8 un film del 1955 diretto da Mario Mattoli.\nFu l'ultima pellicola a carattere drammatico diretta da Mattoli, che in seguito a questo film girer\u00e0 solo commedie, per le quali oggi \u00e8 maggiormente ricordato.\nTrama.\nLa polizia esegue una retata di prostitute che vengono portate al commissariato. Il giornalista di cronaca, Cesare, riconosce tra queste ragazze Maria che anni prima, quando era dipendente dall'alcool, lo aveva salvato per poi scomparire subito.\nDecide quindi di ricambiare il favore e cerca di fare cambiare vita alla ragazza ma il ritorno di Giorgio, il suo \"protettore\", rende inutile ogni tentativo.\nProduzione.\nCoprodotto da Carlo Ponti, Dino De Laurentiis e da Gastone Ferranti per Astra Cinematografica, il film, ascrivibile al filone dei melodrammi sentimentali \"strappalacrime\" (poi ribattezzato dalla critica con il termine \"neorealismo d'appendice\"), molto in voga tra il pubblico italiano negli anni del secondo dopoguerra (1945-1955), venne girato negli stabilimenti in Via della Vasca Navale a Roma nella primavera del 1955.\nDistribuzione.\nil film venne distribuito nel circuito cinematografico italiano dalla Cei-Incom il 3 novembre del 1955.\nColonna sonora.\nNella colonna sonora del film, Franco Bolignari interpreta la canzone \"Non si dimentica\". Il film chiude con il famoso preludio de \"La Traviata\" di Giuseppe Verdi.\nOpere correlate.\nLa pellicola \u00e8 il rifacimento del film \"Stasera niente di nuovo\", diretto dallo stesso regista nel 1942 ed interpretato da Alida Valli e Carlo Ninchi."}
{"id": "1891935", "revid": "1115371", "url": "https://it.wikipedia.org/wiki?curid=1891935", "title": "Van Andel Arena", "text": "La Van Andel Arena \u00e8 un'arena coperta situata a Grand Rapids, Michigan. Ospita le partite dei Grand Rapids Griffins, squadra della AHL e de Grand Rapids Rampage, squadra che milita nella Arena Football League. In passato ospitava anche la squadra di pallacanestro, ora scomparsa, dei Grand Rapids Hoops della CBA.\nSi tratta della quinta pi\u00f9 grande arena del Michigan, e la pi\u00f9 grande del Michigan occidentale. Solo il Palace of Auburn Hills, la Joe Louis Arena, entrambe nell'area metropolitana di Detroit, il Jack Breslin Student Events Center di East Lansing, e il Crisler Center di Ann Arbor la superano per capienza.\nTra i pi\u00f9 importanti eventi tenuti all'arena c'\u00e8 la tappa della campagna elettorale di Barack Obama il 14 maggio 2008, durante la quale John Edwards annunci\u00f2 il suo appoggio alla campagna di Obama.\nConcerti e altri eventi.\nNel corso degli anni si sono esibiti qui Paul McCartney, Phil Collins, i Boyz II Men, Shania Twain, Britney Spears, Janet Jackson, Bruce Springsteen, gli Aerosmith, Ariana Grande, Elton John, Lady Gaga, Demi Lovato, Roger Waters, The Who, i Kiss, i Rush, Marilyn Manson, Kenny Chesney, Pepe Aguilar, i OneRepublic, e vi si sono tenute esibizioni degli Harlem Globetrotters, WWE e Disney on Ice."}
{"id": "1891936", "revid": "547992", "url": "https://it.wikipedia.org/wiki?curid=1891936", "title": "Maurizio Prato", "text": "Attualmente \u00e8 presidente di Fintecna.\nBiografia.\nLaureato in Giurisprudenza e in Economia e Commercio all'Universit\u00e0 Sapienza di Roma.\nAttivit\u00e0 professionale.\nDal 1978 ha ricoperto numerosi incarichi di alta direzione in diverse societ\u00e0 del Gruppo IRI e in Fintecna.\nDal 2003 al 2007 \u00e8 presidente e amministratore delegato e dal 2007 solo presidente di Fintecna.\n\u00c8 stato presidente di Grandi Stazioni e presidente di Alitalia.\nNel 2008 viene nominato dal Consiglio dei ministri direttore dell'Agenzia del demanio, carica che ricopre fino al 2011.\nDal 2011 al 2014 \u00e8 stato presidente e amministratore delegato dell'Istituto Poligrafico e Zecca dello Stato.\nCritiche.\nPrato \u00e8 stato criticato per la lunghissima storia professionale nel settore pubblico e viene talvolta indicato come un boiardo."}
{"id": "1891938", "revid": "2037899", "url": "https://it.wikipedia.org/wiki?curid=1891938", "title": "Gattaiola (Lucca)", "text": "Gattaiola \u00e8 una frazione del comune italiano di Lucca.\nGeografia fisica.\nSituata nella parte sud ovest del comune, confina con le frazioni di Pozzuolo a sud, Vicopelago a nord, San Donato a est e a nord, e a ovest con Meati e Fagnano.\nGattaiola \u00e8 attraversata dal canale Ozzeri.\nOrigine del nome.\nL'origine del nome \u00e8 incerta, \u00e8 probabile che il termine Gattaiola stia a significare \"luogo ameno\", oppure che derivi da una famiglia di nome Gatti, residente nel luogo. Sebbene l'origine del nome di Gattaiola sia da definire con esattezza, non c'\u00e8 probabilmente alcun riferimento al significato italiano della parola stessa, ovvero \"Piccola apertura nelle porte che permette il passaggio dei gatti\". La definizione di luogo ameno \u00e8 probabilmente quella che si addice maggiormente alle caratteristiche della frazione.\nStoria.\nFin dall'epoca romana dalla cava di Gattaiola furono estratte pietre impiegate per la costruzione di edifici civili e religiosi a Lucca. Il primo insediamento di una comunit\u00e0 di agricoltori nella zona invece risale probabilmente all'et\u00e0 medievale. \nNell'VIII secolo fu edificata una piccola chiesa dedicata a S. Andrea. Nel XII sec. la chiesa di Sant'Andrea di Gattaiola fu ricostruita a pianta basilicale su tre navate e con una nuova aside, incorporando la precedente struttura che and\u00f2 a formare la navata sinistra. \nInfrastrutture e trasporti.\nNella zona di Gattaiola si trova il casello Lucca ovest, una volta chiamato Lucca s. Donato, dell'autostrada A11 Lucca - Viareggio. La frazione \u00e8 collegata al centro di Lucca tramite il servizio di autobus (servizio pubblico) a frequenza giornaliera con corse mattutine verso il centro storico e pomeridiane/serali verso Gattaiola."}
{"id": "1891941", "revid": "104458", "url": "https://it.wikipedia.org/wiki?curid=1891941", "title": "Glaciazione di Mindel", "text": ""}
{"id": "1891943", "revid": "533647", "url": "https://it.wikipedia.org/wiki?curid=1891943", "title": "Intesa balcanica", "text": "L'Intesa balcanica, nota anche come Patto balcanico, \u00e8 stato un accordo di alleanza sottoscritto da Regno di Grecia, Turchia, Regno di Iugoslavia e Regno di Romania il 9 febbraio 1934.\nL'accordo prevedeva la non belligeranza tra i quattro Stati, l'inviolabilit\u00e0 delle frontiere, il coordinamento della politica estera e l'aiuto reciproco in caso di dichiarazione di guerra da parte di uno Stato non aderente al patto.\nL'accordo, caldeggiato dalla Gran Bretagna, mirava a far fronte comune per contrastare le mire tedesche e italiane sulla regione. Il Patto Balcanico rimase formalmente in vigore fino all'autunno del 1940."}
{"id": "1891944", "revid": "125758485", "url": "https://it.wikipedia.org/wiki?curid=1891944", "title": "The Hands That Built America", "text": "The Hands That Built America \u00e8 una canzone degli U2, pubblicata per la colonna sonora del film \"Gangs of New York\". Il brano \u00e8 uno dei due inediti presenti nell'album raccolta della band irlandese \"The Best of 1990-2000\", insieme ad \"Electrical Storm\". Il brano ha ricevuto una nomination agli Academy Award del 2002 come miglior canzone, premio poi andato ad Eminem per \"Lose Yourself\".\nIl video.\nSono stati prodotti due video differenti per \"The Hands That Built America\". Il primo \u00e8 un montaggio di sequenze in bianco e nero in cui il gruppo esegue il brano insieme a scene estratte dal film \"Gangs of New York\". La versione del brano usata in questo video \u00e8 quella presente nell'album \"The Best of 1990-2000\". Regista del video \u00e8 Gareth O'Neil.\nIl secondo video \u00e8 invece composto soltanto dalle sequenze in bianco e nero dell'esibizione degli U2, le stesse del precedente video. Tuttavia in questo caso la versione del brano utilizzata \u00e8 acustica ed \u00e8 presente nel DVD \"The Best of 1990-2000\". La regia di questo video \u00e8 affidata a Maurice Linnane."}
{"id": "1891948", "revid": "1573940", "url": "https://it.wikipedia.org/wiki?curid=1891948", "title": "Cercopithecus diana", "text": "Il cercopiteco diana (Cercopithecus diana ) \u00e8 un primate della famiglia Cercopithecidae.\nDescrizione.\nLa lunghezza del corpo varia tra 40 e 55\u00a0cm e la coda pu\u00f2 arrivare a 75\u00a0cm; il peso varia tra 4 e 7\u00a0kg. Come per gli altri cercopitechi vi \u00e8 dimorfismo sessuale, con il maschio pi\u00f9 grande della femmina. Il colore dominante \u00e8 il nero ma una vasta zona bianca comprende la parte laterale e inferiore del muso, il petto e il lato anteriore degli arti anteriori. La forma complessiva della zona bianca \u00e8 approssimativamente quella di un arco e ci\u00f2 spiega il nome della specie. Le parti posteriori sono di colore arancione.\nDistribuzione e habitat.\nLa specie \u00e8 presente in una zona ristretta compresa tra la Sierra Leone e la Costa d'Avorio. L'habitat \u00e8 la foresta pluviale.\nBiologia.\nConducono vita arboricola e hanno attivit\u00e0 diurna, vivendo in gruppi formati da un solo maschio adulto con femmine e cuccioli, per un totale compreso tra 15 e 30 individui. La dieta \u00e8 formata da frutta, semi, altri vegetali e insetti. La longevit\u00e0 in natura \u00e8 di circa 20 anni.\nTalora i cercopitechi diana formano gruppi misti interspecifici con i cercopitechi di Campbell (\"Cercopithecus campbelli\"). I maschi di entrambe le specie producono differenti richiami di allarme in risposta alla presenza dell'aquila coronata (\"Stephanoaetus coronatus\") o del leopardo (\"Panthera pardus\"), due dei loro principali predatori. Studi condotti sul campo hanno mostrato che le due specie di cercopitechi riconoscono i richiami di allarme l'una dell'altra (comunicazione interspecifica).\nConservazione.\nLa \"IUCN Red List\" classifica \"Cercopithecus diana\" come specie vulnerabile (\"Vulnerable\")."}
{"id": "1891950", "revid": "438678", "url": "https://it.wikipedia.org/wiki?curid=1891950", "title": "Orgnano (Basiliano)", "text": "Orgnano (\"Orgnan\" in friulano) \u00e8 una frazione (451 abitanti) del comune di Basiliano in provincia di Udine.\nStoria.\nL'origine di Orgnano risale ai tempi dell'antica Roma, come parte dell'entroterra della citt\u00e0 di Aquileia.\nIl nome potrebbe derivare dal presunto fondatore e proprietario del terreno (\"praedium\"), Ornius Aurenius, patrizio di Aquileia, che qui eresse una villa e la cui famiglia costru\u00ec in seguito una fortificazione (\"castrum\") di cui rimangono alcuni resti sotto l'attuale chiesa parrocchiale.\nLa fortificazione venne distrutta tra il V e il VI secolo, durante l'invasione del Friuli da parte degli slavi. In seguito il territorio sub\u00ec, tra l'899 e il 952, diverse ondate di invasioni da parte degli ungari. \nLe tracce documentali dell'esistenza di Orgnano riprendono nel 1222, quando in un documento conservato presso l'archivio di Stato di Udine si trova citato il nome Rodolfo di Orgnani mentre un successivo documento del 1300 cita la Villa di Orgnano.\nNel 1411 il centro abitato di Orgnano venne distrutto e incendiato dalle truppe ungare sotto il comando dell'imperatore Sigismondo di Lussemburgo.\nNel 1420 Orgnano entr\u00f2 a far parte del territorio della Repubblica di Venezia che ne mantenne il controllo diretto fino al 1707, anno in cui la Serenissima vendette la villa di Orgnano al conte Sebastiano Florio di Udine (il quale aveva acquistato anche Variano e Santo Stefano Udinese ed aveva ottenuto il titolo comitale). Con la caduta di Venezia nel 1797 anche il feudo Florio decadde ed il paese segu\u00ec le sorti della geopolitica del tempo, grazie al Trattato di Campoformio Orgnano passava sotto il controllo imperiale e vi rimase fino al 1805.\nDurante il dominio napoleonico (1805 - 1814) Orgnano fu dapprima comune autonomo, poi aggregato a Bressa e Campoformido ed infine - dal 1811 - fu unito al comune di Pasian Schiavonesco su richiesta del potente Giuseppe Greatti (intellettuale ed amico personale di Bonaparte). \nDal 1814 al 1866 pass\u00f2 sotto il dominio asburgico, periodo caratterizzato da siccit\u00e0, epidemie di colera e tifo, ruberie da parte di briganti. Ma vennero realizzati anche notevoli migliorie per il miglioramento delle infrastrutture come, ad esempio, la costruzione del nuovo cimitero in localit\u00e0 \"Ancone\" (inaugurato nel gennaio 1859).\nAnche ad Orgnano nel 1866 dopo la Terza guerra di indipendenza arrivarono gli Italiani ed il paese entr\u00f2 a far parte del Regno d'Italia come frazione del comune di Pasian Schiavonesco \nOrgnano si segnala anche per essere l'unico paese del Medio Friuli in cui venne demolito un edificio sacro a seguito dei danni del terremoto del 1976. La vittima fu l'antichissimo campanile che risult\u00f2 talmente danneggiato da essere ritenuto pericolante. Il campanile - edificato ben prima dell'anno 1000 - aveva subito l'installazione della cella campanaria nel 1791, processo che mut\u00f2 radicalmente l'assetto statico della struttura. Danneggiato anche da successivi eventi climatici e dichiarato a rischio gi\u00e0 nel 1903 (un'apposita ordinanza municipale proibiva l'utilizzo delle campane a seguito delle preoccupanti crepe sul lato nord), il 6 maggio 1976 il \"t\u00f4r\" sub\u00ec il colpo fatale. Venne demolito e ricostruito - identico all'antico ma 3 metri pi\u00f9 basso - tra il 1978 e il 1983."}
{"id": "1891956", "revid": "2036644", "url": "https://it.wikipedia.org/wiki?curid=1891956", "title": "Shanghai Shenhua Zuqiu Julebu", "text": "Lo Shanghai Shenhua Zuqiu Julebu (), a volte tradotto come \"Shanghai Shenhua Football Club\", \u00e8 una societ\u00e0 calcistica cinese con sede a Shanghai, militante nella Super League. Gioca le partite casalinghe allo Stadio Hongkou di Shanghai ( posti). I colori sociali sono blu, rosso e bianco.\nGi\u00e0 noto come Shanghai F.C., il 10 dicembre 1993 si diede un'organizzazione professionistica completa in modo da poter essere uno dei membri fondatori della Jia-A League nel 1994. Da allora ha vinto 1 campionato cinese, 3 Coppe della Cina e 3 Supercoppe di Cina, oltre a una A3 Champions Cup.\nSecondo Forbes, nel 2015 era il sesto club pi\u00f9 ricco di Cina.\nStoria.\nAnte-Shanghai Shenhua.\nPrima dello Shanghai Shenhua esisteva un altro club, che si chiamava East China, con sede a Shanghai (che, appunto, si trova nella parte Est della Cina), il quale nacque nell'ottobre 1951. Il governo locale, poi, propose al team cinese di entrare a far parte della massima serie del campionato cinese di calcio. La proposta fu accettata ben volentieri, e l'East China arriv\u00f2 subito secondo in campionato (il quale vide trionfare il Liaoning). Dopodich\u00e9, essendosi il calcio cinese molto ampliato, alla squadra fu concesso di chiamarsi \"Shanghai\", proprio perch\u00e9 risiedevano nella citt\u00e0 omonima. Successivamente, nel 1957, il nome divenne \"Shanghai Football Club\".\nNel campionato del 1961 la Shanghai Football Club riusc\u00ec a imporsi in tutta la Cina come una delle maggiori squadre del calcio cinese, grazie anche alla vittoria del titolo nazionale. Anche il campionato del 1962 fu vinto dalla squadra di Shanghai, ma poi fin dopo il campionato del 1966 non riusc\u00ec pi\u00f9 a ottenere titoli nazionali, continentali e internazionali. La crisi continuer\u00e0 fino al 1991, anno nel quale lo Shanghai riesce a vincere la Coppa della Cina, la seconda dopo quella del 1951.\nGli anni 90.\nNel periodo degli anni 90, gli allenatori cinesi e anche i presidenti delle squadre chiedevano pi\u00f9 competizione e professionismo dai giocatori, e allora lo Shanghai F.C., dopo aver ricevuto e accettato una richiesta di sponsorizzazione da Yu Zhifei, cambia il nome in \"Shanghai Shenhua Football Club\" il 10 dicembre 1993 (tra l'altro, Shanghai Shenhua, in cinese, significa \"Fiore di Shanghai\"). Alla gestione tecnica del club pass\u00f2 poi Xu Genbao (ex-allenatore della Nazionale calcistica cinese), che aveva come obiettivo e traguardo il secondo scudetto della Jia-A League, dopo quello ottenuto nel 1995. Egli, per\u00f2, non vi riusc\u00ec e allora venne licenziato. Al suo posto arrivarono numerosi allenatori di varia etnia, per aggiungere ai giocatori nuovi stili e tecniche di gioco. Il tecnico Muricy Ramalho \u00e8 riuscito a vincere la Coppa della Cina del 1998.\nIl nuovo secolo nella Jia-A League.\nAlla fine del 2001, lo Shanghai Shenhua rescisse il contratto del team sponsorizzante \"Shanghai\", e quindi la squadra firm\u00f2 un contratto con ben due team sponsorizzanti: la \"SVA\" e la \"Shanghai Media &amp; Entertainment Group\". Perci\u00f2 lo Shanghai Shenhua cominci\u00f2 a farsi chiamare anche \"Shanghai SVA SMEG Football Club\", conservando per\u00f2 anche il nome che aveva ottenuto affiliandosi con il team sponsorizzante \"Shanghai\". Inoltre, nella sua rosa avrebbe rilevato anche nuove speranze del calcio cinese, provenienti dallo \"Shanghai 02\".\nProprio dalla squadra giovanile dello Shanghai Shenhua venne promosso da allenatore delle giovanili a allenatore della prima squadra Wu Jingui, che fece prendere parte nella rosa della prima squadra numerosi giocatori giovani, legati allo Shanghai 02. Nella sua stagione di debutto, quella del 2003, l'allenatore cinese riesce a far conquistare alla squadra di Shanghai il suo 2\u00ba titolo in Jia-A League, il 4\u00b0 complessivamente. Tuttavia, nel 2011 si venne a sapere che l'arbitro Lu Jun era stato corrotto con 350.000 yuan dal capo della federazione arbitrale cinese, Zhang Jianqiang, per essere propenso allo Shanghai Shenhua nel derby che la squadra avrebbe disputato contro lo Shanghai International, partita di vitale importanza per lo Shanghai Shenhua, vinta da quest'ultima per 4-1. Lu Jun e Zhang Jianqiang furono duramente puniti dalla Federcalcio cinese e, successivamente, si scopr\u00ec che anche il manager generale dello Shanghai Shenhua aveva corrotto il presidente della federazione arbitrale cinese con 350.000 yuan. Nonostante in un primo momento la squadra fosse stata graziata (in quanto erano stati ritenuti colpevoli solo i singoli responsabili della combine e non l'intero club), il 18 febbraio 2013 la Federcalcio cinese cambi\u00f2 parere e pun\u00ec retroattivamente lo Shanghai Shenhua revocandogli il titolo vinto nel 2003, comminandogli una multa di un milione di yuan ed infliggendogli una penalit\u00e0 di 6 punti da scontare nella Chinese Super League 2013 dopo aver scoperto che sempre nel campionato del 2003 era stato truccando anche l'incontro tra lo Shanghai Shenhua e lo Shaanxi Guoli.\nLo Shanghai Shenhua nella Chinese Super League.\nNel 2007, dopo aver vinto l'ultima edizione della A3 Champions Cup, il presidente della squadra rivale dello Shanghai Shenhua, lo Shanghai United, compr\u00f2 la maggioranza delle azioni del club principale di Shanghai. Quindi fuse le due squadre, lasciando come nome ufficiale il seguente: \"Shanghai Shenhua United Football Club\". Il suo primo lavoro fu quello di licenziare l'allenatore dello Shanghai Shenhua ante-2007, sostituendolo con l'allenatore dello Shanghai United ante-2007, ossia Osvaldo Gim\u00e9nez. Tuttavia, a capo dell'area tecnica dello \"Shanghai Shenhua United\" ritorn\u00f2 Wu Jingui dopo 6 mesi, che per\u00f2 fu licenziato il 9 settembre 2008. Al suo posto venne invece assunto Jia Xiuquan, che lo sostitu\u00ec lo stesso giorno.\nNel 2009, lo \"Shanghai Shenhua United\" fece la storia del calcio cinese. Fu infatti il primo club ad assumere un direttore generale estero che, in precedenza, era stato lui stesso allenatore della squadra. Fu infatti Osvaldo Gim\u00e9nez a diventare il nuovo direttore generale della squadra di Shanghai. Come allenatore venne assunto, invece, l'ex- Stan Valkx, ma con cattivi risultati. Dopo la prestazione del 2011, il presidente Zhu Jun decise di acquistare un giocatore abbastanza forte da fare anche l'allenatore. Un cosiddetto calciatore-allenatore. Il 12 dicembre 2011, allora, la squadra comunic\u00f2, tramite la stampa e il sito ufficiale, che aveva appena acquistato questo tanto famigerato calciatore-allenatore: Nicolas Anelka, prelevato dal . Tuttavia, la squadra guidata da Nicholas non andava tanto bene, tanto che il presidente decise di ingaggiare un allenatore, Sergio Batista, a supporto della squadra, dando a Anelka solo il ruolo di calciatore. Dopodich\u00e9, lo Shanghai Shenhua decise di acquistare un altro giocatore proveniente dal Chelsea. Si tratta di Didier Drogba, autore di una stagione perfetta alla squadra londinese, con la quale ha vinto praticamente tutto. Il contratto che il giocatore ivoriano ha firmato con la squadra di Shanghai \u00e8 della durata di due anni e mezzo.\nIl 31 gennaio 2014 il club viene acquistato dal Greenland Holding Group Company Limited. Il successivo 6 febbraio Greenland Holding Group Company Limited annuncia che il nome della squadra sarebbe diventato \"Shanghai Greenland Shenhua Football Club\".\nRosa 2022.\nAggiornata al 13 gennaio 2022.\nRosa 2021.\nAggiornata al 13 agosto 2021."}
{"id": "1891957", "revid": "266222", "url": "https://it.wikipedia.org/wiki?curid=1891957", "title": "Richard Stanley Francis", "text": ""}
{"id": "1891962", "revid": "35813", "url": "https://it.wikipedia.org/wiki?curid=1891962", "title": "Giannina Arangi Lombardi", "text": ""}
{"id": "1891966", "revid": "599013", "url": "https://it.wikipedia.org/wiki?curid=1891966", "title": "Haris \u0160koro", "text": "Carriera.\nInizia a giocare nella formazione dilettante \"UNIS Vogo\u0161\u0107a\" mostrando talento precoce che lo porta nella NK Bosna Visoko per una stagione. Passa quindi al FK \u017deljezni\u010dar, che lo vuole insistentemente, giocandovi oltre 100 partite. Fa parte della generazione talentuosa che porta la suddetta formazione alle semifinali della Coppa UEFA 1984-1985.\nNello stesso anno il ventiduenne Haris debutta nella nazionale jugoslava, in cui presenzier\u00e0 in totale 15 volte segnandovi 4 gol e partecipando anche alle qualificazioni dei mondiali 1990, in cui viene notato il suo gol da 25 metri al portiere inglese Shilton sul campo di Wembley in una partita amichevole Inghilterra-Jugoslavia, dove era partito da centrocampo dribblando tre giocatori avversari.\nNel 1987 passa alla ma dopo solo un anno viene acquistato dal , rimanendovi 3 stagioni, con uno score di 19 gol in 87 presenze. Detiene ancora oggi il gol pi\u00f9 veloce mai segnato in un campionato italiano di Serie B, 9 secondi nella partita Torino-Ancona.\nNell'ottobre 1991 passa quindi al , dove gioca fino al 1995 insieme ad alcuni noti giocatori del calcio italiano, Di Matteo, Sesa e Milton. Come ultimo passaggio calcistico semi-professionista lo vediamo al FC Baden. Dal 1996 al 1998 gioca nella squadra svizzera di C1 Freienbach nel Cantone Svitto dove termina la sua carriera.\nDopo il ritiro.\nTra il 1999 e il 2000 gioca alcune partite per amicizia nella squadra dilettantistica di quarta lega del Milan Club Zurigo. Oggi gioca nei veterani del AC Palermo nel campo sportivo Juchof 2 alle porte di Zurigo, dove insegna anche calcio ai giovani talenti.\nVive a Zurigo in Svizzera."}
{"id": "1891971", "revid": "26244", "url": "https://it.wikipedia.org/wiki?curid=1891971", "title": "VLSM", "text": ""}
{"id": "1891978", "revid": "339392", "url": "https://it.wikipedia.org/wiki?curid=1891978", "title": "Arame", "text": ""}
{"id": "1891979", "revid": "399", "url": "https://it.wikipedia.org/wiki?curid=1891979", "title": "Warren (Ohio)", "text": "Warren \u00e8 una citt\u00e0 degli Stati Uniti d'America, capoluogo della contea di Trumbull, nello Stato dell'Ohio. La municipalit\u00e0 \u00e8 sita nell'Ohio nordoccidentale, a circa 22 chilometri a nordovest di Youngstown ed a 24\u00a0km ad ovest del confine di Stato con la Pennsylvania.\nLa popolazione risultava di 46.832 abitanti per il censimento del 2000, scendendo nel 2007 a 44.270. "}
{"id": "1891980", "revid": "1718925", "url": "https://it.wikipedia.org/wiki?curid=1891980", "title": "Walk On (U2)", "text": "Walk On \u00e8 un singolo del gruppo musicale irlandese U2, il quarto e ultimo estratto dall'album del 2000 \"All That You Can't Leave Behind\". La canzone ha vinto il Grammy Award come \"disco dell'anno\" nel 2002.\nLa canzone \u00e8 dedicata ed ispirata a Aung San Suu Kyi. Il testo \u00e8 scritto sotto forma di supporto morale nei confronti della donna, ringraziandola per il suo attivismo e per la sua lotta per la libert\u00e0 in Myanmar. Per tale ragione le autorit\u00e0 locali hanno bandito la vendita sia di questo singolo che del CD \"All That You Can't Leave Behind\", arrivando a sanzionare chi ascolta tali brani musicali con l'arresto.\nIl titolo dell'album \u00e8 una frase che pu\u00f2 essere rinvenuta nel testo di questo brano: \"The only baggage you can bring / is all that you can't leave behind\".\nVideo musicale.\nEsistono due versioni prodotte per il video musicale di \"Walk On\" . La prima \u00e8 la versione internazionale, girata nel novembre 2000 a Rio de Janeiro dal regista Jonas Akerlund. La seconda versione, destinata esclusivamente al mercato statunitense \u00e8 stato realizzato nel febbraio 2001 a Londra dalla regista Liz Friedlander. Entrambe le versioni sono incluse nel DVD \"U218 Videos\"."}
{"id": "1891982", "revid": "228587", "url": "https://it.wikipedia.org/wiki?curid=1891982", "title": "Mitologia bantu", "text": "Le mitologie dei popoli bantu sono caratterizzate, come le lingue bantu, da un nucleo comune, a partire dal quale si sono poi sviluppate tradizioni differenti in funzione della distribuzione geografica dei diversi gruppi, e dell'influenza di altre culture.\nDio.\nIn tutte le culture tradizionali bantu esiste l'idea di un Dio unico supremo, sebbene questa figura sia spesso poco definita, o dotata di caratterizzazioni specifiche variabili (alcune culture per esempio fanno coincidere Dio con il Sole, o con il pi\u00f9 antico degli antenati). Diversi popoli usano diverse parole per riferirsi a Dio; alcune denominazioni comuni sono Mulungu (presso numerose etnie dell'area di influenza swahili come gli Yao, gli Nyamwezi e diversi gruppi Kikuyu) o Mungu/Muungu (swahili), Chiuta, Leza, Kalunga (Angola), Nzambe (Congo), Katonda (Uganda), Unkulunkulu (zulu).\nNon va dimenticato che la maggior parte delle lingue bantu conosce Dio con un nome che contiene l'antica radice 'ng' (che pu\u00f2 assumere la forma 'nk' presso alcuni popoli). Questa radice \u00e8 spesso presente nel nome che indica il cielo. Ad esempio, in Swahili Dio viene chiamato Mungu (dove il prefisso Mu indicherebbe un essere vivente, e ng indicherebbe l'essenza dell'essere Dio), i cieli vengono chiamati mbingu o mbinguni, e cio\u00e8 il luogo abitato da Dio.\nNelle tradizioni in cui Mulungu/Dio viene collocato in un luogo preciso, questo \u00e8 in genere sopra il cielo, il quale viene concepito come un tetto solido, a una grande distanza sopra la terra, su cui poggia ai margini estremi del mondo. La tradizione \u00e8 ricca di racconti in cui un essere umano riesce a giungere in cielo in qualche modo (arrampicandosi su un albero altissimo, o su una corda lasciata cadere dall'alto); in queste storie, il mondo iperuranico viene rappresentato come non molto diverso da quello terreno.\nIl Dio supremo non viene in genere inteso come creatore del mondo, che esiste da sempre, n\u00e9 degli animali, che per\u00f2 in molte culture bantu vengono indicati come \"la sua gente\". Dio \u00e8 infatti in stretta relazione con il mondo primigenio e la natura, e in molte tradizioni si ritiene che abbia abbandonato la terra in tempi antichissimi in quanto offeso dal comportamento degli uomini verso le piante e gli animali. Per gli Yao, per esempio, Mulungu lasci\u00f2 il mondo quando gli uomini iniziarono a bruciare i boschi e \"uccidere il suo popolo\". Storie simili sono diffuse presso gli Ashanti dell'Africa occidentale e i Maasai. \nLa maggior parte delle tradizioni religiose bantu non dedicano un culto particolare a Dio, considerato troppo lontano dagli uomini per essere interessato alle loro vicende.\nOrigine e destino dell'uomo.\nLa nascita dell'uomo \u00e8 raccontata in modi diversi in diverse mitologie bantu. Una immagine piuttosto diffusa \u00e8 che i primi uomini siano nati da una pianta (per esempio da una canna o da un canneto per gli Zulu e i Tonga e da un albero chiamato Omumborombonga, situato nel Kaokoveld, per gli Herero). In altre tradizioni, i primi uomini uscirono da una caverna o da un buco nel terreno. Nei racconti dei popoli che basano la propria sussistenza sull'allevamento, di solito, si narra che gli uomini giunsero al mondo insieme al loro bestiame. Si pu\u00f2 notare che questi miti si riferiscono in genere solo all'origine dell'etnia da cui sono elaborati, e non del genere umano nel suo insieme; per esempio, quasi tutti i gruppi bantu che convivono con i boscimani attribuiscono a questi ultimi un'origine diversa, in alcuni casi considerandoli antichi come il mondo stesso, e quindi privi di una vera e propria origine nel tempo.\nLa maggior parte delle culture bantu si spiegano l'origine della morte attraverso un mito che riguarda il camaleonte, e che \u00e8 essenzialmente lo stesso ovunque. Secondo questo mito, Dio invi\u00f2 il camaleonte presso gli uomini, dicendogli di portare il messaggio: \"che gli uomini non muoiano!\" Il camaleonte si avvi\u00f2, procedendo lentamente e fermandosi a mangiare lungo la via. Dopo qualche tempo, Dio invi\u00f2 la lucertola presso gli uomini, dicendole di portare il messaggio: \"che gli uomini muoiano!\" La lucertola part\u00ec velocemente, e giunse dagli uomini prima del camaleonte. Cos\u00ec gli uomini seppero che sarebbero morti. Quando il camaleonte giunse con il suo messaggio, gli uomini avevano gi\u00e0 accettato il messaggio della lucertola, e non poterono accogliere quello del camaleonte. Per via di questa leggenda, camaleonti e lucertole sono considerati animali di cattivo auspicio in gran parte dell'Africa subsahariana.\nA seconda delle tradizioni locali, vengono date diverse spiegazioni del doppio messaggio inviato da Dio; in alcuni racconti, Dio invia entrambi i messaggeri, affidando le sorti dell'umanit\u00e0 all'esito della loro gara; in altri, la lucertola sente per caso l'ordine di Dio al camaleonte e decide, per invidia, di portare il messaggio opposto. In altri racconti ancora, Dio cambia idea dopo aver inviato il camaleonte, per via del cattivo comportamento umano; quest'ultima variante potrebbe essersi diffusa in epoca recente, attraverso l'influenza del cristianesimo. I missionari, in effetti, si sono spesso appropriati del mito del camaleonte, modificandone e reinterpretandone la simbologia. Per esempio, il camaleonte (che porta la notizia dell'immortalit\u00e0 dell'uomo) viene talvolta identificato con Ges\u00f9.\nSpiriti dei morti.\nInoltre, tutti i bantu credono nella vita dopo la morte, sebbene non nel senso di una vita immortale alla maniera dei cristiani; piuttosto, essi ritengono che gli spiriti dei morti continuino a vivere e possano influire sul mondo dei vivi. Questa esistenza a livello spirituale viene concepita come limitata nel tempo; gli spiriti dei morti continuano a vivere fintantoch\u00e9 c'\u00e8 qualcuno che si ricorda di loro. Pertanto, lo spirito dei grandi re e degli eroi - di cui sopravvive il ricordo nella tradizione orale - vive per secoli, mentre quello delle persone comuni si estingue nel giro di poche generazioni. Gli spiriti dei morti possono comunicare con i vivi attraverso in vari modi - in sogno, per mezzo di presagi, o con l'intervento di un divinatore. Essi vengono esplicitamente consultati in diverse occasioni, per esempio prima di intraprendere un lungo viaggio. Se una persona offende in qualche modo lo spirito dei propri antenati, essi possono vendicarsi procurando malattia o sventura, mali di cui ci si potr\u00e0 liberare solo rappacificandosi con gli antenati nei modi stabiliti da un divinatore. Catastrofi come inondazioni, carestie o invasioni di locuste sono attribuite all'ira degli spiriti.\nIn genere, gli spiriti non appaiono ai vivi nella loro forma originale, ma in forma di animali (soprattutto serpenti e uccelli, o qualche volta come mantidi).\nSebbene la tradizione identifichi altri tipi di spiriti, per esempio spiriti della natura come Mwenembago (\"il signore della foresta\") nella mitologia dei Zaramo della Tanzania, questi hanno un ruolo solo marginale e in molti casi risulta che essi fossero comunque, in origine, spiriti di uomini defunti.\nCome in altre mitologie, i bantu identificano il regno degli spiriti con il sottosuolo. In quasi tutte le tradizioni bantu ci sono racconti di persone che si trovano fortuitamente a visitare la terra dei morti (\"kuzimu\" in swahili); spesso questo succede a chi segue un istrice o un altro animale nella tana. Eroi della tradizione che hanno fatto questo viaggio sono per esempio Mpobe (nella tradizione ugandese) e Uncama (mitologia zulu).\nI mostri.\nNelle mitologie bantu si trovano diverse figure di creature mostruose, chiamate \"amazimu\" in zulu o \"madimo\", \"madimu\", \"zimwi\" in altre lingue. Nella letteratura in lingua inglese si parla in genere di orchi, in quanto una delle loro caratteristiche pi\u00f9 comuni \u00e8 quella di essere divoratori di uomini. Possono assumere la forma di uomini o di animali (per esempio i Chaga del Kilimanjaro raccontano di un mostro con sembianze di leopardo), e talvolta hanno il potere di trasformare in animali gli uomini. Una categoria particolare di mostri \u00e8 rappresentata dai cadaveri resuscitati e mutilati, come gli \"umkovu\" della tradizione zulu, o i \"ndondocha\" degli Yao.\nStorie di animali.\nCome avviene per molti gruppi etnici dell'Africa subsahariana, le tradizioni bantu sono ricche di racconti che hanno per protagonisti animali parlanti. Queste storie hanno spesso la struttura e la funzione di favole, e presentano notevoli analogie con quelle della tradizione occidentale. Per questo motivo, per esempio, si \u00e8 ipotizzato che Esopo (che era uno schiavo, forse di origine etiope) abbia attinto alla tradizione favolistica dell'Africa subsahariana.\nLa figura predominante delle storie di animali bantu \u00e8 la lepre, che rappresenta l'intelligenza e l'astuzia. Suo principale antagonista \u00e8 la iena, subdola e ingannatrice, che per\u00f2 finisce sempre sconfitta. Altre figure ricorrenti sono il leone e l'elefante, che rappresentano la forza bruta. Ancora pi\u00f9 vincente della lepre \u00e8 la tartaruga, che supera qualunque antagonista in virt\u00f9 della sua lenta, pacata determinazione.\nQuesto bestiario standard delle storie bantu, ovviamente, \u00e8 soggetto a variazioni locali. Per esempio, nelle regioni dell'Africa dove non esistono lepri (come il bacino del Congo) il protagonista positivo delle favole \u00e8 spesso un'antilope. I sotho hanno sostituito la lepre con lo sciacallo, forse per via dell'influenza della cultura Khoisan, dove lo sciacallo \u00e8 considerato il simbolo dell'intelligenza (mentre la lepre \u00e8 considerata un animale stupido). Gli zulu hanno numerose storie di lepri, ma anche molte in cui il protagonista \u00e8 una specie di furetto."}
{"id": "1891983", "revid": "63756", "url": "https://it.wikipedia.org/wiki?curid=1891983", "title": "Pepe S\u00e1nchez (fumetto)", "text": "Pepe Sanchez \u00e8 un personaggio dei fumetti creato da Robin Wood, protagonista dell'omonima serie di strisce in bianco e nero."}
{"id": "1891986", "revid": "339392", "url": "https://it.wikipedia.org/wiki?curid=1891986", "title": "Stato USA", "text": ""}
{"id": "1891992", "revid": "1543377", "url": "https://it.wikipedia.org/wiki?curid=1891992", "title": "Genovese (famiglia)", "text": "La famiglia Genovese, conosciuta anche con il nome di famiglia Luciano \u00e8 una delle cinque famiglie mafiose di New York che controlla le attivit\u00e0 (criminali e non) della citt\u00e0 e di altri stati d'America. La famiglia Genovese \u00e8 stata sin dalla sua fondazione una delle pi\u00f9 potenti e temute famiglie mafiose di Cosa nostra statunitense.\nDagli esperti \u00e8 stata soprannominata Ivy league e Rolls Royce della criminalit\u00e0 organizzata. Nel corso degli anni ha mantenuto rapporti di alleanza con tutte le \"famiglie\" di Cosa Nostra, soprattutto con quelle di Cleveland, Boston, Buffalo e Filadelfia.\nAlla fine degli anni settanta, la \"famiglia\" manipol\u00f2 alcuni importanti membri della famiglia di Filadelfia, convincendoli a ribellarsi e ad ordire l'omicidio del loro boss Angelo Bruno, al fine di prendere il controllo del territorio e dei casin\u00f2 di Atlantic City, controllati proprio dalla famiglia Bruno di Filadelfia.\nNel corso degli anni si sono succeduti alla guida della famiglia potenti boss del calibro di Lucky Luciano, Frank Costello, Vito Genovese, Thomas Eboli, Philip Lombardo, Vincent Gigante, Liborio Bellomo e Daniel Leo.\nStoria.\nLe origini.\nLe origini della cosca sono da individuarsi a Corleone, in provincia di Palermo. Giuseppe Morello e i suoi fratellastri Vincenzo, Nicola e Ciro Terranova, potenti uomini d'onore di Corleone, si stabilirono a New York nel 1897, diventando presto la pi\u00f9 potente famiglia mafiosa della citt\u00e0 e di conseguenza la pi\u00f9 potente della nazione, dalla fine dell'800 fino alla fine degli anni dieci. La famiglia aveva il controllo totale di Manhattan e di East Harlem per quanto riguarda estorsioni, gioco d'azzardo, scommesse illegali, contraffazione e fabbricazione di banconote false. Durante questo periodo scoppia una feroce guerra per il controllo del gioco d\u2019azzardo e di altre attivit\u00e0 illecite tra i Morello e la Camorra newyorkese che provocher\u00e0 una ventina di morti, il conflitto verr\u00e0 chiamato \u2018\u2019Guerra tra Mafia e Camorra\u2019\u2019.\nNel 1919 scoppi\u00f2 una faida tra Morello e la famiglia di Salvatore D'Aquila di Brooklyn, chiamata in seguito famiglia Gambino, sostenuta dal gangster Umberto Valenti, il quale venne assassinato nel 1922 su ordine di Joe Masseria, che divenne il nuovo boss della cosca per volere di Giuseppe Morello, che si riserv\u00f2 il titolo di consigliere. Durante il proibizionismo, Masseria si associ\u00f2 con il gangster Lucky Luciano e i suoi soci non-siciliani Frank Costello, Vito Genovese e Joe Adonis per via dei loro stretti contatti con i contrabbandieri di alcolici ebrei e irlandesi. Per\u00f2 nel 1930 il potere di Masseria viene messo in pericolo da Salvatore Maranzano, potentissimo boss proveniente da Castellammare del Golfo.\nPer tutelare i propri interessi, Masseria ordin\u00f2 l'omicidio del boss Gaetano Reina, un suo alleato che sospettava di tramare con Maranzano: inizia cos\u00ec la famosa \"guerra castellammarese\". Maranzano rispose facendo assassinare Giuseppe Morello, il consigliere di Masseria.\nIl 15 aprile 1931, Joe Masseria venne ucciso mentre pranzava con il suo alleato Lucky Luciano al ristorante Scarpato's di Coney Island, dai killer dello stesso Luciano che aveva organizzato l'omicidio assieme a Maranzano, che gli affid\u00f2 gli affari del defunto Masseria. Infine Luciano fece assassinare anche Maranzano (settembre 1931) e rilev\u00f2 la famiglia di Masseria con la benedizione degli altri \"boss\", formando la commissione, che comprendeva non solo le Cinque famiglie di New York ma anche la Chicago Outfit di Al Capone e la potente famiglia di Buffalo di Stefano Magaddino.\nIl dominio di Lucky Luciano.\nNella sua nuova famiglia, Luciano affili\u00f2 numerosi suoi luogotenenti napoletani e calabresi nonostante non fossero siciliani: infatti nomin\u00f2 Vito Genovese suo vice, Frank Costello come consigliere e, come capidecina, Ciro Terranova, Joe Adonis, Settimo Accardi, Anthony Strollo, Anthony Carfano, Thomas Greco, Willie Moretti, Michael Coppola, Rocco Pellegrino, Ruggero Boiardo, Sam Cuffaro, James Angelina, Gaetano Ricci, John Biello, John De Noia.\nLa cosca con le sue attivit\u00e0 illecite (estorsioni, scommesse, gioco d'azzardo, edilizia, appalti truccati, sindacati, usura, prostituzione, riciclaggio, contraffazione di banconote, traffico di narcotici ed altri racket) si espandeva non solo nello Stato di New York, ma anche in California, Florida, Connecticut, Nevada e a Cuba.\nNel 1936, Lucky Luciano venne arrestato e condannato ad una pena che andava dai 30 ai 50 anni, assieme al suo soldato di fiducia Dave Petillo e ad altri sette affiliati della cosca, con l'accusa di sfruttamento della prostituzione. Pur continuando a comandare dal carcere, Luciano nomina come reggente della famiglia il suo vice Vito Genovese, con l'aiuto del consigliere Costello. Ma nel 1936 Genovese, accusato dell'omicidio di Ferdinand Boccia, un soldato della cosca, fu costretto a darsi alla latitanza e a fuggire in Italia. Luciano dal carcere affid\u00f2 cos\u00ec la reggenza a Costello.\nLa leadership di Costello e la lotta con Genovese.\nFrank Costello si occupava del lato finanziario e politico della famiglia. Fu soprannominato dalla stampa statunitense il \"primo ministro della Malavita\" per i suoi contatti con la politica, la magistratura e l'imprenditoria. Costello credeva molto nella diplomazia e nella disciplina, ed era aiutato nella conduzione della famiglia dal consigliere non ufficiale Meyer Lansky, il migliore amico di Lucky Luciano. Con il consenso di Luciano e in societ\u00e0 con altri boss, finanzi\u00f2 la costruzione del primo casin\u00f2 di Las Vegas. Le operazioni furono affidate a Meyer Lansky e a Bugsy Siegel.\nCostello fu il reggente della famiglia, agli ordini di Luciano, per circa 10 anni fino al 1946, anno in cui lo stesso Luciano fu espulso dagli Stati Uniti e rimpatriato in Italia. Con l'uscita dalle scene di Luciano, Costello divenne il boss ufficiale. Ma, sempre nel 1946, Genovese fu estradato in America per essere processato. Con l'eliminazione dei potenziali testimoni e la corruzione dei vari giudici, Genovese fu assolto dall'accusa di omicidio. Genovese inizi\u00f2 a tramare contro Costello per prenderne il posto.\nNel 1951 Willie Moretti, vicecapo della famiglia e fedelissimo di Costello, venne assassinato in un ristorante di Fort Lee nel New Jersey, su ordine della \u00abCommissione\u00bb, istigata da Vito Genovese, che voleva scalzare l'autorit\u00e0 di Costello, il quale decise di temporeggiare, per non scatenare una faida interna. Nel 1953 con l'espulsione in Italia di Joe Adonis, potente capodecina e suo sostenitore, la forza di Costello cominci\u00f2 a diminuire. Nel 1957 Genovese si alle\u00f2 con Carlo Gambino, vicecapo della famiglia del boss Albert Anastasia: il loro scopo era quello di eliminare Costello e Anastasia per rilevarne le rispettive famiglie. Poco dopo il rilascio di Costello dal carcere nel 1957, Genovese invi\u00f2 il suo \"soldato\" Vincent Gigante ad ucciderlo: la sera del 2 maggio 1957, mentre stava rientrando nel suo appartamento con la moglie, Frank Costello venne ferito di striscio alla testa da un colpo di pistola sparato da Gigante. Rimasto leggermente ferito alla testa, Costello decise di \"ritirarsi in pensione\" lasciando il posto di boss della famiglia a Vito Genovese.\nL'era Genovese.\nDiventato il nuovo boss, Genovese ristruttura la cosca e nomina vicecapo Jerry Catena, e consigliere Michele Miranda. Assieme ad altri boss organizza la famosa riunione di Apalachin per discutere sulla successione di Genovese nel comando della famiglia di Costello e di Gambino nel comando di quella di Anastasia. Nel 1959 fa assassinare Anthony Carfano, potente capodecina e suo potenziale rivale, deciso a prendere il suo posto alla guida della famiglia. Pochi mesi dopo Genovese viene arrestato per traffico di stupefacenti e condannato a 15 anni di prigione. Pur continuando a comandare dal carcere, Genovese forma un pannello di commissione per il controllo degli affari della famiglia, formato dai suoi fedelissimi. Nomina Anthony Strollo reggente, coadiuvato da Jerry Catena, Michele Miranda, e da Thomas Eboli e Philip Lombardo, i capidecina pi\u00f9 fidati.\nNel 1962 dal carcere ordina l'omicidio di Strollo. Anthony Strollo, uscito dalla sua casa nel New Jersey, scompare di \"lupara bianca\" e il suo corpo non verr\u00e0 mai pi\u00f9 ritrovato. Al posto di Strollo, come reggente viene nominato Thomas Eboli.\nSempre nel 1962 Joe Valachi, soldato e autista di Genovese, detenuto insieme a lui nella stessa cella nel penitenziario di Atlanta, durante l'ora d'aria nel cortile uccise un altro detenuto a sprangate. Valachi credeva in realt\u00e0 che l'uomo da lui assassinato fosse Joseph Di Palermo, un \"uomo d'onore\" della famiglia Lucchese, incaricato di uccidere Valachi su ordine di Genovese, che pensava di essere tradito.\nValachi fu convinto dalle autorit\u00e0 a testimoniare per la prima volta contro la mafia, svelando i segreti di Cosa nostra alle autorit\u00e0. Genovese fu ritenuto dagli altri boss il responsabile di questa pubblicit\u00e0 indesiderata.\nLa morte di Genovese e i boss di facciata.\nNel 1969 Genovese muore di cause naturali in prigione e il boss ufficiale della famiglia diviene Philip Lombardo. Questi, tuttavia, per distrarre l'attenzione delle forze di polizia e dei boss rivali, decise assieme a Catena e Miranda di creare un \"boss di facciata\". Boss di facciata era Thomas Eboli, ma dietro le quinte continuava a comandare Lombardo, che segretamente stava istruendo alla successione un suo pupillo, l'ex guardaspalle di Genovese e ora capodecina Vincent Gigante.\nNel 1972 Thomas Eboli, appena uscito dalla casa della sua amante, venne assassinato. L'ordine era stato dato da Carlo Gambino, per la mancata restituzione di un prestito di quattro milioni di dollari, derivante dal traffico di droga. A sostituire Eboli come boss di facciata fu il capodecina Frank Tieri, sostenuto da Carlo Gambino, suo grande amico, ma a comandare dietro le quinte c'era sempre Lombardo. Questa tattica ebbe grande successo nell'ingannare e confondere le forze dell'ordine.\nSempre nel 1972, Michele Miranda e Jerry Catena si ritirano dalle attivit\u00e0 mafiose. Miranda morir\u00e0 per cause naturali un anno dopo. Lombardo nomina Vincent Gigante vicecapo e Anthony Salerno consigliere, con Tieri sempre come boss di facciata.\nNel 1980 i vertici della famiglia Tieri, Gigante e Salerno, su ordine di Lombardo, manipolano alcuni capidecina della famiglia di Filadelfia, convincendoli ad uccidere il loro boss Angelo Bruno. Bruno si opponeva alla famiglia Genovese, che ad Atlantic City cercava di prendere il controllo di alcuni casin\u00f2 e dei vari racket legati al gioco d'azzardo, controllati proprio dalla famiglia di Filadelfia. Dopo una sanguinosa faida interna per il controllo della cosca di Filadelfia, Nicky Scarfo sostenuto dai Genovese diventa il nuovo boss, dando il permesso a Lombardo, Gigante e soci di operare ad Atlantic City.\nNel 1981, Frank Tieri venne arrestato e condannato grazie alla legge RICO; un mese dopo mor\u00ec di cause naturali. A sostituire Tieri come boss di facciata, Lombardo nomina Salerno. Alla fine del 1982, anche Philip Lombardo decise di ritirarsi nella sua residenza in Florida e nomin\u00f2 come boss ufficiale Gigante. Salerno fu il boss di facciata della famiglia fino al 1986, anno in cui fu condannato a 100 anni di carcere assieme ad altri boss delle cinque famiglie.\nThe oddfather.\nDal 1986 Vincent Gigante istituisce un metodo pi\u00f9 rigoroso e segreto per comunicare con i suoi luogotenenti, creando il \"boss di strada\" o messaggero, con lo scopo di isolarsi dalle indagini di polizia. Gigante impartiva gli ordini al figlio Andrea o a qualcuno dei suoi fedelissimi. Per sfuggire alle incriminazioni incominci\u00f2 a fingersi pazzo, e per questo motivo fu soprannominato \"The Oddfather\", ovvero il padrino pazzo.\nGigante curava personalmente i suoi affari dal \"Triangle Social Club\", nel Greenwich Village, il quartiere dove era nato e risiedeva. Gli altri affari erano gestiti dal suo vicecapo Venero Mangano, che operava a Brooklyn, dal consigliere Louis Manna, della fazione del New Jersey, e da altri quattro fidatissimi capidecina. Nel 1985 Paul Castellano, capo della famiglia Gambino e alleato di Gigante, era stato ucciso dagli uomini di John Gotti senza il permesso della commissione. Cos\u00ec Gigante cospir\u00f2 l'omicidio di Gotti assieme al capo Vittorio Amuso e al vicecapo della famiglia Lucchese, Anthony Casso. Il 13 aprile 1986 fu piazzata un'autobomba nell'auto di Gotti, ma lo stesso Gotti si salv\u00f2, mentre a morire fu il suo vicecapo Frank DeCicco.\nDalla fine degli anni ottanta all'inizio degli anni novanta Gigante mantiene il controllo della famiglia con il pugno di ferro, ordinando gli omicidi di diversi uomini d'onore. All'inizio degli anni novanta, Sammy Gravano, vicecapo dei Gambino, decide di collaborare con la giustizia e, oltre a testimoniare contro Gotti e i leader della sua famiglia, accusa anche Gigante di essere il capo della famiglia Genovese. Nel corso degli anni novanta, ci saranno altri pentiti che accuseranno Gigante. Nel 1997 Gigante viene considerato sano di mente dagli psichiatri dell'FBI e viene condannato a 12 anni di carcere federale, dove continuer\u00e0 a comandare fino alla sua morte, avvenuta per attacco cardiaco il 19 dicembre 2005 nel carcere di Springfield, Missouri.\nAttuale leadership della famiglia.\nAlla met\u00e0 degli anni novanta, a causa di numerosi pentiti, molti importanti membri della famiglia Genovese come il vicecapo Venero Mangano, consigliere Louis Manna, i capidecina Liborio Bellomo, James Ida, sono stati condannati a lunghe pene detentive. Nonostante i numerosi arresti, la famiglia Genovese resta una delle pi\u00f9 potenti famiglie mafiose di New York e d'America, con una forza di circa 300 affiliati e decine e decine di associati. Alla morte di Gigante nel 2005 Daniel Leo \u00e8 stato boss reggente sino al 2008 quando \u00e8 stato imprigionato per 5 anni per estorsioni e usura. \nDal 2008 si ritiene che il consigliere sia Dominick Cirillo.\nDal 2005 le autorit\u00e0 ritengono che il boss della famiglia sia il Liborio Bellomo, pupillo di Gigante, rilasciato dopo 12 anni di carcere nel 2008. Nonostante gli arresti, la famiglia Genovese mantiene ancora tutto il potere e l'influenza, non solo a New York e nel New Jersey, ma anche ad Atlantic City, in Florida e in California, rimanendo la pi\u00f9 potente famiglia mafiosa di New York e vantando solidi legami storicamente soprattutto con la Mafia siciliana e solo recentemente anche con la 'Ndrangheta calabrese.\nLeadership storica.\nBoss di strada (boss di facciata).\nPosizione creata da Philip Lombardo nel 1969, per mascherare il vero boss della famiglia. Il \"boss di facciata\" aveva le medesime funzioni del boss, ma rispondeva segretamente al vero boss (spesso fintosi un capodecina), rendendo questi \"inaccessibile\" a soldati e capidecina, ma solo al consigliere ed al sottocapo. \nCon la testimonianza di Vincent Cafaro, un soldato di alto rango, nel 1988, la posizione fu rivelata e cadde in disuso essendo oramai inutile. Dopo il 1992, la posizione fu ribattezzata \"boss di strada\", il cui compito era di coadiuvare le posizioni del boss quando questi era in prigione o incapace di comandare. Anche questo rango, per\u00f2, venne abolito nel 2005.\nAttuali membri della famiglia.\nCapiregime.\nNew York City.\nFazione di Manhattan&amp;Brooklyn\nFazione del Bronx\nFazione del Queens\nAltre localit\u00e0.\nFazione del New Jersey\nFazione del New England\nFazione della Florida"}
{"id": "1892000", "revid": "2373", "url": "https://it.wikipedia.org/wiki?curid=1892000", "title": "Hijiki", "text": ""}
{"id": "1892003", "revid": "121051042", "url": "https://it.wikipedia.org/wiki?curid=1892003", "title": "The Ground Beneath Her Feet", "text": " \nThe Ground Beneath Her Feet \u00e8 una canzone del gruppo rock irlandese U2, inclusa nella colonna sonora del film, \"The Million Dollar Hotel\". La canzone \u00e8 stata registrata insieme a Daniel Lanois alla pedal steel guitar. Nei crediti della canzone compare anche lo scrittore Salman Rushdie, dato che il testo proviene proprio dal suo romanzo \"La terra sotto i suoi piedi\" (titolo originale \"The Ground Beneath Her Feet\").\nOltre ad essere contenuta nel CD della colonna sonora del succitato film, esiste in una delle versioni del coevo LP \"All that you can't leave behind\".\nLa canzone \u00e8 stata prodotta da Brian Eno e Daniel Lanois, ed \u00e8 stato scritta e composta da Bono anche se, come tutti i loro brani, risulta accreditata all'intera band."}
{"id": "1892006", "revid": "1123217", "url": "https://it.wikipedia.org/wiki?curid=1892006", "title": "Wakame", "text": ""}
{"id": "1892017", "revid": "1543377", "url": "https://it.wikipedia.org/wiki?curid=1892017", "title": "Renault Tracer", "text": "Il Renault Tracer \u00e8 un autobus interurbano prodotto in Francia dal 1991 al 2002.\nProgetto.\nIl Tracer viene progettato nei primi anni '90 per sostituire il precedente Renault S45 di derivazione Saviem. Rispetto al predecessore, introduce il concetto di carrozzeria portante ed \u00e8 realizzato su un telaio del tutto nuovo.\n\u00c8 stato concepito per l'utilizzo su tratte suburbane e interurbane; ne sono state inoltre sviluppate una versione scolastica (Liberto) e una versione dedicata al turismo di fascia bassa (Excursion). Il Tracer \u00e8 stato prodotto nello stabilimento di Annonay, in Francia, in oltre 5.400 esemplari.\nTecnica.\nIl Tracer \u00e8 equipaggiato con il motore Renault MIHR 06.20.45 da 9.834 cm3, erogante 253 cavalli, a seconda del periodo declinato in versione Euro 0, 1, 2 o 3. Il cambio \u00e8 un manuale ZF da 6 marce; solo per la versione \"Ville\", dedicata al trasporto suburbano, era disponibile il cambio automatico Voith a 4 marce.\nCome optional sono disponibili il condizionatore, sedili reclinabili e i service set individuali; la versione turistica \u00e8 inoltre dotata di radio e impianto video. La versione scolastica \u00e8 invece priva di cappelliere e presenta solitamente sedili in plastica antivandalo, adatti ai servizi scolastici.\nVersioni.\nEcco un riepilogo delle versioni prodotte:\nDiffusione.\nIl Tracer \u00e8 stato prodotto in 5.435 esemplari fino al 2002, quando l'8 aprile di quell'anno l'ultima vettura ha lasciato lo stabilimento di Annonay per essere consegnata all'azienda Marne-et-Morin. Gran parte degli esemplari \u00e8 stata venduta in Francia, mentre alcuni gruppi di vetture hanno prestato servizio nel Benelux.\nAlcuni esemplari sono stati preservati dalla demolizione come veicoli storici, mentre vari mezzi, una volta raggiunta l'anzianit\u00e0 massima di servizio, sono state cedute in paesi dell'Est Europa o in Africa."}
{"id": "1892019", "revid": "287204", "url": "https://it.wikipedia.org/wiki?curid=1892019", "title": "Cavallo (zodiaco cinese)", "text": "Il Cavallo ( \u9a6c ) \u00e8 uno dei dodici segni zodiacali dell'astrologia cinese.\nAttributi.\nGli individui nati sotto questo segno hanno un carattere positivo e piacevole, ideativo e concreto. Da grandi riescono facilmente a raggiungere il successo, ma in compenso sono spesso un po' testardi e mancano di tatto.\nAnni e i cinque elementi.\nLe persone nate nel periodo compreso fra le seguenti date si dice che sono nate nell'\"anno del Cavallo\":"}
{"id": "1892021", "revid": "999533", "url": "https://it.wikipedia.org/wiki?curid=1892021", "title": "Gran Premio di Gran Bretagna 1981", "text": "Il Gran Premio di Gran Bretagna 1981 \u00e8 stata la nona prova della stagione 1981 del Campionato mondiale di Formula 1. Si \u00e8 corsa sabato 18 luglio 1981 sul Circuito di Silverstone. La gara \u00e8 stata vinta dal britannico John Watson su McLaren-Ford Cosworth; per il vincitore si tratt\u00f2 del secondo successo nel mondiale. Ha preceduto sul traguardo l'argentino Carlos Reutemann su Williams-Ford Cosworth e il francese Jacques Laffite su Ligier-Matra.\nVigilia.\nI fatti del Gran Premio del Belgio.\nLa FISA persever\u00f2 nel chiedere ai piloti il pagamento della multa inflitta per la loro protesta, inscenata poco prima del Gran Premio del Belgio. I piloti, guidati da Gilles Villeneuve e Mario Andretti, continuarono a rifiutare di saldare il richiesto, affermando che la responsabilit\u00e0 per il caos della partenza non era dovuto solo il loro comportamento. Il Royal Automobile Club invece scagion\u00f2 Nelson Piquet per aver compiuto due giri di ricognizione prima del via.\nAspetti tecnici.\nL'Arrows, dopo l'abbandono dell'impegno da parte della Michelin di fornirgli le gomme migliori, si affid\u00f2 agli pneumatici Pirelli, che gi\u00e0 equipaggiavano la Toleman. Riccardo Patrese ottenne il record sul giro, in un test organizzato a Donington Park, pochi giorni prima del Gran Premio. Anche la Lotus abbandon\u00f2 le coperture francesi, per tornare con la Goodyear, mentre l'Ensign pass\u00f2 all'Avon. L'Alfa Romeo fece esordire la versione D della 179. La Brabham test\u00f2 un motore turbo fornito dalla BMW; nelle prove venne per\u00f2 portata la versione col tradizionale motore Ford Cosworth DFV.\nIl Lotus present\u00f2 la 88B, versione aggiornata del modello 88 a doppio telaio, che era stata considerata non regolamentare, dopo una lunga battaglia legale tra la scuderia britannica e la FISA. Nel Regno Unito vi era per\u00f2 la regola che a nessuna vettura poteva essere impedito di prendere parte a una gara, anche in caso di giudizio negativo da parte dei commissari in merito alla sua conformit\u00e0 ai regolamenti. Il veicolo non regolare sarebbe escluso poi successivamente dalla classifica, a seconda della decisione del Tribunale sportivo competente. Il Royal Automobile Club (RAC) consider\u00f2 comunque regolare questa nuova versione della Lotus 88; ci\u00f2 per\u00f2 scaten\u00f2 la reazione di altri team (tra cui Ferrari e Renault) che inviarono un reclamo, che per\u00f2 non venne accettato dagli organizzatori, che consentirono cos\u00ec alla 88B di prendere parte alle prove.\nAspetti sportivi.\nNella solita alternanza tra circuiti il Gran Premio di Gran Bretagna torn\u00f2 sul Circuito di Silverstone, che aveva gi\u00e0 ospitato 17 volte una gara valida per il mondiale di Formula 1.\nNel corso delle settimane precedenti al gran premio la Formula 1 disput\u00f2 dei test sul tracciato di Hockenheim: il pi\u00f9 veloce fu Ren\u00e9 Arnoux su Renault, che chiuse in 1'50\"8.\nSulla seconda March venne iscritto Stefan Johansson, pilota svedese che aveva tentato di qualificarsi, senza successo, in due gran premi nel 1980, con la Shadow. Il britannico Geoff Lees trov\u00f2 un ingaggio alla Theodore, che iscrisse cos\u00ec due vetture. Lees mancava nel mondiale dal Gran Premio degli Stati Uniti d'America-Est 1980, in cui non si era qualificato al volante di una Williams del team RAM. In effetti n\u00e9 Johansson n\u00e9 Lees presero parte all'evento. All'Osella arriv\u00f2 invece Jean-Pierre Jarier, pilota francese che aveva corso i primi due gran premi stagionali con la Ligier.\nQuesto fu il duecentesimo gran premio al quale partecip\u00f2 il motore Ford Cosworth DFV; dal suo esordio, avvenuto nel Gran Premio d'Olanda 1967, aveva ottenuto 141 vittorie (contro le 81 dei motori Ferrari), 127 \"pole position\", 127 giri veloci; il motore aveva spinto vetture che avevano conquistato 9 titoli costruttori, e aveva permesso a 10 piloti di laurearsi campioni del mondo.\nQualifiche.\nResoconto.\nLa presenza della Lotus 88B nelle prove ufficiali port\u00f2 alla reazione della FISA che minacci\u00f2 di non far considerare valido il gran premio, quale prova del mondiale, di squalificare la Lotus e di escludere il Regno Unito dalle prove mondiali future. Gli organizzatori decisero cos\u00ec di escludere la 88B, giustificandosi col ritardo nella comunicazione da parte della Federazione. Le prove vennero dominate dalle due Renault di Ren\u00e9 Arnoux (primo in 1'12\"15) e Alain Prost che precedettero Nelson Piquet (l'unico vicino ai tempi dei due francesi) e Alan Jones. Il comportamento in pista delle Lotus 88B fu, in verit\u00e0, poco competitivo: Elio De Angelis chiuse diciannovesimo, mentre Nigel Mansell era diciassettesimo. Eddie Cheever e Brian Henton furono protagonisti di spettacolari incidenti, ma senza conseguenze fisiche.\nLe Renault confermarono la loro forza, monopolizzando la prima fila. Ren\u00e9 Arnoux conquist\u00f2 la settima \"pole\" iridata, in 1'11\"00, alla media di quasi 240\u00a0km/h, precedendo Alain Prost di 46 millesimi. Nelson Piquet, terzo, era staccato di quasi un secondo da Arnoux. La Lotus, che riutilizzava il modello 87, fu ancora poco competitiva, tanto che De Angelis fu solo ventiduesimo, mentre Mansell non fu capace di qualificarsi. Si qualificarono invece le Arrows, che cos\u00ec riportarono in gara le gomme Pirelli, assenti dal Gran Premio di Francia 1958. Henton fu nuovamente protagonista di un incidente: in questo caso la sua vettura prese fuoco nella corsia dei box, dopo aver impattato contro le barriere, riempiendo di fumo il \"paddock\". Il pilota non ebbe conseguenze.\nRisultati.\nI risultati delle qualifiche furono i seguenti:\nGara.\nResoconto.\nAlain Prost part\u00ec bene e scatt\u00f2 davanti a tutti, seguito da Didier Pironi, Ren\u00e9 Arnoux, Gilles Villeneuve, Nelson Piquet, John Watson, Andrea De Cesaris, Alan Jones e Carlos Reutemann. Nel primo giro Villeneuve pass\u00f2 Arnoux, Alan Jones fece lo stesso con De Cesaris e Watson. Il giro seguente Arnoux ripass\u00f2 Villeneuve che perse tempo, nel tentativo di passare Pironi. Un'altra tornata e Arnoux infil\u00f2 anche Pironi, portandosi all'inseguimento di Alain Prost.\nAl quarto giro Villeneuve and\u00f2 in testacoda alla \"Woodcote\". Alcuni piloti che lo seguivano (Jones, Watson e De Cesaris) cercarono di evitare l'impatto. Jones per\u00f2 non ne fu capace e lo centr\u00f2, danneggiando il musetto, De Cesaris usc\u00ec di pista e Watson si ferm\u00f2, ma fu comunque in grado di riprendere con la vettura ancora integra. La Ferrari di Villeneuve era ormai danneggiata e il canadese dovette, poco dopo, ritirarsi, pur tentando di riprendere la via dei box con gli alettoni ormai distrutti. Intanto Nelson Piquet si era portato al terzo posto, dopo aver passato l'altro ferrarista, Pironi.\nNelson Piquet, nel tentativo di passare Arnoux, and\u00f2 a sbattere violentemente alla curva \"Becketts\", a causa dell'esplosione della gomma anteriore sinistra. Il brasiliano, dolorante agli arti inferiori, venne portato via in ambulanza, ma non sub\u00ec conseguenze fisiche gravi. Da dietro rinviene Watson che pass\u00f2 Mario Andretti al giro 12, Carlos Reutemann al giro seguente e Didier Pironi, portandosi al terzo posto. Il ferrarista, poco dopo, si ritir\u00f2 per il guasto del turbo. Ora la gara vedeva al comando le due Renault di Prost e Arnoux, seguite da Watson, Reutemann, Andretti, Patrese, Laffite e De Angelis.\nAl diciassettesimo giro la gara cambi\u00f2 leader: Alain Prost si ritir\u00f2, anche lui col propulsore fuori uso. And\u00f2 a condurre l'altro pilota della Renault Arnoux. Intanto De Angelis pass\u00f2 Laffite, che venne superato anche da H\u00e9ctor Rebaque.\nAl giro 25 termin\u00f2 la gara di Elio De Angelis: gli viene esposta bandiera nera per aver superato Jacques Laffite in regime di bandiere gialle. Rebaque scal\u00f2 cos\u00ec sesto.\nLa classifica nelle prime posizioni rimase immutata per diversi giri. Al giro 61, a sette dal termine, John Watson conquist\u00f2 la testa della gara: il turbo della Renault di Arnoux era entrato in crisi, tanto che tre giri dopo Arnoux si ritir\u00f2. Poco dopo stessa sorte tocc\u00f2 a Riccardo Patrese che si ritir\u00f2 con il motore rotto quando si trovava in terza posizione.\nVinse cos\u00ec Watson, seconda vittoria in carriera, cinque anni dopo il primo trionfo (Gran Premio d'Austria 1976); prima vittoria per la McLaren dopo 4 anni (ultima Gran Premio del Giappone 1977), e prima della gestione Ron Dennis. Secondo fu Reutemann, terzo Laffite, poi Eddie Cheever, H\u00e9ctor Rebaque e Slim Borgudd che conquist\u00f2 l'unico punto in carriera. Per la sua scuderia, la tedesca ATS furono i primi punti iridati dal GP del Watkins Glen 1979.\nRisultati.\nI risultati del gran premio furono i seguenti:"}
{"id": "1892023", "revid": "71155", "url": "https://it.wikipedia.org/wiki?curid=1892023", "title": "Matthew &quot;Matt&quot; Tuck", "text": ""}
{"id": "1892024", "revid": "287204", "url": "https://it.wikipedia.org/wiki?curid=1892024", "title": "Confessioni di una maschera", "text": " \nConfessioni di una maschera \u00e8 una sorta di romanzo semi-autobiografico di Yukio Mishima. Narrato in prima persona, il protagonista racconta la storia della sua infanzia ed adolescenza e dello sviluppo della propria omosessualit\u00e0 all'inizio celata, fino alla completa accettazione della stessa.\nLa parola \"maschera\" del titolo deriva dal modo in cui Kochan \u00e8 costretto a sviluppare una propria falsa personalit\u00e0 usata per presentarsi agli altri. Crede che tutti intorno a lui siano obbligati a nascondere i propri veri sentimenti gli uni nei confronti degli altri, partecipando cos\u00ec a una grande universale \"mascherata\".\nTrama.\nAll'inizio Kochan \u00e8 un bambino che si trova a crescere all'interno d'una societ\u00e0 dal militarismo esasperato ed immediatamente, causa la sua sensibilit\u00e0 di carattere, ha qualche difficolt\u00e0 ad inserirsi nel gruppo scolastico. Il piccolo Kochan \u00e8 nato con una costituzione gracile ed un fisico non certo forte e resistente tanto che, proprio a causa della sua debolezza, viene tenuto lontano dai ragazzi della sua et\u00e0, allevato ed accudito morbosamente dalla nonna, una vecchia dura e rigorosa.\nQuest'infanzia iper-protetta ed isolata da tutto ha molto probabilmente creato le condizioni basilari per le future suggestioni e fantasie di morte, sesso e violenza del protagonista (come lui stesso avr\u00e0 modo di confessare nel corso della storia). Il ragazzo, appena entrato nella pubert\u00e0, sente subito una forte attrazione per i coetanei del suo stesso sesso, dopo rammenta che gi\u00e0 da bambino era rimasto affascinato dai petti nudi sudati degli uomini durante le varie celebrazioni e manifestazioni per strada.\nNella prima parte del romanzo Kochan ancora non ammette apertamente neppure con se stesso ch'egli sia attratto sessualmente dagli altri uomini, nascondendo tutto ci\u00f2 sotto un'ammirazione generica nei confronti della mascolinit\u00e0 e della forza, sia in ambito militare che sportivo.\nRichiamer\u00e0 poi il ricordo di un libro illustrato che gli era capitato d'aver tra le mani all'et\u00e0 di quattro anni: quanto lo attraeva l'eroico cavaliere dall'aspetto occidentale, quasi fosse per lui gi\u00e0 un'immagine di tipo pornografico. Dopo che la sua baby sitter gli dice che quello da lui chiamato eroe a cavallo \u00e8 in realt\u00e0 Giovanna d'Arco, rimane infastidito dal fatto che una donna si fosse travestita da uomo e l'avesse ingannato (avendolo fino ad allora considerato come un autentico modello di virilit\u00e0).\nDopo aver scoperto la masturbazione attraverso la foto di un quadro di Guido Reni raffigurante San Sebastiano trafitto dalle frecce, sviluppa un acuto interesse nei confronti del corpo dell'amico e compagno di scuola Omi. Crescendo cercher\u00e0 d'innamorarsi di una ragazza di nome Sonoko, ma \u00e8 continuamente tormentato dalla sua tendenza omosessuale latente, continuamente sottoposta a sollecitazione: non potr\u00e0 mai sinceramente dimostrare il suo pi\u00f9 autentico sentimento amoroso nei confronti degli altri uomini."}
{"id": "1892025", "revid": "119417255", "url": "https://it.wikipedia.org/wiki?curid=1892025", "title": "Maiale (zodiaco cinese)", "text": "Il Maiale (\u732a) o Cinghiale \u00e8 uno dei dodici segni dello zodiaco cinese.\nGli anni e i cinque elementi.\nLe persone nate in questi periodi sono nate nell\"'anno del Maiale\", aggiungendo il seguente segno elementale:\nTale elemento \u00e8 riferito al solo anno come viene indicato dal Ki delle nove stelle."}
{"id": "1892030", "revid": "278406", "url": "https://it.wikipedia.org/wiki?curid=1892030", "title": "Scimmia (zodiaco cinese)", "text": "La Scimmia \u00e8 uno dei dodici segni dell'astrologia cinese.\nQueste persone sono spesso inventori, disegnatori, animatori e geni creativi. Hanno una naturale intelligenza che permette loro di capire cosa sta succedendo e poi prendere una decisione giusta. Anche durante la conversazione, una persona nata in questo anno \u00e8 consapevole di ci\u00f2 che sta accadendo intorno a s\u00e9. In generale, con le loro menti agili e talenti diversi, possono dominare qualsiasi argomento. Sono persone affidabili e ospitali, rendendo cos\u00ec un segreto al sicuro nelle loro mani. Sono anche oneste nei loro rapporti, sanno ascoltare attentamente ed elaborare soluzioni nello stesso tempo.\nDifficilmente fanno del male a qualcuno per dispetto. La loro resistenza e determinazione per raggiungere i loro obiettivi principali possono far s\u00ec che queste persone appaiano presuntuose, senza fondamento o manipolative."}
{"id": "1892044", "revid": "610351", "url": "https://it.wikipedia.org/wiki?curid=1892044", "title": "Cercopithecus doggetti", "text": "Il cercopiteco argentato (\"Cercopithecus doggetti\") \u00e8 un primate della famiglia delle Cercopithecidae. Solo dal 2001 \u00e8 considerato una specie a s\u00e9 stante, mentre precedentemente era ritenuto una sottospecie di \"C. mitis\".\nDescrizione.\nAssomiglia molto al \"Cercopiteco dal diadema\", del quale era stato considerato una sottospecie. Ne differisce soprattutto per il colore grigio-argenteo del dorso. Il resto del corpo \u00e8 grigio-bluastro.\nDistribuzione e habitat.\nL'areale comprende la parte orientale della Repubblica Democratica del Congo, il sud dell'Uganda e la Tanzania nordoccidentale. \nBiologia.\nLe abitudini non sono note, ma si pensa siano simili a quelle delle specie affini. Anche lo stato di conservazione non \u00e8 conosciuto, anche perch\u00e9 non \u00e8 stato valutato dalla IUCN."}
{"id": "1892048", "revid": "1305772", "url": "https://it.wikipedia.org/wiki?curid=1892048", "title": "Sweetest Thing", "text": "Sweetest Thing \u00e8 una canzone degli U2, originariamente pubblicata nel 1987 come b-side del singolo \"Where the Streets Have No Name\". Il brano \u00e8 stato in seguito registrato nuovamente e pubblicato come singolo per il greatest hits \"The Best of 1980-1990\" nel 1998. La canzone ha raggiunto la vetta delle classifiche sia in Canada che in Irlanda, la seconda in Italia e la terza nel Regno Unito.\nIl brano \u00e8 stato scritto da Bono per scusarsi con sua moglie Alison Hewson per essersi dimenticato del suo compleanno durante le sessioni di \"The Joshua Tree\". Su richiesta di Alison, \u00e8 stato utilizzato per raccogliere fondi per l'organizzazione umanitaria che si occupa dei bambini di \u010cernobyl'.\nPer promuovere il singolo nel 1998, la Island Records ha distribuito delle barrette di cioccolata \"Sweetest Thing\", confezionate per sembrare un CD, in tutta Europa. Questi prodotti sono diventati degli oggetti molto ricercati fra i collezionisti nei primi anni del 2000.\nVideo musicale.\nNel video prodotto per \"Sweetest Thing\" e diretto da Kevin Godley, la frase \"I'm sorry\" (\"Mi dispiace\") (ed alcune sue variazioni) pu\u00f2 essere letta svariate volte nel corso del video. Nel video fanno una apparizione i Riverdance, i Boyzone, Steve Collins, gli Artane Boys Band, ed i Chippendales. Anche The Edge, Adam Clayton, Larry Mullen Jr., Norman Hewson (fratello di Bono), Dik Evans (fratello di The Edge), ed Ali Hewson, compaiono nel video, insieme agli U2."}
{"id": "1892049", "revid": "729019", "url": "https://it.wikipedia.org/wiki?curid=1892049", "title": "Ioviani", "text": "Gli Ioviani furono, assieme agli \"Herculiani\", la legione palatina d'\u00e9lite dell'esercito romano dagli anni 290 al V secolo.\nStoria.\nLa formazione di queste due unit\u00e0 risale alla fine del III secolo ad opera dell'imperatore Diocleziano, il quale decise di promuovere due legioni provenienti dall'Illirico (la sua terra natia) facendone delle truppe scelte. In particolare le legioni degli \"Ioviani\" e degli \"Herculiani\" derivarono dalle antiche V \"Iovia\" e VI \"Herculia\", votate alle divinit\u00e0 di Giove ed Ercole, protettrici rispettivamente di Diocleziano e del suo collega Massimiano. Tra i comandanti degli \"Ioviani\" e degli \"Herculiani\" vi fu Magnenzio, che si ribell\u00f2 nel 350 contro l'imperatore Costante I e fu sconfitto solo nel 353 da Costanzo II.\nNel tardo IV secolo/inizio V secolo sono attestate due legioni derivate dagli \"Ioviani\": gli Ioviani seniores, in Occidente sotto il comando del \"magister peditum\", e gli Ioviani iuniores, in Oriente sotto il comando del \"magister militum praesentalis\". Nel 398 gli \"Ioviani\" e gli \"Herculiani\" d'Occidente furono inviati dal \"magister militum\" Stilicone in Africa a combattere contro il ribelle Gildone."}
{"id": "1892052", "revid": "1543377", "url": "https://it.wikipedia.org/wiki?curid=1892052", "title": "Maso di Bartolomeo", "text": "Esponente importante del Rinascimento fiorentino, fu allievo di Donatello e Michelozzo, con i quali lavor\u00f2 a Prato. Cresciuto probabilmente nella bottega di Lorenzo Ghiberti, fu anche collaboratore di Luca della Robbia.\nVita e opere.\nFirenze.\nA Firenze, con Luca della Robbia e Michelozzo collabor\u00f2 nel 1444 alla realizzazione di una \"Resurrezione\" in terracotta.\nRealizz\u00f2 inoltre nel 1447 il reticolato in bronzo che chiude l'edicola della Cappella della Santissima Annunziata nella Basilica della Santissima Annunziata di Firenze ed un crocifisso ligneo collocato attualmente presso l'altare della sagrestia della Basilica di Santa Maria Novella. Sempre a Firenze realizz\u00f2 i fregi decorativi con festoni a graffito monocromo del cortile di Palazzo Medici Riccardi. \nPrato.\nDiventato collaboratore di Donatello e Michelozzo, con loro si trasfer\u00ec a Prato per il progetto del pulpito esterno, del quale cur\u00f2 il montaggio del parapetto e del raffinato baldacchino a ombrello che lo corona.\nQui si occup\u00f2 diverse opere per il Duomo, come ad esempio il \"Candelabro a sette braccia\" in bronzo (1440 circa), che ha la forma di vaso allungato dal quale escono sette carnosi steli vegetali. Progett\u00f2 anche il vicino terrazzo interno, in controfacciata: il parapetto fu decorato con l'emblema della citt\u00e0 di Prato e con rosoni in bronzo. Sempre all'interno del Duomo di Prato, realizz\u00f2 la cancellata in bronzo che chiude la Cappella del Sacro Cingolo. La realizzazione di quest'opera venne lasciata interrotta nel 1438; fu proseguita tra il 1447 e il 1459 da Antonio di Cola e conclusa nel 1468 da Pasquino da Montepulciano.\nOpera di Maso di Bartolomeo \u00e8 la stessa \"Capsella della Sacra Cintola\" del 1446: uno scrigno prezioso destinato alla conservazione della reliquia, che fu utilizzato fino al XVII secolo.\nUrbino.\nNel 1449, su intercessione probabilmente dell'urbinate Fra' Carnevale, pittore alla bottega di Filippo Lippi, fu chiamato ad Urbino da Federico da Montefeltro, il nuovo duca della citt\u00e0 desideroso di rinnovare il volto urbano, all'insegna di un'impronta moderna, confortevole, razionale e bella, ispirata all'umanesimo fiorentino.\nA Urbino Maso di Bartolomeo (in collaborazione con Pasquino da Montepulciano) realizz\u00f2 tra 1449 ed il 1451 il portale della chiesa di San Domenico, la prima architettura rinascimentale del centro marchigiano. L'opera venne poi completata da Michele di Giovanni da Fiesole nel 1454. La lunetta venne decorata da una \"Madonna col Bambino e santi\" in terracotta policroma invetriata di Luca della Robbia. Il portale, di grande originalit\u00e0, si struttura come una trasposizione su scala monumentale del tabernacolo della Chiesa di Santa Maria a Peretola di Luca della Robbia (1441-1443) o della \"tomba Brancaccio\" di Donatello e Michelozzo.\nDal marzo del 1450 Federico impieg\u00f2 Maso nella fusione di bombarde e cerbottane. Nel 1451-1454 comp\u00ec un viaggio a Rimini dove cre\u00f2 una cancellata in ottone e bronzo per la cappella di San Sigismondo nel Tempio Malatestiano.\nIn seguito si occup\u00f2, con altri architetti, del primo ampliamento di Palazzo Ducale, con l'edificio di raccordo tra le strutture preesistenti chiamato palazzetto della Jole. All'esterno, sulla piazza antistante il Duomo, la parte mediana della facciata adorna di cinque bifore \u00e8 l'unica parte rimasta intatta della costruzione originaria progettata da Maso.\nRagusa di Dalmazia.\nMaso di Bartolomeo progett\u00f2 inoltre il chiostro del convento dei Domenicani di Ragusa, che venne realizzato dopo la sua morte: dal 1456 al 1483."}
{"id": "1892056", "revid": "1442080", "url": "https://it.wikipedia.org/wiki?curid=1892056", "title": "Telestense", "text": "Telestense \u00e8 una emittente televisiva con sede a Ferrara, visibile a Ferrara (ch.16 e 113), Rovigo in Emilia Romagna, Veneto e nelle aree di confine delle regioni limitrofe a queste.\nStoricamente \u00e8 il principale canale televisivo di Ferrara e della sua provincia.\nStoria.\nFondata il 3 maggio del 1976 con l'avvio di trasmissioni sperimentali, il 16 ottobre 1980 \u00e8 stata registrata presso il Tribunale di Ferrara come testata giornalistica della provincia.\nOggi Telestense \u00e8 il principale canale televisivo di R.E.I. srl, azienda privata italiana nell'ambito dei media e delle comunicazioni televisive e online, che conta, oltre a due canali televisivi, un sito internet e un canale YouTube.\nTelestense \u00e8 specializzata in distribuzione televisiva e online in libera visione e produce da anni cicli di trasmissioni dedicati alla Sanit\u00e0 locale, all'Universit\u00e0 di Ferrara, alla vita della citt\u00e0 e della provincia.\nNel 2012 REI srl ha creato il canale tematico \"Tele Ferrara Live\", dedicato alla cultura, di cui esiste anche il canale YouTube e un profilo Twitter.\nNel 2014 da Telestense \u00e8 nato \"Ferrara Welcome,\" sito di news per il Turismo, in fase di trasformazione.\nVanto dell'emittente \u00e8 l'informazione locale del suo Tvgiornale, che si \u00e8 conquistato la reputazione di testata locale di riferimento e una audience crescente, come certificato dai dati Auditel.\nAltro punto di forza \u00e8 rappresentato dallo sport locale: Telestense detiene l'esclusiva per la messa in onda delle partite disputate dalle principali squadre cittadine quali la SPAL per il calcio e il Basket Club Ferrara per la pallacanestro.\nLa copertura del segnale di Telestense, oltre che alle province della Regione Emilia Romagna, raggiunge il Veneto, la Lombardia meridionale e il nord delle Marche.\n\u00c8 collegata al circuito Publivideo2 Media Group, di cui rappresenta con Telesanterno le testate di riferimento.\nProgrammi.\nProgrammi in onda.\nNegli ultimi anni si \u00e8 specializzata nella produzione di video promozionali e documentari, di video reportage di attualit\u00e0 e cultura, di cui sta curando la trasposizione online (in corso la realizzazione del doc web dedicato alla mostra \u201cDe Chirico a Ferrara, Metafisica e Avanguardia\u201d)"}
{"id": "1892057", "revid": "109427872", "url": "https://it.wikipedia.org/wiki?curid=1892057", "title": "Lucchese (famiglia)", "text": "La famiglia Lucchese \u00e8 una delle cinque famiglie che controllano il crimine organizzato a New York.\nStoria.\nLa famiglia \u00e8 stata fondata il 1922 dal potente mafioso corleonese Gaetano Reina, ma ha preso il nome dal potente boss Gaetano Lucchese. Da sempre una delle famiglie pi\u00f9 influenti della Commissione, \u00e8 stata esentata da faide interne o tradimenti sino agli anni novanta quando lo spietato regime di Amuso e Casso succeduti ad Anthony Corallo condannato in base alla RICO ha causato vivo scontento all'interno del gruppo mafioso scatenando un'ondata di pentimenti che ha gravemente indebolito la famiglia."}
{"id": "1892065", "revid": "1305772", "url": "https://it.wikipedia.org/wiki?curid=1892065", "title": "Heaven and Hell", "text": "Heaven and Hell (\"paradiso e inferno\" in lingua inglese) pu\u00f2 riferirsi a:"}
{"id": "1892068", "revid": "294888", "url": "https://it.wikipedia.org/wiki?curid=1892068", "title": "D\u014dj\u014d", "text": ""}
{"id": "1892071", "revid": "287204", "url": "https://it.wikipedia.org/wiki?curid=1892071", "title": "Colori proibiti", "text": "Colori proibiti \u00e8 un romanzo in due parti pubblicato tra il 1951 e il 1953 di Yukio Mishima, celebre scrittore giapponese di met\u00e0 '900. \u00c8 uno dei suoi pi\u00f9 grandi capolavori, grazie alla delicatezza della sua forma e alla profondit\u00e0 nell'analisi psicologica dei personaggi.\nIl titolo (\"Kinjiki\") pu\u00f2 alludere a quei colori che presso la corte imperiale era consentito indossare solo a persone di un certo rango e proibiti agli altri, ma eufemisticamente anche all'omosessualit\u00e0: il primo kanji che lo compone significa \"\"proibito\", mentre il secondo \"colore\"\" ma anche infatti \"amore \"erotico\"\".\nIl romanzo narra di uno scrittore brutto ma ricco, deluso dalle donne, che assolda un giovane uomo di meraviglioso aspetto per sedurre e poi abbandonare quelle stesse donne che lo avevano abbandonato. Questo giovane \u00e8 per\u00f2 omosessuale ed \u00e8 costretto a nascondersi in un castello di menzogne non potendo liberamente vivere la sua natura pi\u00f9 intima nel Giappone conformista del secondo dopoguerra. Si tratta di un inno alla bellezza, alla delicatezza e al rapimento dei sensi. \nTrama.\nIl romanzo narra la storia di Yuichi, un giovane bellissimo, adorato sia dalle donne che dagli uomini, talmente consapevole della bellezza che emana da s\u00e9 e del potere che essa gli conferisce, da vivere una vita dedicata all'inganno e al puro piacere di far del male a chi lo ama, compresa la povera Yasuko, la quale finisce anche per diventare la sua infelice e costantemente tradita moglie.\nDi questo suo carattere approfitta il vecchio Shunshuke, il quale, a sua volta egli stesso affascinato dallo splendido Yuichi, strumentalizza il ragazzo affinch\u00e9 seduca e faccia soffrire tutte quelle donne che, in passato, lo hanno deriso e umiliato per la sua bruttezza. La stessa Yasuko, cui tocca la pena peggiore, ovvero quella di sposare ed avere un figlio dal glaciale (nonch\u00e9 omosessuale) Yuichi, infatti, in passato aveva lasciato proprio Shunshuke, con cui stava per interesse, per il bel \"Narciso\".\nYuichi per tutto il romanzo appare essere una persona fredda, superficiale e senza cuore, cui interessa soltanto consumare i propri rapporti puramente carnali con un numero sempre maggiore di uomini di bell'aspetto, ma senza nutrire alcun tipo di sentimento nemmeno per i suoi compagni maschili. Lungo il corso del romanzo, anch'egli per\u00f2 scopre pian piano di avere un cuore."}
{"id": "1892076", "revid": "1543377", "url": "https://it.wikipedia.org/wiki?curid=1892076", "title": "Legio V Iovia", "text": "La Legio V \"Iovia\" (\"di Giove\") fu una legione romana fondata dall'imperatore Diocleziano, probabilmente all'inizio del suo regno (296), verosimilmente assieme alla VI \"Herculia\". Il nome deriva dalla divinit\u00e0 protettiva di Diocleziano.\nLe due legioni furono incaricate di difendere Sirmio, la residenza imperiale in Illirico, stazionando nella Pannonia secunda, la provincia appena istituita. Ancora agli inizi del V secolo, infatti, la V \"Iovia\" \u00e8 attestata a Bononia, a Burgenae e a castellum Onagrinum, un avamposto sulla sponda sinistra del Danubio.\nLe due unit\u00e0 gemelle fornirono gli uomini per la nuova guardia imperiale formata da Diocleziano, gli \"Ioviani\" e gli \"Herculiani\". Secondo quanto afferma Vegezio, gli uomini della V \"Iovia\" e della VI \"Herculia\" erano famosi per l'uso delle \"plumbatae\", armi da lancio anche dette \"martiobarbuli\", tanto da meritare l'appellativo \"martiobarbuli\"."}
{"id": "1892077", "revid": "54253", "url": "https://it.wikipedia.org/wiki?curid=1892077", "title": "Palio di San Valentino", "text": ""}
{"id": "1892078", "revid": "62004", "url": "https://it.wikipedia.org/wiki?curid=1892078", "title": "Diego Mil\u00e1n", "text": "Carriera.\nPassato professionista nel 2006 con la squadra Continental Grupo Nicol\u00e1s Mateos, negli stessi anni (dal 2005 al 2007) partecipa per tre volte alla prova in linea Under-23 dei campionati del mondo in rappresentanza della Spagna. Nel 2008 si trasferisce al team italiano Acqua &amp; Sapone-Caff\u00e8 Mokambo, centrando nello stesso anno due vittorie di tappa, una alla Vuelta a La Rioja e una al Grande Pr\u00e9mio Internacional Paredes. Alla fine della stagione 2009 torna tra i dilettanti, per correre con il team Camargo-Ferroatlantica.\nTorna al professionismo nel 2011, firmando un contratto annuale con la Caja Rural, squadra Professional Continental. Dopo aver corso due anni per il Team Inteja, formazione dilettantistica dominicana, nel luglio 2013 viene ingaggiato dal Team Differdange, sodalizio Continental lussemburghese. Nel 2015 torna nel suo paese per correre con la Inteja-MMR."}
{"id": "1892079", "revid": "253269", "url": "https://it.wikipedia.org/wiki?curid=1892079", "title": "Zolt\u00e1n Korda", "text": ""}
{"id": "1892080", "revid": "834", "url": "https://it.wikipedia.org/wiki?curid=1892080", "title": "Heaven &amp; hell", "text": ""}
{"id": "1892081", "revid": "188116", "url": "https://it.wikipedia.org/wiki?curid=1892081", "title": "Duilio (transatlantico)", "text": "La Duilio fu il primo grande transatlantico italiano. Costruito per la Societ\u00e0 \"Navigazione Generale Italiana\" di Genova. In fatto di sicurezza superava largamente le norme del tempo, ad esempio aveva 17 compartimenti stagni contro i 12 richiesti della prima conferenza internazionale di Londra della vita umana in mare (poteva perci\u00f2 galleggiare anche con 4 compartimenti allagati). Primo tra i piroscafi italiani, aveva un impianto completo di casse antirollanti.\nLa costruzione.\nLa nave fu costruita dal Cantiere Navale Ansaldo S.p.a. di Sestri Ponente e insieme alla nave gemella, il \"Giulio Cesare\", dovevano essere completati nel 1916 ma a causa dello scoppio della prima guerra mondiale la costruzione fu bloccata. La Duilio era la prima nave italiana a superare i 200 metri di lunghezza e le 20.000 tonnellate di stazza lorda.\nIl servizio.\nIl Duilio era stato progettato per la rotta dall'Italia al Sudamerica, ma per i primi anni oper\u00f2 sulla rotta per New York, vista anche la sua ottima dotazione di prima classe e la sua eleganza.\nLa societ\u00e0 armatrice venne incorporata nella nuova compagnia di bandiera, la \"Italia Flotte Riunite\", nel gennaio 1932 e tutte le unit\u00e0 della flotta, incluso il \"Duilio\", assunsero i nuovi colori, fumaiolo bianco con sommit\u00e0 tricolore e fascia nera anticaliggine sul bordo superiore.\nNel 1933 il governo sudafricano diede alla Italia Flotte Riunite la concessione e il sussidio per la linea espressa postale Genova-Citt\u00e0 del Capo, per questo la nave sub\u00ec ampi lavori di adattamento alle sistemazioni interne (con fumaioli accorciati e livrea bianca) per i mari del Sud.\nNel gennaio del 1937 la nave pass\u00f2 al Lloyd Triestino.\nAllo scoppio delle ostilit\u00e0 la nave fu posta in disarmo.\nNave ospedale.\nRequisita dal governo italiano nel marzo 1942, in accordo con le forze alleate, fu trasformata in nave ospedale, per il servizio di rimpatrio di civili internati (specialmente donne e bambini) e di soldati italiani feriti dall'Africa Orientale Italiana, con la protezione della Croce Rossa Internazionale.\nIl 13 aprile 1942, salp\u00f2 da Genova per tre viaggi di rimpatrio degli italiani in Somalia, Eritrea ed Etiopia, accompagnata dal \"Giulio Cesare\", e dalle motonavi gemelle \"Saturnia\" e \"Vulcania\", circumnavigando l'Africa. Le tre missioni si conclusero a Taranto nell'agosto 1943.\nL'affondamento.\nDopo questi viaggi umanitari il Duilio torn\u00f2 in disarmo a Trieste dove affond\u00f2 sotto i bombardamenti Alleati il 10 luglio 1944 nei pressi del capoluogo giuliano nel vallone di Muggia. Nel 1948 il relitto del Duilio venne recuperato e demolito."}
{"id": "1892086", "revid": "404449", "url": "https://it.wikipedia.org/wiki?curid=1892086", "title": "Agnese Grazi", "text": ""}
{"id": "1892089", "revid": "287204", "url": "https://it.wikipedia.org/wiki?curid=1892089", "title": "Callithrix aurita", "text": "Lo uistit\u00ec dalle orecchie bianche (\"Callithrix aurita\" ) \u00e8 un primate platirrino della famiglia dei Cebidi.\nDistribuzione.\nQuesto animale \u00e8 endemico della foresta atlantica del Brasile sud-orientale (stati di Minas Gerais, San Paolo e Rio de Janeiro), ad altitudini superiori ai 500\u00a0m: fra gli uistit\u00ec, \u00e8 quello con l'areale pi\u00f9 meridionale.\nIl nome brasiliano \u00e8 sag\u00f9io\nDescrizione.\nDimensioni.\nMisura una trentina di centimetri di lunghezza, la met\u00e0 dei quali spetta alla coda, per un peso di circa 300\u00a0g.\nAspetto.\nIl pelo \u00e8 nero, con anelli grigi sulla coda ed a volte macchie bianche sulla fronte: caratteristica distintiva della specie sono due ciuffi di pelo bianco in corrispondenza delle orecchie.\nBiologia.\nSi tratta di animali diurni ed arborei: formano gruppi di 2-8 individui basati su un'organizzazione piuttosto blanda, poich\u00e9 i vari esemplari sono liberi di unirsi od allontanarsi a piacimento dal gruppo.\nAlimentazione.\nQuesti animali si nutrono quasi esclusivamente d'insetti: per questo motivo, possiedono incisivi meno sviluppati rispetto a quelli di altre specie del genere \"Callithrix\", nelle quali la dieta comprende una buona quantit\u00e0 di linfa e gommoresina, che essi ottengono utilizzando gli incisivi per incidere la corteccia degli alberi.\nRiproduzione.\nSi riproduce solitamente una sola volta l'anno: la gestazione dura circa cinque mesi, al termine dei quali vengono dati alla luce due gemelli. A causa della rarit\u00e0 e dell'elusivit\u00e0 di questo animale, poco si conosce delle sue abitudini."}
{"id": "1892099", "revid": "1632387", "url": "https://it.wikipedia.org/wiki?curid=1892099", "title": "Legio VI Herculia", "text": "La Legio VI \"Herculia\" (\"di Ercole\") fu una legione romana fondata dall'imperatore Diocleziano, probabilmente all'inizio del suo regno (296), verosimilmente assieme alla V \"Iovia\". Il nome deriva dalla divinit\u00e0 protettiva di Diocleziano.\nStoria.\nLe due legioni furono incaricate di difendere Sirmio, la residenza imperiale in Illirico, stazionando nella Pannonia secunda, la provincia appena istituita; qui esistevano gi\u00e0 altre quattro legioni, le due nuove proseguirono la numerazione. Ancora agli inizi del V secolo, la VI \"Herculia\" \u00e8 attestata a Teutoburgium, al \"Mons Aureus\" e a castellum Onagrinum, un avamposto sulla sponda sinistra del Danubio.\nLe due unit\u00e0 gemelle fornirono gli uomini per la nuova guardia imperiale formata da Diocleziano, gli \"Ioviani\" e gli \"Herculiani\". Secondo quanto afferma Vegezio, gli uomini della V \"Iovia\" e della VI \"Herculia\" erano famosi per l'uso delle \"plumbatae\", armi da lancio anche dette \"martiobarbuli\", tanto da meritare l'appellativo \"martiobarbuli\"."}
{"id": "1892103", "revid": "1906976", "url": "https://it.wikipedia.org/wiki?curid=1892103", "title": "Feudatari di Caccavone", "text": "Di seguito \u00e8 riportato l'elenco delle successioni per la feudalit\u00e0 di Caccavone in ordine cronologico:"}
{"id": "1892106", "revid": "198277", "url": "https://it.wikipedia.org/wiki?curid=1892106", "title": "Guerin d'oro", "text": "Il Guerin d'oro \u00e8 stato un premio calcistico annuale istituito nel 1976 dalla testata sportiva italiana \"Guerin Sportivo\".\nStoria e formula.\nNato durante la direzione di Italo Cucci, viene assegnato al miglior giocatore della Serie A con almeno 19 partite giocate. Questo viene eletto calcolando la media dei voti assegnati a ciascun calciatore dai tre principali quotidiani sportivi italiani, ovvero \"La Gazzetta dello Sport\", il \"Corriere dello Sport - Stadio\" e \"Tuttosport\", oltrech\u00e9 il \"Guerin Sportivo\" stesso.\nNel 1987, per celebrare il 75\u00ba anniversario della rivista, venne assegnato un \"Guerin d'oro Speciale\" ai calciatori Sandro Mazzola, Gianni Rivera, Paolo Rossi e Gianluca Vialli, nonch\u00e9 alle squadre dell' e della (le sole, all'epoca, mai retrocesse in Serie B).\nDopo essere stato momentaneamente accantonato nelle edizioni del 2009-2010 e 2010-2011, il premio \u00e8 tornato brevemente in vita con la stagione 2011-2012 per poi essere definitivamente soppresso a partire dall'edizione 2015-2016."}
{"id": "1892109", "revid": "287204", "url": "https://it.wikipedia.org/wiki?curid=1892109", "title": "L'ombra di Edgar", "text": "L'ombra di Edgar (\"The Poe Shadow\") \u00e8 il secondo romanzo dello scrittore statunitense Matthew Pearl, pubblicato per la prima volta nel 2006. Il libro si sviluppa partendo da un fatto storico reale, la morte del poeta e scrittore Edgar Allan Poe, avvenuta in circostanze ancora oggi non del tutto chiare, e si avventura in un'inchiesta per fornire la propria versione dei fatti, ma in modo romanzesco.\nTrama.\nBaltimora, Maryland. Quentin Hobson Clark \u00e8 un giovane avvocato, futuro sposo e grande ammiratore di Edgar Allan Poe.\nTalmente appassionato, quasi ossessionato, che quando il 7 ottobre 1849 l'autore muore in circostanze non propriamente chiare, decide di ricercare degli elementi per far luce sull'evento.\nCollegamenti esterni.\n Sito ufficiale del libro"}
{"id": "1892117", "revid": "161374", "url": "https://it.wikipedia.org/wiki?curid=1892117", "title": "Stravinskj", "text": ""}
{"id": "1892119", "revid": "1362589", "url": "https://it.wikipedia.org/wiki?curid=1892119", "title": "Suzuki GSV-R", "text": "La Suzuki GSV-R \u00e8 una moto realizzata dalla Suzuki, prototipo utilizzato per competere nella classe MotoGP del motomondiale dal 2002 al 2011.\nIl contesto.\nLa presentazione del nuovo modello in sostituzione della Suzuki RGV \u0393 500 si rese necessario con l'introduzione, dal motomondiale 2002, della nuova categoria equipaggiata di propulsori a quattro tempi da 990\u00a0cm\u00b3 in sostituzione dei precedenti a due tempi da 500\u00a0cm\u00b3.\nTecnica.\nPer i primi anni ogni GSV-R \u00e8 indicata dalla sigla di progetto XRE, seguita da un numero.\nLa \"XRE0\" \u00e8 stata la prima GSV-R, quella che prese parte al mondiale 2002.\nTuttavia eccezion fatta per il motore, non si discostava molto dalla vecchia RGV500, ne conservava infatti il telaio e gli pneumatici basati sulle stesse specifiche della moto dell'anno precedente.\nLa moto, dotata del nuovo quattro cilindri a V da 65\u00b0 che erogava quasi la stessa potenza rispetto ai vecchi propulsori a due tempi (circa 210 cavalli ad oltre 14000 giri al minuto), utilizzava l'iniezione elettronica indiretta di benzina, in luogo del carburatore, mentre la distribuzione era a doppio albero a camme in testa.\nIl vecchio telaio d'alluminio mostr\u00f2 problemi di stabilit\u00e0, dovuti al motore che generava pericolose vibrazioni e una coppia motrice pi\u00f9 elevata e irruente che in passato; la Suzuki durante quella stagione, ottenne pi\u00f9 incidenti che successi da parte dei suoi piloti.\nPer i primi due anni la moto rimase quasi del tutto invariata, il telaio, a doppio trave d'alluminio venne rivisto e rinforzato, ma sostanzialmente era pi\u00f9 l'adattamento di parti gi\u00e0 usate che non un nuovo elemento appositamente progettato.\nNel 2003 la Suzuki port\u00f2 la \"XRE1\", che sostitu\u00ec i vecchi pneumatici Dunlop con i nuovi Michelin e se la gomma anteriore rimase da 16 pollici e mezzo, quella posteriore venne maggiorata di mezzo pollice, arrivando a 17, ma nonostante un progetto pi\u00f9 affidabile e con una tenuta di strada superiore, la Suzuki dovette cedere il passo in classifica piazzandosi penultima, davanti a Kawasaki e dietro ad Aprilia.\nNel 2004 venne presentata la GSV-R \"XRE2\": il motore guadagn\u00f2 10 cavalli, raggiungendo i 220 a oltre 14500 giri e il telaio venne ridisegnato, migliorando la rigidit\u00e0 torsionale e flessionale, anche se la moto divenne meno agile perch\u00e9 allungata nel passo di 30 millimetri, inoltre il nuovo regolamento fu una stagione d'adattamento per il team, dato che prevedeva sia al posteriore che all'anteriore pneumatici da 16 pollici e mezzo, accompagnato dal nuovo cambio di coperture, da Michelin a Bridgestone.\nNel 2005 e nel 2006, con i modelli \"XRE3\" e \"XRE4\", le uniche differenze furono il motore pi\u00f9 potente, capace di 240 cavalli a 16000 giri al minuto, e il peso superiore di 3 chili, per un totale di 148 chilogrammi.\nDal 2007 insieme al regolamento, che non permette oltre 800\u00a0cm\u00b3 di cilindrata, cambia anche la sigla identificativa della GSV-R, ora chiamata GSV-R \"XRG0\" per il 2007 e \"XRG1\" per il 2008.\nIl serbatoio \u00e8 passato da 22 a 21 litri per questioni regolamentari, mentre il motore ha un nuovo sistema di distribuzione, ossia bialbero a camme in testa a comando pneumatico (tecnologia di derivazione Formula 1), mentre le valvole sono sempre sedici, portando la potenza del motore nel 2007 a 220 cavalli a 17500 giri al minuto e nel 2008 ad 225 cavalli a 18000 giri al minuto, mentre la lunghezza totale della moto \u00e8 di 2080\u00a0mm anzich\u00e9 2060.\nI freni sono progettati dalla Brembo e sono composti da due dischi in carbonio all'anteriore e un disco d'acciaio al posteriore.\nSuccessi.\n1 vittoria:"}
{"id": "1892120", "revid": "6923", "url": "https://it.wikipedia.org/wiki?curid=1892120", "title": "Segreto militare", "text": "Il segreto militare \u00e8 un vincolo giuridico che vieta la diffusione di notizie o comunque informazioni la cui conoscenza potrebbe rivelarsi dannosa per gli interessi militari di un paese.\nIl segreto militare pu\u00f2 riguardare la progettazione, costruzione e dotazione di armi, strumenti e supporti logistici, cio\u00e8 in generale buona parte di ci\u00f2 che riguarda i militari ed i servizi segreti militari.\nNel mondo.\nItalia.\nIn Italia la materia era regolata dal R.D. 11 luglio 1941 n. 1161 (\"Norme relative al segreto militare\"). Tale norma \u00e8 stata abrogata dal d.lgs. 15 marzo 2010, n. 66, che per la disciplina rinvia alla legge 3 agosto 2007, n. 124."}
{"id": "1892128", "revid": "1203220", "url": "https://it.wikipedia.org/wiki?curid=1892128", "title": "Evolution Gruppo Show", "text": "Il gruppo spettacolo Evolution fa parte della sezione pattinaggio della Polisportiva Orgnano ASD di Udine.\nLa Polisportiva Orgnano ha iniziato l'attivit\u00e0 a livello nazionale nella categoria piccoli gruppi gi\u00e0 dal 2001, ma \u00e8 nel 2005 che si crea il gruppo Evolution grazie alla collaborazione col pluricampione mondiale e coreografo triestino Sandro Guerra che porta il gruppo ai primi successi a livello italiano ed internazionale.\n\u00c8 stato il primo ed unico gruppo italiano della sua categoria a partecipare ogni anno ai campionati mondiali sin dal primo campionato del mondo in cui la categoria Piccoli Gruppi \u00e8 stata inserita nel programma dei campionati mondiali. \nChiude l'attivit\u00e0 a fine 2012 dopo una serie consecutiva di successi conclusasi con i due titoli mondiali ottenuti nel 2011 e 2012.\nRisultati.\n2006.\nCoreografia: \"De Rerum Natura\"\n2007.\nCoreografia: \"Riflessi dell'anima\"\n2008.\nCoreografia: \"Magma\"\n2009.\nCoreografia: \"La scelta\"\n2010.\nCoreografia: \"Migrazioni\"\n2011.\nCoreografia: \"Let's Swing!!!\"\n2012.\nCoreografia: \"Abracadabra\""}
{"id": "1892129", "revid": "106456", "url": "https://it.wikipedia.org/wiki?curid=1892129", "title": "Riassicurazione", "text": "La riassicurazione \u00e8 uno strumento di cui si servono le compagnie di assicurazione per assicurarsi a loro volta. \u00c8 possibile, infatti, che esse non dispongano dei mezzi necessari ad indennizzare gli assicurati per disastri legati ad eventi di grandi dimensioni (catastrofi naturali, danni a catena, ecc.). \nIn poche parole, la riassicurazione \u00e8 l'assicurazione sull'assicurazione. Si tratta di uno strumento di primaria importanza per conferire stabilit\u00e0 al sistema finanziario globale. \u00c8 certo che nessuna compagnia di assicurazione, anche la pi\u00f9 grande, pu\u00f2 fare a meno \"in toto\" della riassicurazione.\n\u00c8 importante notare che il rapporto fra assicuratore e riassicuratore non coinvolge l'assicurato: questi nella maggioranza dei casi non sa nulla del rientro del proprio rischio nel rapporto fra il suo assicuratore primario e il riassicuratore della compagnia che si assume una quota del suo rischio. \nNella terminologia assicurativa, si dice che l'assicurazione diretta del cliente delle compagnie assicuratici fa parte di un \"mercato al dettaglio\", mentre la riassicurazione che una compagnia stipula con uno o pi\u00f9 riassicuratori fa parte di un \"mercato all'ingrosso\". \nEsempio.\nIn seguito ai danni provocati da fenomeni di maltempo, moltissimi assicurati si rivolgono contemporaneamente alla loro compagnia per ottenere un indennizzo. Quest'ultima potrebbe trovarsi in difficolt\u00e0, ma dispone di un contratto di riassicurazione; una volta verificatosi il sinistro, si far\u00e0 aiutare dal riassicuratore a pagare i danni, in modo tale da far fronte a tutti i suoi obblighi contrattuali e ridurre cos\u00ec il rischio di un fallimento. \nPer potersi riassicurare, la compagnia interessata deve versare un premio al riassicuratore: in tal modo va incontro a spese aggiuntive che potr\u00e0, almeno in parte, cercare di scaricare sui premi dei propri assicurati. Talvolta, inoltre, il maggiore grado di sicurezza permetter\u00e0 alla compagnia assicuratrice di stipulare contratti pi\u00f9 rischiosi, reclutando cos\u00ec dei clienti che senza una copertura esterna sarebbe costretta a rifiutare. L'assicurato, dal canto suo, beneficia di un minor rischio di insolvenza da parte del suo \"partner\" contrattuale, sia pure non conoscendo la compagnia riassicuratrice coinvolta, n\u00e9 la quota a lei ceduta dal proprio assicuratore.\nChiaramente, il riassicuratore fornir\u00e0 un indennizzo solo parziale, da calcolare in base al contratto stipulato con il \"partner\" (che chiamiamo assicuratore di \"primo grado\").\nLa ripartizione internazionale e intersettoriale del rischio.\nIn caso di catastrofi regionali o guerra \u00e8 importante che la probabilit\u00e0 di danni incalcolabili a carico di singole compagnie e di singole aree geografiche venga ridotta ripartendo il rischio tra varie compagnie. \nI giri di affari delle varie societ\u00e0 di assicurazione sono quindi collegati tra di loro tramite le compagnie di riassicurazione, raggiungendo cos\u00ec una certa diversificazione del rischio dal punto di vista geografico. Infatti, non avrebbe senso parlare di un vero e proprio mercato riassicurativo canadese, italiano o turco: si tratta invece di un ramo dell'economia mondiale. Il sistema conferisce anche stabilit\u00e0 ai diversi settori economici, dato che vengono anch'essi legati indirettamente tra di loro tramite le compagnie di riassicurazione.\nDal canto suo, anche il riassicuratore pu\u00f2 limitare i rischi riassicurandosi a sua volta, mentre i singoli assicuratori diretti possono stipulare contratti simultanei con diverse compagnie di riassicurazione.\nIn tal modo viene a formarsi una rete che si estende su tutti i continenti. Questa garantisce una certa continuit\u00e0 all'intero settore assicurativo e finanziario del pianeta, ripartendo tra le compagnie di diversi settori economici e di diversi paesi quelli che sono i rischi esterni pi\u00f9 insidiosi. Secondo un'inchiesta, nel 2018 il volume d'affari riassicurativo aveva superato i 250 miliardi di dollari statunitensi.\nSociet\u00e0 riassicuratrici.\nNel mondo occidentale, il ramo della riassicurazione a opera di ditte professionali si \u00e8 pienamente sviluppato a met\u00e0 dell'Ottocento in seguito all'industrializzazione. Oggi, tra le maggiori compagnie mondiali vanno certamente ricordate Munich Re, con sede a Monaco di Baviera e Swiss Re, con sede a Zurigo. Poco dopo il 2000, la \"holding\" americana Berkshire Hathaway ha acquisito dei pacchetti azionari di entrambe le societ\u00e0. Altissima \u00e8 la concentrazione di compagnie riassicurative nelle isole Bermuda, grazie alle condizioni fiscali molto favorevoli col\u00e0 applicate.\nNel caso ideale, la compagnia di riassicurazione \u00e8 caratterizzata da grandi dimensioni, sicch\u00e9 il mercato avrebbe ormai sviluppato una sorta di oligopolio controllato da pochi colossi. Studi recenti arrivano alla conclusione che il numero ideale di compagnie riassicuratrici corrisponda alla radice quadrata del numero di compagnie di assicurazione di primo grado che operano sul mercato.\nTuttavia, non esiste un confine netto tra compagnie assicuratrici primarie e societ\u00e0 riassicuratrici; accanto alle compagnie di riassicurazione \"professionali\" come quelle menzionate, si affermano con il tempo anche le cosiddette societ\u00e0 di riassicurazione \"captive\", che sono controllate da gruppi aziendali di notevoli dimensioni e quindi dal giro d'affari molto ampio. In tal caso, beneficiano della riassicurazione solo le compagnie che rientrano nel gruppo. Inoltre, senza fare ricorso alle aziende riassicuratrici, varie compagnie assicurative possono formare un \"pool\" di imprese per ripartire reciprocamente i loro rischi seguendo convenzioni proprie.\nIl contratto di riassicurazione.\nSi tratta di un contratto di assicurazione di secondo grado con caratteristiche proprie. Il riassicurato \u00e8 una persona giuridica, il che non deve verificarsi necessariamente nel caso del contratto di assicurazione tradizionale. L'assicuratore diretto per\u00f2 in genere non \"cede\" al riassicuratore la singola polizza, ma un \"portafoglio\" di polizze, cio\u00e8 un insieme di polizze che fanno parte di un gruppo omogeneo di rischi: pu\u00f2 trattarsi di tutte le polizze di un determinato ramo o di una parte di esse caratterizzate da elementi omogenei. In questi casi il contratto di riassicurazione che interessa quel tipo polizze si chiama \"trattato\" e dura generalmente un anno, dopo di che pu\u00f2 essere rinnovato per un altro anno e cos\u00ec via, alle stesse condizioni o a condizioni modificate in base a una trattativa tra assicuratore e riassicuratore. Il riassicuratore in genere, soprattutto nel gran numero di casi in cui viene riassicurato un intero portafoglio, \u00e8 in realt\u00e0 un \"pool\" di compagnie di riassicurazione, ciascuna delle quali partecipa con una propria percentuale al rischio, ricevendo il premio dovuto dal riassicurato \"pro quota\", e partecipando al pagamento dei sinistri eventuali nella medesima percentuale. La formazione di questo \"pool\" avviene o per iniziativa del \"broker\" che intermedia l'operazione di riassicurazione, o per iniziativa del riassicurato stesso, che si fa carico di cercare le compagnie disposte ad accettare il rischio. In corrispondenza al ricevimento del premio il riassicuratore riconosce sulla cessione del rischio una provvigione che, se il trattato \u00e8 stato stipulato con l'intermediazione di un \"broker\", va in parte a quest'ultimo, mentre in caso di trattativa diretta va \"in toto\" al cedente. I rapporti finanziari fra le due parti vengono in genere gestiti con un sistema a conto corrente il cui saldo viene materialmente pagato dalla parte risultante debitrice una volta l'anno. Ai fini fiscali, in Italia, il bilancio dell'attivit\u00e0 riassicurativa viene chiuso il 30 settembre dell'anno successivo a quello cui si riferisce, ci\u00f2 a causa della complessit\u00e0 gestionale e degli inevitabili ritardi di contabilizzazione di queste partite. \nRiassicurazione attiva e passiva tra le parti.\nOperano una sorta di cessione di obblighi e diritti due parti contrattuali: nella riassicurazione, la polizza \u00e8 un contratto stipulato unicamente tra una compagnia di assicurazioni e il suo riassicuratore, senza che i clienti della prima ne siano direttamente coinvolti.\nAl cliente privato dovr\u00e0 comunque rispondere il suo assicuratore e non il (o i) riassicuratore.\nTalvolta \u00e8 una compagnia di prima assicurazione a poter fornire, nei suoi limiti, il servizio di riassicurazione (si ricorda peraltro che diverse compagnie di riassicurazione, come il gruppo Munich Re, possono anche offrire un'assicurazione di primo grado).\nSempre considerando il contratto come un atto di cessione, si usa questa terminologia per indicare i due ruoli previsti dal contratto:\nL'atto pu\u00f2 essere reciproco, come nel caso di un \"pool\" di aziende che si riassicurano a vicenda.\nRiassicurazione obbligatoria e facoltativa.\nLa distinzione riguarda i rischi assicurati, dunque l'oggetto del contratto:\nNel caso della riassicurazione obbligatoria, il riassicuratore non pu\u00f2 rifiutarsi di assumere i rischi del tipo previsto dal trattato; quella facoltativa \u00e8 invece una variante da raggiungere dopo complesse trattative.\nVi sono tuttavia trattati, detti FACOB (acronimo di \"facoltativo/obbligatorio\"), in cui la cessione di singole polizze del tipo previsto dal trattato pu\u00f2 non essere effettuata dall'assicuratore diretto mentre il riassicuratore non pu\u00f2 rifiutarsi di accettare alcuna delle polizze di quel tipo propostegli dalla cedente.\nRiassicurazione proporzionale e non.\nPer quanto riguarda la somma di indennizzo:\nSia l'una che l'altra possono essere di diverse tipologie in base alle varie formule matematiche, pi\u00f9 o meno complesse, con cui va calcolato il risarcimento (famosi sono i due modelli chiamati \"excess of loss\" e \"stop loss\", entrambi non proporzionali).\nRiassicurazione e retrocessione.\nOltre all'assicurazione di secondo grado qui esposta (la riassicurazione in senso stretto), pu\u00f2 svilupparsi un contratto di terzo grado:\nSi tratta in altre parole di una \"assicurazione dell'assicurazione dell'assicurazione\"."}
{"id": "1892137", "revid": "298055", "url": "https://it.wikipedia.org/wiki?curid=1892137", "title": "Ruby Scott", "text": ""}
{"id": "1892138", "revid": "2373", "url": "https://it.wikipedia.org/wiki?curid=1892138", "title": "Dinophyta", "text": ""}
{"id": "1892153", "revid": "110157", "url": "https://it.wikipedia.org/wiki?curid=1892153", "title": "A Slight Case of Overbombing", "text": "\"Greatest Hits Volume One\" - A Slight Case of Overbombing \u00e8 il greatest hits dei The Sisters of Mercy pubblicato dalla Warner Music UK Ltd. nel 1993.\nSulla copertina del disco si nota al centro il logo \"Merciful Release\" su uno sfondo nero. In alto si legge: \"Greatest Hits Volume One\". In senso circolare intorno al logo si legge il titolo dell'album: \"A Slight Case of Overbombing\" ed il nome del gruppo: \"Sisters\"."}
{"id": "1892154", "revid": "1335892", "url": "https://it.wikipedia.org/wiki?curid=1892154", "title": "Plurk", "text": "Plurk \u00e8 un servizio gratuito di microblogging che permette agli utenti di pubblicare piccoli aggiornamenti (chiamati plurk) della lunghezza massima di 360 caratteri. \u00c8 possibile inviare i plurk sul sito web, via messaggistica istantanea o tramite SMS. Una delle particolarit\u00e0 \u00e8 la visualizzazione dei messaggi lungo una linea temporale orizzontale, raccogliendo le risposte ai plurk in finestre singole. Questa peculiarit\u00e0 trasforma il servizio di microblogging in una sorta di chat in linea."}
{"id": "1892155", "revid": "57342", "url": "https://it.wikipedia.org/wiki?curid=1892155", "title": "Annie Award", "text": "I premi Annie (Annie Awards) sono un riconoscimento cinematografico dedicato al campo dell'animazione, conferito ogni anno dai membri della ASIFA-Hollywood (la sezione di Hollywood della \"Association Internationale du Film d'Animation\").\nNati nel 1972 per riconoscere il contributo degli artisti americani al mondo dell'animazione, nel 1992 sono diventati una vera e propria cerimonia di premiazione sullo stile dei premi Oscar, aggiungendo ai riconoscimenti individuali anche categorie pi\u00f9 generali, come quella del \"Miglior lungometraggio d'animazione\".\nStoria.\nL'idea di dedicare un premio all'animazione venne all'attrice June Forey (voce di molti personaggi dei cartoni animati) nel 1972. L'occasione era quella di riconoscere il merito di uno dei pi\u00f9 grandi animatori americani, Max Fleischer, morto in quell'anno.\nIl nome \"Annie\" fu proposto dal marito di June Forey. \u00c8 un semplice diminutivo della parola \"animation\" (\"animazione\").\nIl trofeo che rappresenta gli Annie Award fu introdotto nella seconda edizione del premio. \u00c8 in ottone e ha la forma di uno zootropio, simbolo delle origini dell'animazione e del cinema.\nControversie.\nNell'agosto del 2010, Ed Catmull, presidente dei Walt Disney Animation Studios, dichiar\u00f2 che la compagnia non avrebbe sottoposto nessuna delle proprie opere prodotte durante il 2010 per gli Annie Award, a causa delle farraginose regole del premio. L'episodio che innesc\u00f2 la controversia \u00e8 da farsi risalire alla vittoria schiacciante di \"Kung Fu Panda\" nel 2008, a discapito di \"WALL\u2022E\", che avrebbe in seguito vinto l'Oscar al miglior lungometraggio d'animazione. L'edizione del 2008 mostr\u00f2 il sistema fallace degli Annie, il cui regolamento prevedeva che potesse votare chiunque fosse iscritto come membro all'ASIFA-Hollywood, la sezione di Hollywood della \"Association Internationale du Film d'Animation\" che regola le premiazioni, professionista del settore o semplice appassionato. Jeffrey Katzenberg, a capo della DreamWorks Animation, aveva offerto l'iscrizione all'ASIFA a tutti i suoi dipendenti e, in seguito, la incluse nel pacchetto di benvenuto ai nuovi assunti. Cos\u00ec facendo, \"Kung Fu Panda\" vinse undici premi sulle sedici candidature. Le lamentele degli addetti ai lavori costrinse gli organizzatori dell'Annie a rivedere le modalit\u00e0 di premiazione.\nL'ASIFA modific\u00f2 il regolamento nel 2009 e impose che solo i professionisti potessero votare, pur mantenendo le categorie produttive, come quella al miglior lungometraggio, aperte al voto di studenti d'animazione e appassionati. L'anno successivo fu decretato che solo i professionisti del settore iscritti all'associazione, e approvati da un comitato supervisore, potessero eleggere il vincitore. Catmull, insoddisfatto dei cambiamenti apportati, chiese la presenza di un consiglio formato dai vari studi d'animazione che potesse suggerire ulteriori cambiamenti nel regolamento degli Annie. L'ASIFA respinse le richieste di Catmull e la Disney, in tutta risposta, decise di non sottoporre nessuna delle proprie opere come contendenti per l'Annie Award del 2011. I singoli artisti potevano comunque presentare i propri lavori allo stesso modo in cui il comitato supervisore poteva nominare opere giudicate meritevoli.\n\"Toy Story 3\", infatti, ricevette tre candidature e un'ulteriore nomination venne assegnata al cortometraggio \"Quando il giorno incontra la notte\". A spopolare fu nuovamente la DreamWorks, che, grazie alla presenza massiccia di proprio dipendenti all'interno dell'ASIFA, circa il 40% del totale, ottenne sei candidature per \"Megamind\", cinque per \"Shrek e vissero felici e contenti\" e sedici per \"Dragon Trainer\". Quest'ultima pellicola vinse dieci premi, tra cui quelli per miglior sceneggiatura, miglior regia e miglior film. Nessuna personalit\u00e0 Disney/Pixar nominata per un premio presenzi\u00f2 alla cerimonia e la vittoria di \"Dragon Trainer\" suscit\u00f2 uno scalpore pari a quello dell'edizione del 2008. Per molti critici, i premi Annie persero gran parte delle loro credibilit\u00e0 nel settore dei premi cinematografici."}
{"id": "1892164", "revid": "1573940", "url": "https://it.wikipedia.org/wiki?curid=1892164", "title": "Triturus cristatus", "text": "Il tritone crestato (Triturus cristatus ) \u00e8 un anfibio caudato appartenente alla famiglia dei Salamandridi.\nDescrizione.\nQuesto tritone massiccio e dal capo largo ha una pelle dalla superficie ruvida. Le parti superiori marroni sono scure, bruno-grigiastre o nerastre, con macchie nere tondeggianti pi\u00f9 grandi e fianchi punteggiati di numerosi puntini biancastri. Il ventre pu\u00f2 essere rosso-arancione o giallo con grandi macchie nere, mentre la gola va dall'arancione scuro al nero con piccoli puntini bianchi. Durante la stagione riproduttiva il maschio esibisce una cresta dorsale alta e vistosamente dentellata, distinta dall'altrettanto alta cresta caudale per mezzo di una netta rientranza. Terminata la stagione degli amori questa cresta scompare per ricomparire la seguente. Le femmine sono prive di cresta dorsale e presentano semplicemente una bassa cresta caudale. I lati della coda del maschio sono percorsi da una caratteristica banda longitudinale dai riflessi argentei, sostanzialmente assente nella femmina. Quest'ultima presenta invece una regione di colore arancione alla base della coda. La lunghezza totale \u00e8 di 10-16 cm nei maschi e di 11-19 cm nelle femmine.\nBiologia.\nIn passato il tritone crestato era considerato un'unica specie distribuita in un vasto areale con quattro sottospecie. Oggi invece \u00e8 riclassificato come una \"superspecie\", ovvero un complesso di specie distinte ma strettamente imparentate tra loro, che nelle zone di sovrapposizione dei rispettivi areali possono anche ibridarsi. Attualmente nell'areale europeo sono presenti cinque tritoni crestati (i cosiddetti \"morfotipi\") rappresentanti ciascuno una specie a s\u00e9 stante. L'alimentazione di questi animali \u00e8 costituita da piccoli vermi, gasteropodi o insetti, in acqua da anfipodi, larve di insetti, larve di altri anfibi e anche carogne. In Europa centrale la riproduzione, che avviene in acqua, ha luogo da marzo a giugno e comprende rituali di corteggiamento molto pi\u00f9 intensi di quelli del tritone alpino, con i maschi che si esibiscono per esempio con \u00abverticali sulle mani\u00bb e \u00abfrustate\u00bb con la coda. A partire da luglio gli animali si spostano sulla terraferma e le femmine depongono 200-400 uova relativamente grandi, che grazie alle loro dimensioni e alla colorazione bianco-giallastra si differenziano bene dalle uova dei tritoni pi\u00f9 piccoli. Le uova vengono fatte aderire singolarmente su piante acquatiche, nell'arco di diverse settimane. Le larve sgusciano dopo 2-3 settimane, raggiungono fino a 8 cm di lunghezza e compiono la metamorfosi circa 3 mesi dopo.\nDistribuzione e habitat.\nIl tritone crestato \u00e8 presente dalla Gran Bretagna e dalla Francia, passando per gran parte dell'Europa centrale, settentrionale e orientale fino agli Urali. Vive soprattutto in pianura e in collina a quote tra 200 e 600 m, pi\u00f9 raramente fino a 1000 m (massimo 1700 m). Durante la stagione riproduttiva si pu\u00f2 trovare in acque stagnanti con presenza di vegetazione come per esempio laghetti, fossi su prati o pianure alluvionali. Sulla terraferma, dove trascorre anche l'inverno, si pu\u00f2 invece trovare in habitat aperti (campi coltivati, cave di ghiaia) o foreste, d'estate sotto legno morto, solitamente in prossimit\u00e0 dell'acqua."}
{"id": "1892166", "revid": "1305772", "url": "https://it.wikipedia.org/wiki?curid=1892166", "title": "A Beautiful Lie (singolo)", "text": "A Beautiful Lie \u00e8 un singolo del gruppo musicale statunitense Thirty Seconds to Mars, pubblicato il 17 dicembre 2007 come quarto estratto dall'album omonimo.\nPubblicazione.\nIl 2 maggio 2007, dopo aver chiesto conferma all'Echelon e al Mars Army, fu annunciato sul sito ufficiale dei Thirty Seconds to Mars che \"A Beautiful Lie\" sarebbe stato il quarto singolo estratto dal secondo album. Il gruppo poteva decidere tra \"A Beautiful Lie\" e \"The Fantasy\"; entrambi i brani contengono una comunicazione forte che il gruppo desidera pubblicare.\nIl singolo riusc\u00ec ad arrivare al numero 37 nella Alternative Songs nel 2007; inoltre in Argentina e in Brasile ebbe un modesto successo entrando dopo pochi giorni dalla pubblicazione nella top 10 dei singoli pi\u00f9 acquistati. Inizialmente il singolo doveva essere pubblicato durante l'estate, ma fu rimandato nel tardo 2007 a causa della prolungata durata della registrazione del video.\nVideo musicale.\nIl 6 novembre 2007, si decise che la premi\u00e8re del video dovesse venire pubblicata su Yahoo! Music Premieres il 12 novembre dello stesso anno. Successivamente fu posticipato per il 3 dicembre e pi\u00f9 tardi ancora per il 5 dicembre. Attraverso un nuovo comunicato, il gruppo ha annunciato la pubblicazione del videoclip dopo Natale, con una programmazione speciale su MTV il 30 dicembre. Dopo altri rinvii, il video \u00e8 stato definitivamente pubblicato il 30 gennaio 2008 su Myspace.\nIn accordo con l'EMI Giappone, il video doveva essere registrato in Alaska. Jared Leto decise di spostare le riprese in Groenlandia, e il gruppo inizi\u00f2 a registrare il 29 agosto 2007. Jared dichiar\u00f2 che il video sarebbe stato registrato con materiali ecologici e il ricavato di ogni download sarebbe andato in beneficenza ad una causa ambientale. Il gruppo annunci\u00f2 in un'intervista ad Atlanta che il video sarebbe stato l'ultimo della trilogia degli short film (dopo \"The Kill (Bury Me)\" e \"From Yesterday\"), ed \u00e8 allo stesso tempo un documentario.\nIl video mette in evidenza l'importanza del riscaldamento globale, che sta causando numerosi problemi alle popolazioni nordiche. Il video \u00e8 stato diretto da Jared Leto sotto lo pseudonimo di Angakok Panipaq. In contemporanea al video \u00e8 stato lanciato un sito apposito, dove vengono firmate petizioni. Il gruppo ha spiegato la storia del video, e di come si \u00e8 arricchito il loro bagaglio culturale e professionale durante questa esperienza, attraverso il sito di Rock Sound.\nA Beautiful Lie 2.0.\nIl 16 settembre 2008 i Thirty Seconds to Mars hanno pubblicato su ABeautifulLie.org una versione alternativa del videoclip, denominato \"A Beautiful Lie 2.0\". Questa versione vede come registi Bartholomew Cubbins, Angakok Panipaq e la Deep Friend Production. Questo video, pi\u00f9 provocatorio rispetto all'originale, affronta attraverso effetti grafici, soprattutto di testi, riflessioni su problemi ambientali."}
{"id": "1892171", "revid": "486946", "url": "https://it.wikipedia.org/wiki?curid=1892171", "title": "Dita dei piedi", "text": ""}
{"id": "1892172", "revid": "57342", "url": "https://it.wikipedia.org/wiki?curid=1892172", "title": "J\u016bd\u014d", "text": ""}
{"id": "1892189", "revid": "767487", "url": "https://it.wikipedia.org/wiki?curid=1892189", "title": "Due notti con Cleopatra", "text": "Due notti con Cleopatra \u00e8 un film del 1954 diretto da Mario Mattoli.\nTrama.\nCesarino, soldato romano, arriva ad Alessandria d'Egitto per prestare servizio nell'esercito personale della regina egiziana Cleopatra. Cleopatra \u00e8 una donna bellissima, capace di ammaliare chiunque, ed \u00e8 la sposa di Marco Antonio ma, quando egli non c'\u00e8, la donna preferisce trascorrere la notte con uno dei suoi soldati che far\u00e0 uccidere il giorno dopo con il veleno. Quando Marco Antonio giunge nuovamente ad Alessandria per combattere una guerra, Cleopatra lo va a trovare di nascosto facendosi sostituire da Nisca, una fanciulla che le somiglia come una goccia d'acqua, ma che \u00e8 bionda.\nIl caso vuole che proprio la sera in cui Cleopatra venga sostituita, Cesarino faccia da guardia alla sua sostituta. Inconsapevole dello scambio, Cesarino trascorre la notte con la ragazza che si dimostra molto fragile e triste.\nLa sera successiva Cesarino viene arrestato per aver tentato di fare del male a Cleopatra (quella vera) ma in realt\u00e0 l'uomo voleva solo salutarla. Incuriosita dal fatto che Cesarino porta un anello uguale al suo, Cleopatra lo fa liberare e gli fa trascorrere la notte con lui, avvertendolo che il giorno dopo morir\u00e0. Cesarino, per\u00f2, riesce ad ubriacare la regina e a liberare Nisca, rinchiusa in carcere."}
{"id": "1892190", "revid": "129019", "url": "https://it.wikipedia.org/wiki?curid=1892190", "title": "Avinguda Diagonal", "text": "L'Avinguda Diagonal (in \"castigliano\" Avenida Diagonal) \u00e8, insieme alla Gran Via de les Corts Catalanes, una delle maggiori strade cittadine di Barcellona, la larghezza varia tra i 30 e i 60 metri e la lunghezza \u00e8 di 11\u00a0km.\nNome.\nDeve il nome al fatto che taglia diagonalmente la citt\u00e0 catalana da un estremo all'altro, con un angolo di circa 25 gradi rispetto a tutte le altre vie disposte a pianta quadrata.\nPer gli abitanti di Barcellona assume anche un significato di tipo sociale, infatti al di sopra di essa sono situati i quartieri residenziali borghesi della citt\u00e0 come Sarri\u00e0, Sant Gervasi e Pedralbes. Non di rado i possidenti barcellonesi che vivono in quei quartieri si vantano del tempo trascorso dalla loro ultima discesa sotto questa \"linea di confine\" che \u00e8 l'Avinguda Diagonal.\nTuttavia, va notato che il nome \"Diagonal\" ha sempre prevalso nell'uso popolare.\nDescrizione.\nFu progettata dall'ingegnere e urbanista Ildefonso Cerd\u00e0 come uno dei viali principali della citt\u00e0. Assieme alla Avinguda Meridiana taglia diagonalmente la pianta viaria ortogonale che egli stesso progett\u00f2 per il quartiere Eixample. \nEntrambe le strade si incrociano presso la Pla\u00e7a de les Gl\u00f2ries Catalanes, assieme alla Gran Via de les Corts Catalanes, che Cerd\u00e0 pens\u00f2 come nuovo centro per la citt\u00e0. \nTuttavia questo non avvenne, poich\u00e9 la posizione privilegiata e centrale di Pla\u00e7a de Catalunya la fece diventare il centro nevralgico della citt\u00e0.\nIl viale ha inizio nel quartiere di San Martin, vicino a San Adrian del Besos vicino alla Ronda del Litoral affianca il mare, e in diagonale verso la citt\u00e0 di Lleida e Madrid e porta alla Ronda de Dalt, nei pressi di Esplugas Llobregat, nel quartiere di Les Corts.\nStoria.\nStoria antica.\nLa costruzione della Avinguda Diagonal \u00e8 stata avviata, quando un regio decreto della regina Isabella II di Spagna e il governo spagnolo a Madrid Leopoldo O'Donnell hanno concesso l'autorizzazione alla costruzione del viale nel 1859. Il consiglio comunale di Barcellona aveva gi\u00e0 chiesto l'approvazione di un progetto alternativo di Antoni Rovira i Trias, che era stato respinto.\nDopo la conclusione della sezione centrale, dall'attuale Pla\u00e7a de Francesc Maci\u00e0 verso Gl\u00f2ries, \u00e8 diventata una delle strade pi\u00f9 popolari di Barcellona ed \u00e8 un luogo ideale per gli aristocratici e la borghesia catalani a esporre le loro carrozze.\nFrancesc Camb\u00f3, leader della Lliga Regionalista propose la costruzione di un nuovo palazzo, su questo viale, per l'allora monarca Alfonso XIII nel 1919 (Il palazzo reale di Ciutat Vella era stato distrutto da un incendio del 1875).\nStoria recente.\nLa Avinguda Diagonal ha subito diversi attacchi dell'organizzazione separatista basca l'ETA nel 2000. Il 2 novembre, una autobomba ha ferito un agente di sicurezza e un funzionario di sicurezza comunale. Pochi giorni dopo, il 21 novembre, un'auto usata dai killer di Ernest Lluch esplose in mezzo al viale. Il 20 dicembre un funzionario di sicurezza comunale \u00e8 stato ucciso.\nArchitettura.\nAttraversando tutta la citt\u00e0, l'Avinguda Diagonal ospita diversi edifici importanti, come:\nLuoghi degni di nota.\nUniversit\u00e0.\nAttraversando il quartiere de Les Corts si trovano diverse facolt\u00e0 dell'Universitat Polit\u00e8cnica de Catalunya (UPC) e anche dell'Universitat de Barcelona (UB)."}
{"id": "1892195", "revid": "1305772", "url": "https://it.wikipedia.org/wiki?curid=1892195", "title": "Live at Hammersmith", "text": "Live at Hammersmith pu\u00f2 riferirsi a diverse registrazioni di concerti dal vivo tenutisi ad Hammersmith, quartiere di Londra, dove si trovano vari teatri tra cui il Lyric Hammersmith e Hammersmith Apollo (noto in passato come Hammersmith Odeon):"}
{"id": "1892207", "revid": "2036605", "url": "https://it.wikipedia.org/wiki?curid=1892207", "title": "Cedda", "text": "Biografia.\nNel 653, dopo la conversione del re Peada, divenne uno degli evangelizzatori della regione. Qualche anno dopo fu inviato con un altro compagno nell'odierna contea dell'Essex per predicare e battezzare la popolazione locale. Per l'opera svolta fu consacrato primo vescovo dell'Essex, dove pot\u00e9 ordinare nuovi sacerdoti e diaconi che lo affiancarono nella predicazione.\nPromosse l'edificazione di diverse chiese e di due monasteri poi andati distrutti.\nLe cronache raccontano che Cedda scomunic\u00f2 un nobile locale in seguito ad un matrimonio illecito, vietando a tutti l'ingresso nella sua abitazione. Secondo la leggenda, poi, Cedda ammon\u00ec il re Sigeberto, che aveva disobbedito al divieto, dicendogli: \u00abPoich\u00e9 non ti sei astenuto dall'entrare nella casa di un uomo perduto e dannato, questa stessa casa ha segnato la tua morte\u00bb. E poco tempo dopo il sovrano fu assassinato da un parente.\nDa vescovo ritorn\u00f2 poi a Lastingham dove mor\u00ec il 26 ottobre 644 a causa di un'epidemia.\nIl suo corpo, inizialmente sepolto nelle segrete del monastero, fu traslato nel sacrario di una chiesa dedicata alla Vergine Maria.\nCulto.\nDal \"Martirologio Romano\": \u00abA Lastingham nella Northumbria in Inghilterra, san Cedda, che, fratello di san Ceadda, fu ordinato da san Finnano vescovo dei Sassoni orientali e si adoper\u00f2 per gettare tra costoro le fondamenta della Chiesa\u00bb."}
{"id": "1892221", "revid": "2373", "url": "https://it.wikipedia.org/wiki?curid=1892221", "title": "Stadio Panathinaiko", "text": "Lo stadio Panathinaiko (, pronuncia greca moderna: ; ), noto anche come Kallimarmaro (, pronuncia greca moderna: ; ), \u00e8 uno storico stadio di Atene, in Grecia.\nSi tratta dell'unico grande stadio del mondo costruito interamente con marmo pentelico (proveniente dal monte omonimo).\nLo stadio \u00e8 inoltre famoso per aver ospitato gli eventi principali dei Giochi della I Olimpiade, dei Giochi olimpici intermedi ed alcuni eventi dei Giochi della XXVIII Olimpiade.\nStoria.\nNell'antichit\u00e0 ospit\u00f2 i Giochi panatenaici, in onore della dea Atena, protettrice della capitale greca. Durante l'et\u00e0 classica, lo stadio aveva i posti a sedere in legno; venne rinnovato con il marmo del monte Pentelico dall'arconte Licurgo nel 329 a.C.\nNel 140 d.C. fu ampliato da Erode Attico, raggiungendo i posti.\nRimasto sepolto per diversi secoli, venne riscoperto nel 1870 e restaurato con i fondi di Evangelis Zappas per i Giochi olimpici di Zappas, un personale tentativo di rinascita delle antiche Olimpiadi, giochi che si tennero nel 1870 e nel 1875. Lo stadio venne restaurato una seconda volta nel 1895 per i Giochi della I Olimpiade, grazie al benefattore greco Georgios Averof, che don\u00f2 circa dracme per questo progetto; una statua di marmo, rappresentante Averof, venne posta in suo onore nei pressi del Panathinaiko prima dell'inizio dei Giochi. I lavori di restauro furono condotti da Ernst Ziller e, in particolare, da Anastasios Metaxas. Lo stadio \u00e8 stato costruito molto tempo prima che le dimensioni delle strutture sportive di atletica leggera fossero state standardizzate: la sua pista segue dunque l'antica traccia. Pu\u00f2 contenere circa posti su 50 file diverse di gradini in marmo.\nNei tempi recenti, questo stadio venne usato spesso come sede di celebrazioni degli atleti greci vittoriosi, come la nazionale di calcio dopo la vittoria del Campionato europeo di calcio e la cerimonia di apertura dei Campionati del mondo di atletica leggera del 1997, con un concerto del compositore Vangelis.\nPer i Giochi della XXVIII Olimpiade, il Panathinaiko ospit\u00f2 il torneo di tiro con l'arco e l'arrivo della Maratona, vinta da Stefano Baldini. La sua capacit\u00e0 fu di spettatori per il tiro con l'arco (dal 15 al 21 agosto) e di spettatori, per l'arrivo della maratona (dal 22 al 29 agosto).\nLocalizzazione.\nSi trova ad est dei Giardini nazionali e dello Zappeion, a ovest del distretto residenziale Pankrati e fra le due colline di Ardettos e Agra, coperte di boschi di pini. Negli anni cinquanta, il fiume Ilisso (oggi scorre sotto il viale Vasileos Konstantinou, ) si trovava davanti all'entrata dello stadio; la primavera di Kallirrhoe, il santuario di Pancrates e il ginnasio di Cinosargo."}
{"id": "1892227", "revid": "1543377", "url": "https://it.wikipedia.org/wiki?curid=1892227", "title": "Legio III Diocletiana", "text": "La Legio III \"Diocletiana\" fu una legione romana formata dall'imperatore Diocleziano (da cui prese il nome) nel 298.\nLa funzione della III \"Diocletiana\" era quella di fungere da guarnigione per la provincia dell'Egitto che Diocleziano aveva appena riorganizzato; il numerale III fu dovuto al fatto che nella provincia era gi\u00e0 presente un'altra legione, la II \"Traiana Fortis\".\nLe due legioni furono entrambe accampate ad Alessandria d'Egitto, ma, nel corso del IV secolo, la III fu inviata a sud, a Tebe e K\u00f4m Ombo, per controllare meglio la situazione. Durante il regno dell'imperatore Teodosio I (378-395), fu deciso di inviare le truppe barbariche dell'impero in Egitto, a sostituire le truppe egiziane della III \"Diocletiana\" inviate in Macedonia, tra i barbari, dove formarono la III \"Diocletiana Thebaeorum\" a disposizione del \"magister militum per Thracias\". Un secondo distaccamento era al comando del \"comes limitis Aegypti\"."}
{"id": "1892231", "revid": "1305772", "url": "https://it.wikipedia.org/wiki?curid=1892231", "title": "Live at Last", "text": ""}
{"id": "1892238", "revid": "63756", "url": "https://it.wikipedia.org/wiki?curid=1892238", "title": "Scisto calcinato", "text": "Scisto calcinato \u00e8 il termine merceologico con cui si indica il residuo della torrefazione di scisti argillosi, in particolare quelli impregnati di bitume (scisto bituminoso) utilizzato come aggiunta minerale al cemento.\nCome aggiunta viene contrassegnato dalla UNI EN 197-1 con la lettera T.\nProduzione.\nQuesto materiale viene prodotto in un forno speciale ad una temperatura di circa 800 \u00b0C.\nPropriet\u00e0.\nA causa della composizione del materiale naturale e del processo di produzione, lo scisto calcinato contiene fasi di clinker, soprattutto silicato bicalcico e alluminato monocalcico.\nContiene inoltre proporzioni pi\u00f9 elevate di ossidi pozzolanicamente reattivi, specialmente SiO2 e percentuali minori di altri componenti come la CaO libera e il solfato di calcio.\nDi conseguenza, uno scisto calcinato, macinato finemente possiede, come il cemento Portland, propriet\u00e0 idrauliche pronunciate nonch\u00e9 un comportamento pozzolanico.\nResistenza a compressione.\nLo scisto calcinato una volta macinato finemente deve garantire una resistenza a compressione a 28 giorni non inferiore a 25 MPa.\nQuesta prova viene effettuata secondo le disposizioni della norma EN 196-1 preparando un provino di malta contenente solo scisto calcinato invece del cemento.\nIl provino deve essere sformato dopo 48 h e successivamente fatto maturare in ambiente umido (UR\u226590%) prima della prova.\nTipi di cemento allo scisto calcinato.\nSecondo la UNI EN 197/1 i tipi di cemento che contengono scisto calcinato sono:"}
{"id": "1892244", "revid": "71155", "url": "https://it.wikipedia.org/wiki?curid=1892244", "title": "Placido Nicolini", "text": ""}
{"id": "1892248", "revid": "71155", "url": "https://it.wikipedia.org/wiki?curid=1892248", "title": "Giuseppe Placido M. Nicolini", "text": ""}
{"id": "1892255", "revid": "110157", "url": "https://it.wikipedia.org/wiki?curid=1892255", "title": "Chiesa di Santa Maria del Sole (Roma)", "text": "La chiesa di Santa Maria del Sole era una chiesa di Roma, nel rione Ripa, in piazza Bocca della Verit\u00e0, ricavata nel tempio di Ercole Vincitore. Con il recupero del monumento antico la chiesa \u00e8 stata sconsacrata.\nStoria.\nLa pi\u00f9 antica menzione di questa chiesa si trova in una bolla d'Innocenzo II del 27 ottobre 1140. Essa infatti venne costruita nel XII secolo, su interessamento della famiglia Savelli, utilizzando il colonnato esterno del Tempio di Ercole Vincitore, lungo le sponde del Tevere, e fu intitolata a Santo Stefano, cui si aggiunse ben presto l'appellativo \"Rotondo\", per la peculiarit\u00e0 della costruzione; questo port\u00f2, nei secoli successivi, a confonderla con l'omonima chiesa al Celio. Dal XVI secolo \u00e8 chiamata anche Santo Stefano \"delle carrozze\", dal nome dell'omonima via che da questa chiesa portava alla chiesa di Santa Galla, ora non pi\u00f9 esistente.\nIntorno all'origine del toponimo,l'Armellini riporta questa leggenda:\nL'immagine miracolosa fu poi trasportata nella vicina chiesa di Santo Stefano Rotondo, che in seguito mut\u00f2 il proprio nome in quello di Santa Maria del Sole, appellativo regolarmente attestato dai documenti della met\u00e0 del XVII secolo.\nNei primi anni del XIX secolo la chiesa fu restaurata dal Valadier. Alla fine del secolo essa venne sconsacrata e fu ripristinato l'antico tempio romano, con la rimozione degli ornamenti interni e delle pareti in muratura.\nArte.\nL'opera di trasformazione in chiesa cristiana comport\u00f2 il rifacimento del tetto e la costruzione di un muro tra le venti colonne del portico.\nAll'interno dell'edificio si conserva ancora oggi una targa marmorea con la dedica della chiesa alla Madonna. Vi si trovano pure alcuni resti di affreschi del XV secolo raffiguranti \"Dio Padre, Ges\u00f9, alcuni martiri\"; ed un altro che raffigura \"Maria con il bambino\"."}
{"id": "1892257", "revid": "287204", "url": "https://it.wikipedia.org/wiki?curid=1892257", "title": "Jaya", "text": "Jaya, parola che in lingua sanscrita significa \"vittoria\", pu\u00f2 riferirsi a:"}
{"id": "1892262", "revid": "119851817", "url": "https://it.wikipedia.org/wiki?curid=1892262", "title": "Notte rosa (album)", "text": "Notte rosa \u00e8 il settimo album di Umberto Tozzi, pubblicato per la CGD nel 1981. Da esso venne estratto il singolo \"Notte rosa/Per Angela\".\nNato durante un ritiro in Maremma, si tratta forse del disco pi\u00f9 innovativo di Tozzi. I testi e i brani sono firmati da Tozzi e Giancarlo Bigazzi (che ha curato anche la produzione), mentre gli arrangiamenti di Greg Mathieson danno all'album un'atmosfera particolare, che ben si adatta alle tematiche, che hanno come denominatore comune la notte, la passione erotica e atmosfere decadenti tardo-romantiche.\nPer rendere al meglio queste suggestioni, gli arrangiamenti sono molto raffinati, i timbri caldi con l'uso accentuato dei bassi, e delle percussioni effettate. Le tonalit\u00e0 delle canzoni sono spesso in minore, in pieno spirito new romantic. A livello vocale, prosegue la ricerca sul falsetto, mentre i testi parlano, forse pi\u00f9 di sempre, anche di amore fisico e di situazioni vagamente trasgressive, il tutto condito con un linguaggio elegante, sempre lirico e creativo, degno del miglior Tozzi e del miglior Bigazzi. L'espressione chiave dell'album \u00e8 sempre \"far l'amore\", che ricorre tante volte, ma soprattutto nella title track omonima \"Notte rosa\".\nIl disco.\nRisalta molto la figura femminile che prende vari nomi e caratteristiche, soprattutto l'evanescenza e la fuggevolezza. Vi sono spesso situazioni di solitudine e di desiderio frustrato. \"Barbara\" descrive una donna misteriosa, ambigua sfuggente che fa soffrire il suo uomo che la cerca, \"Amantenova\" \u00e8 invece un'amante che \"fa morir d'amore dopo un over-dose di Vov\" il protagonista. In \"Superlady\" compare in sordina un rapporto sado-maso soft, con una donna che tiene prigioniero fra i propri piedi a far l'amore. \"Roma Nord\" \u00e8 autobiografica e tratta del rapporto di Tozzi con la propria donna e delle sue trasferte notturne verso Roma in macchina, durante le quali sogna di abbracciarla.\nCompletano il disco \"Per Angela\" che parla di un amore non ricambiato e molto sofferto, \"Amico pianoforte\", una dedica poetica al pianoforte e alla musica che vengono personificati, ma sullo sfondo c'\u00e8 sempre la lei di turno, \"Please\" e \"Marea\", che raccontano in forme diverse la ricerca, la perdita o la paura dell'abbandono di un uomo verso una donna.\nTracce.\nTesti e musiche di Giancarlo Bigazzi e Umberto Tozzi."}
{"id": "1892263", "revid": "1449826", "url": "https://it.wikipedia.org/wiki?curid=1892263", "title": "Camille Mayer", "text": " \nBiografia.\nAl comando di un distaccamento di ricognizione tedesco, il 2 agosto 1914 Albert Mayer ebbe l'ordine dall'alto comando dell'esercito imperiale tedesco di varcare il confine francese per effettuare delle ricognizioni su larga scala per valutare l'entit\u00e0 delle forze francesi e la disposizione delle stesse.\nIl distaccamento agli ordini del sottotenente Mayer - arruolatosi nel 1913 - varc\u00f2 il confine alle 2 di notte del 2 agosto e nei pressi di Joncherey venne intercettato alle 09:59 del mattino dal caporale francese Jules-Andr\u00e9 Peugeot che, di stanza nel villaggio con i suoi soldati con l'ordine di sorvegliare il confine stesso, ordin\u00f2 ai tedeschi di arrendersi e deporre le armi in quanto si trovavano in arresto. Il luogotenente Mayer non obbed\u00ec all' ordine e spar\u00f2 per primo alcuni colpi, uno dei quali colp\u00ec Peugeot ferendolo mortalmente. I francesi risposero, colpendo Mayer prima allo stomaco e poi mortalmente alla testa. Alla fine rimasero sul terreno Peugeot e Mayer oltre al ferimento di un altro soldato francese e due tedeschi. \nNel cimitero di guerra tedesco di Illfurth, Alto Reno, in Francia, sar\u00e0 posta una lapide che lo ricorda come il primo dei 2.036.897 soldati tedeschi caduti nella prima guerra mondiale e come il primo caduto nella prima guerra mondiale in assoluto."}
{"id": "1892269", "revid": "1408685", "url": "https://it.wikipedia.org/wiki?curid=1892269", "title": "Chicle", "text": "Il chicle \u00e8 la gomma naturale ricavata dal \"Manilkara chicle\", una pianta tropicale sempreverde originaria del Centro America. Il suo uso tradizionale era l'impiego nella gomma da masticare.\n\"Chicle\" \u00e8 anche il termine comune per la gomma da masticare usato in Spagna, cos\u00ec come \"chiclets\" (leggi: \"c\u00eccles\") in parte del Nord Italia (nome ideato da un'azienda britannica produttrice di gomme da masticare). In portoghese \"chiclete\" pu\u00f2 essere usato anche per indicare un seccatore o una persona che non lascia mai solo qualcun altro.\nEtimologia.\nIl termine \"chicle\" deriva da \"tziktli\" , parola usata nella lingua Nahuatl per indicare la gomma, e pu\u00f2 essere tradotto come \"cosa appiccicosa\". Era ben conosciuto dagli Aztechi e dai Maya, e i primi esploratori Europei lo apprezzarono per il suo sapore delicato e per l'alto contenuto di zuccheri.\nIn Italia ha dato origine al termine \"cicca\", ora meno utilizzato rispetto a \"gomma da masticare\" o \"gomma\".\nProduzione.\nLa celebre Wrigley Company fu uno storico utilizzatore di questo prodotto, mentre oggi solo poche aziende continuano a produrre la gomma da masticare utilizzando il \"chicle\", a causa dell'introduzione, a partire dagli anni sessanta, della gomma sintetica (a base di butadiene), la cui lavorazione \u00e8 meno costosa.\nI raccoglitori locali di \"chicle\" sono chiamati \"chicleros\". La tecnica utilizzata \u00e8 simile a quella con la quale si ricava il lattice dall'albero della gomma: vengono praticate delle incisioni a zig-zag sul tronco, e la sostanza che ne cola viene raccolta con dei piccoli contenitori. Viene quindi bollita fino a darle la giusta consistenza.\nA causa della raccolta intensiva, la \"Manilkara chicle\" inizia ormai a scarseggiare, mentre l'utilizzo di altre specie del genere \"Manilkara\", come la \"Balat\u00e1\" (\"Manilkara bidentata\") \u00e8 in costante aumento."}
{"id": "1892270", "revid": "122246", "url": "https://it.wikipedia.org/wiki?curid=1892270", "title": "Nazionale di pallavolo femminile della Bulgaria", "text": "La nazionale di pallavolo femminile della Bulgaria \u00e8 una squadra europea composta dalle migliori giocatrici di pallavolo della Bulgaria ed \u00e8 posta sotto l'egida della Federazione pallavolistica della Bulgaria.\nRosa.\nSegue la rosa delle giocatrici convocate per il campionato europeo 2021."}
{"id": "1892271", "revid": "1186766", "url": "https://it.wikipedia.org/wiki?curid=1892271", "title": "Eneco Tour 2006", "text": "L'Eneco Tour 2006, seconda edizione della corsa, si svolse in sette tappe precedute da un cronoprologo iniziale dal 16 al 23 agosto 2006, per un percorso totale di 1176\u00a0km. Fu vinto dal tedesco Stefan Schumacher che termin\u00f2 la gara in 27h20'55\".\nLa corsa tocc\u00f2 tre paesi diversi: i Paesi Bassi, il Belgio e la Germania. Il tracciato non presentava salite dure, quindi la classifica finale si decise nelle due cronometro e grazie agli abbuoni. Le due frazioni contro il tempo, corse su brevi distanze, terminarono con distacchi di piccola entit\u00e0, colmabili con gli abbuoni dei traguardi di tappa.\nSquadre e corridori partecipanti.\nCome nella precedente edizione le squadre partecipanti furono 23, le 20 del ProTour pi\u00f9 altre 3 invitate dall'organizzazione, Chocolade Jacques-Topsport Vlaanderen, Skil-Shimano e Unibet.com.\nAlla corsa furono iscritti complessivamente 180 corridori: 8 per ciascuna squadra, ad eccezione di Team Gerolsteiner e AG2R Pr\u00e9voyance, che ne schierarono 7, e Lampre-Fondital (6). Herv\u00e9 Duclos-Lasalle e Christophe Riblon non partirono alla prima tappa ma furono lo stesso considerati ritirati. Conclusero la corsa 101 ciclisti (56% del totale dei partenti)."}
{"id": "1892281", "revid": "785863", "url": "https://it.wikipedia.org/wiki?curid=1892281", "title": "Episodi de Le avventure del giovane Indiana Jones (seconda stagione)", "text": "La seconda stagione della serie televisiva \"Le avventure del giovane Indiana Jones\" inizi\u00f2 il 21 settembre 1992 con l'episodio \"Austria, marzo 1917\", e i diciassette episodi successivi consistevano in nuovi episodi e in alcuni originariamente prodotti per la prima stagione, ciascuno della durata di un'ora. Harrison Ford apparve come guest star nell'episodio lungometraggio \"Il mistero del Blues\". Quando la serie fu cancellata, quattro episodi rimasero inediti: \"Firenze, maggio 1908\", \"Praga, agosto 1917\", \"Palestina, ottobre 1917\" e \"Transilvania, gennaio 1918\".\nIl treno fantasma.\nTrama.\nIn Africa, durante la prima guerra mondiale, Indy con 'I vecchi audaci' - un gruppo di soldati un po' attempati - deve trovare e distruggere un terribile cannone tedesco che ha il potere di apparire e scomparire, seminando morte e distruzione."}
{"id": "1892291", "revid": "224230", "url": "https://it.wikipedia.org/wiki?curid=1892291", "title": "Uberto De Morpurgo", "text": ""}
{"id": "1892296", "revid": "767487", "url": "https://it.wikipedia.org/wiki?curid=1892296", "title": "Detective Conan - Trappola di cristallo", "text": ", conosciuto anche con il titolo internazionale \"Detective Conan: Countdown to Heaven\", \u00e8 un film d'animazione del 2001 diretto da Kenji Kodama.\nSi tratta del quinto film dedicato al quinto anniversario della serie anime \"Detective Conan\", uscito in Giappone il 21 aprile 2001.\nLa due torri gemelle sono basate sulle Torri Petronas.\nTrama.\nDopo un giorno in campeggio, Conan, Ai, Agasa e i Detective Boys fanno visita alle due avveniristiche torri gemelle di Nishitama, famose per essere \"le pi\u00f9 vicine al paradiso\", dove trovano anche Kogoro, Ran e Sonoko, invitati da una vecchia amica di Kogoro, Mio Tokiwa, erede di un importante gruppo industriale. A Conan torna in mente il caso sul sindaco Okamoto e Teiji Moriya che aveva risolto . Uno spietato assassino uccide uno per uno alcuni responsabili della costruzione delle torri, lasciando sempre sui luoghi dei delitti una tazzina da sak\u00e8 rotta.\nGin e Vodka intercettano delle telefonate che Ai fa alla segreteria telefonica della sorella maggiore Akemi per sentire la sua voce, ma non riescono a capire dove si trova la ragazzina. I due malviventi per\u00f2 riescono a scoprire che Sherry sar\u00e0 alla festa per l'inaugurazione delle due torri di Nishitama.\nDurante l'inaugurazione Mio viene trovata morta impiccata dalla stessa collana di perle che indossava. Purtroppo, nello stesso momento, esplode una bomba nella sala dei computer e in quella dei comandi elettrici (torre A). Tutti vengono allontanati dalla torre tramite l'ascensore dell'osservatorio; Conan vede Gin che punta un laser contro Sonoko pensando che fosse Sherry essendosi fatta la stessa pettinatura, ma Conan la avverte e purtroppo l'ascensore si blocca e allora decidono di scendere le scale e arrivare al ponte di collegamento. Il ponte crolla e Ran e Conan rimangono nella torre A, ma fortunatamente si salvano lanciandosi dalla torre legati alla canna dell'acqua.\nConan ritorna nella torre A per salvare i suoi amici. Risalendo al salone delle feste con Ai e chiedendo loro di raggiungerlo (l'eliporto era stato dato alle fiamme per impedire all'elicottero di salvataggio d'atterrare) scoprono di essere in compagnia del responsabile degli omicidi: Hosui Kisaragi, l'anziano maestro di disegno di Mio Tokiwa, il quale aveva ucciso la donna e gli altri suoi due collaboratori perch\u00e9 con la costruzione delle due torri avevano rovinato per sempre la vista del Fuji che si poteva ammirare da casa sua e che aveva sempre riportato nei suoi dipinti. La tazzina da sak\u00e8 spezzata rappresentava appunto il Fuji diviso a met\u00e0 dalle torri.\nPoco dopo Ai scopre che sotto a ogni tavolo ci sono delle bombe e allora Conan decide di usare la macchina vinta da Kogoro per saltare dall'altra torre dove c'\u00e8 una piscina olimpionica. Tuttavia occorre che l'auto riesca a sfruttare l'energia dell'esplosione, altrimenti non potrebbe riuscire a coprire tutta la distanza con la scarsa velocit\u00e0 raggiungibile. Cos\u00ec, grazie all'abilit\u00e0 di Ayumi nel contare con precisione 30 secondi, i ragazzi riescono a mettersi in salvo partendo al momento giusto e atterrando, come previsto, nella piscina.\nColonna sonora.\nIl musicista Katsuo \u014cno ha realizzato quarantotto nuove tracce sonore, utilizzate in seguito anche nel corso della serie televisiva. La sigla finale \u00e8 \"Always\", di Mai Kuraki, ed \u00e8 una delle due sigle usate sia per un film sia per la serie televisiva: sigla finale degli episodi da 233 a 247. L'altra \u00e8 \"Don't Wanna Lie\", dei B'z, sigla iniziale degli episodi da 613 a 626 e finale del quindicesimo film.\nDistribuzione.\nEdizione italiana.\nIn Italia il film \u00e8 stato solo trasmesso in televisione. Il titolo italiano del lungometraggio fa riferimento a quello del film omonimo, diretto nel 1988 da John McTiernan. Nonostante l'unico doppiaggio, che non \u00e8 censurato, esistono tre diverse versioni per quanto riguarda il montaggio video.\nLa prima versione \u00e8 andata in onda per la prima volta il 5 marzo 2005 in prima serata su Italia 1, quando non era ancora stato trasmesso il , cui si fa riferimento in questo. Questa versione presenta la prima sigla italiana della serie televisiva, \"Detective Conan\" di Giorgio Vanni, sia in apertura che in chiusura, su immagini prese da vari film, e non ha l'introduzione che riassume l'inizio della storia del manga, presente in ogni film seppur con qualche differenza. L'epilogo \u00e8 collocato prima della sigla finale anzich\u00e9 dopo come in originale. Sono presenti alcune censure video: \u00e8 stata tagliata parte di una scena in cui si vede un cadavere impiccato, con una dissolvenza chiaramente visibile nel momento della censura, e ci sono alcune modifiche minori su altre scene con il sangue o i cadaveri. Inoltre, per questa trasmissione fu eliminata la scena dell'indovinello creato da Agasa per i Detective Boys.\nLa seconda versione \u00e8 stata trasmessa per la prima volta su Italia Teen Television il 31 dicembre 2005 e replicata su Hiro e per la prima volta in chiaro su Italia 2 il 14 novembre 2012. Questa versione \u00e8 senza censure, ha la sigla originale con le relative immagini e come la versione originale non ha sigla iniziale. \u00c8 stata mantenuta l'introduzione e l'epilogo si trova dopo la sigla di chiusura come in originale. Solo alla trasmissione su Italia 2 la sigla finale aveva l'audio delle parole abbassato, facendo sentire quasi solo la musica.\nInfine esiste una versione divisa in cinque parti da venti minuti circa, trasmessa su Italia 2 dal 27 al 31 luglio 2012. Questa versione ha la prima sigla italiana come sigla di apertura e chiusura di ogni parte, nella prima versione video usata per la serie televisiva. Sono presenti le stesse censure della trasmissione su Italia 1, e anche in questa versione manca l'introduzione e l'epilogo \u00e8 stato spostato prima della sigla finale.\nNel doppiaggio italiano di questo e del primo film, il distretto di Nishitama viene chiamato West Tama City. Inoltre, nel doppiaggio \u00e8 presente un errore: Ai misura un'accelerazione in metri al secondo (in realt\u00e0 l'unit\u00e0 di misura della velocit\u00e0) anzich\u00e9 in metri al secondo quadrato. \u00c8 stata modificata anche una frase detta da Genta quando salva Ai: nell'originale fa riferimento all'indovinello inventato all'inizio del film da Agasa, dicendo che sua madre gli ha detto che gli dei lo puniranno se lascer\u00e0 cadere anche un solo chicco di riso; nella versione italiana dice invece che sua madre gli ha detto di non lasciare mai indietro nessuno e aiutare il prossimo anche con la forza, e in questo modo non si crea un'incoerenza nella versione trasmessa da Italia 1, priva della scena dell'indovinello. Anche la scena in cui Ai lo ringrazia \u00e8 stata modificata: nella versione originale gli chiede se lei \u00e8 solo un pezzo di riso, mentre in quella italiana lo ringrazia di averla salvata anche se l'ha fatto solo per compiacere sua madre.\nEdizioni home video.\nIn Giappone il film \u00e8 stato pubblicato da Shogakukan in DVD il 21 dicembre 2001 e in VHS il 10 aprile 2002. Dopodich\u00e9, il film \u00e8 stato pubblicato da Being con l'etichetta B-vision in una nuova edizione in DVD il 25 febbraio 2011 e in Blu-ray Disc il 23 settembre 2011. In Italia non \u00e8 mai stato pubblicato per l'home video.\nAccoglienza.\nIncassi.\nIl film ha incassato circa 2 miliardi e 900 milioni di yen, ovvero circa 20 milioni di euro, classificandosi al settimo posto dei film giapponesi con il maggior incasso in patria nel 2001.\nVersione a fumetti.\nCon i fotogrammi del film \u00e8 stato prodotto un anime comic in due volumi dal titolo . La \u00e8 stata pubblicata da Shogakukan il 17 novembre 2001 (ISBN 4-09-124879-9), la il 18 dicembre dello stesso anno (ISBN 4-09-124880-2). Un'edizione in volume unico \u00e8 stata poi pubblicata sempre da Shogakukan il 17 marzo 2006 (ISBN 4-09-120309-4).\nUn manga tratto dal film e con lo stesso titolo, disegnato da Yutaka Abe e Denjir\u014d Maru, disegnatori anche di alcuni volumi di \"Detective Conan Special Cases\", \u00e8 in pubblicazione sulla rivista Sh\u014dnen Sunday Super dal 25 gennaio 2016."}
{"id": "1892302", "revid": "110157", "url": "https://it.wikipedia.org/wiki?curid=1892302", "title": "Chiesa dello Spirito Santo (Monteceneri)", "text": "La chiesa parrocchiale dello Spirito Santo \u00e8 un edificio religioso che si trova a Rivera, frazione di Monteceneri in Canton Ticino, fra le localit\u00e0 di Capidogno e Soresina.\nStoria.\nL'edificio divenne parrocchiale nel 1754. Fra il 1779 ed il 1793 venne completamente ricostruito su progetto di Andrea Pedretti e Pietro Petrocchi.\nDescrizione.\nLa chiesa ha una pianta ad unica navata, affiancata da quattro cappelle laterali e ricoperta da una volta a botte lunettata."}
{"id": "1892309", "revid": "223320", "url": "https://it.wikipedia.org/wiki?curid=1892309", "title": "Wanna Dance?", "text": ""}
{"id": "1892318", "revid": "228587", "url": "https://it.wikipedia.org/wiki?curid=1892318", "title": "Chocolate creampie", "text": ""}
{"id": "1892319", "revid": "599013", "url": "https://it.wikipedia.org/wiki?curid=1892319", "title": "Paola Croce", "text": "Giocava nel ruolo di libero.\nCarriera.\nLa carriera pallavolistica di Paola Croce comincia all'et\u00e0 di nove anni quando inizia a giocare nella squadra giovanile del Mancini34 di Roma, sua citt\u00e0 natale. Nel 1995 esordisce in Serie C2 con la Polisportiva Roma 7 Volley dove resta per quattro stagioni, giocando anche in Serie B2. Nella stagione 1999-00 passa al Volley Ball Club Frascati dove resta per altre due stagioni, disputando il campionato di Serie B1.\nNella stagione 2001-02 viene ingaggiata dalla Pallavolo Sirio Perugia, facendo il suo esordio in Serie A1: con il club umbro, al quale resta legata per tre stagioni, vince uno scudetto ed una Coppa Italia, entrambe nell'annata 2002-03. Nel 2003 fa in suo esordio nella nazionale italiana.\nNella stagione 2004-05 passa al Volley Bergamo, dove resta per quattro stagioni, raggiungendo il culmine della sua carriera sia a livello di club che in nazionale: vince infatti uno scudetto, due Coppe Italia, due Champions League e una Supercoppa italiana, mentre con la nazionale si aggiudica la medaglia d'oro al campionato europeo 2007, oltre a due bronzi al World Grand Prix 2007 e 2008; partecipa anche alle Olimpiadi di Pechino chiuse al quinto posto.\nNel 2008 passa al River Volley Piacenza in Serie A2: al termine del campionato, conquista la promozione in massima serie. Durante l'estate vince la medaglia d'oro ai Giochi del Mediterraneo. La stagione successiva \u00e8 ancora a Piacenza, ma il campionato \u00e8 fallimentare e la squadra retrocede chiudendo all'ultimo posto.\nNell'annata 2010-11 si trasferisce in Francia, ingaggiata dal Racing Club de Cannes, in ligue, ma a met\u00e0 stagione lascia la squadra. Nel 2011 con la nazionale vince la Coppa del Mondo. Nella stagione 2011-12 torna in Italia nella Universal Volley Femminile Modena; nel gennaio 2013, dopo il fallimento della societ\u00e0, viene ingaggiata dal Robur Tiboni Urbino Volley: tuttavia ad inizio aprile, lascia la squadra, a causa di problemi economici anche in questo club, decidendo di ritirarsi dall'attivit\u00e0 agonistica."}
{"id": "1892320", "revid": "1543377", "url": "https://it.wikipedia.org/wiki?curid=1892320", "title": "Crescentino Caselli", "text": "Biografia.\nArchitetto italiano celebre per l'arditezza e la leggerezza costruttiva delle sue opere, sviluppate con profonde innovazioni a partire dai principi strutturali elaborati da Alessandro Antonelli, \u00e8 conosciuto anche come inventore, assieme al fratello minore, ingegner Leandro Caselli, attivo a Carrara, di un sistema costruttivo \"antincendio\" basato su solai e coperture privi di struttura lignea in quanto costituiti da sottili volte e voltine ribassate in mattoni pieni. Fu autore di diversi complessi ospedalieri, fra cui quelli di Pisa (Clinica chirurgica dell'Ospedale Santa Chiara, su incarico del noto primario Antonio Ceci, anno 1897) , Ancona e Torino, citt\u00e0, quest'ultima, nella quale aveva studiato e dove si sarebbe occupato del restauro del Palazzo Madama e, fino all'anno 1900, dell'ultimazione della Mole Antonelliana. \nFu anche un attivo pubblicista e divulgatore scientifico nei campi dell'ingegneria e dell'architettura. Scrisse molti articoli per il periodico torinese \"L'Ingegneria Civile e le Arti Industriali\" e diresse per un breve periodo la rivista \"L'Architettura Italiana\".\nNel 1896 vinse il concorso per il Palazzo Civico di Cagliari, la cui architettura riecheggiante i moduli aragonesi diffusi in Sardegna \u00e8 divenuta un tipico esempio dello stile \"liberty\" italiano. Tuttavia recentemente gli storici attribuiscono la paternit\u00e0 di parte dell'opera, soprattutto negli apparati architettonici e decorativi, a un suo collaboratore, Annibale Rigotti, che per far valere i propri meriti gli fece causa.\nStudi\u00f2 ingegneria al Castello del Valentino presso la scuola di applicazione per ingegneri. Vi era approdato dopo avere conseguito il diploma presso l'Istituto Tecnico di Alessandria ed avere frequentato nella capitale subalpina i corsi della facolt\u00e0 di matematica e i corsi liberi della scuola di ornato e di figura dell'Accademia delle Belle Arti.\nDivenuto allievo prediletto di Alessandro Antonelli, si addottor\u00f2 in ingegneria nel 1875 ed inizi\u00f2 subito la carriera universitaria, accogliendo l'invito a Roma del matematico Luigi Cremona, direttore della locale scuola di ingegneria, e divenendo assistente alla cattedra di architettura.\nDopo viaggi di soggiorno ed aggiornamento in Italia, Svizzera, Francia e Germania, conseguita la libera docenza a Roma e divenuto professore incaricato di ingegneria, nel 1881 fu nominato ordinario di architettura presso l'Accademia torinese di Belle Arti, e contemporaneamente si dedic\u00f2 all'attivit\u00e0 di progettista, nella quale ottenne rapidamente una notevole fama, a partire dal progetto del 1882 per l'Istituto di Riposo per la Vecchiaia di corso Stupinigi (poi corso Unione Sovietica).\nAutore di numerosi saggi concernenti l'insegnamento dell'architettura e dell'ingegneria, Caselli oper\u00f2 in varie localit\u00e0 del Piemonte (oltre che Torino e la nat\u00eca Fubine, fra le altre Alessandria, Asti, Casale Monferrato, Castellazzo Bormida, Albugnano, Altavilla, Casorzo, Ceva, Frugarolo, Graglia, Moncalvo, Montemagno, Olivola, Ottiglio, Pancalieri, Vinovo) nel campo dell'edilizia pubblica, religiosa e residenziale. Di particolare rilievo, per l'arditezza delle soluzioni strutturali, \u00e8 la cupola della parrocchiale di Camagna nel Monferrato casalese. Nel 1903 con Costanzo Antonelli consolid\u00f2 il campanile della chiesa di Santo Stefano a Venezia."}
{"id": "1892321", "revid": "11266", "url": "https://it.wikipedia.org/wiki?curid=1892321", "title": "Filippo Caracciolo", "text": "Biografia.\nSi laurea in scienze politiche e commerciali e nel 1934 assume incarichi diplomatici in Turchia, in Svizzera e a Strasburgo. Durante il congresso di Bari, svoltosi nel 1944 dai Comitato di Liberazione Nazionale assume l'incarico di segretario della giunta esecutiva e successivamente ricopre il ruolo di sottosegretario del Ministero dell'interno nel secondo governo di Pietro Badoglio. Enzo Santarelli, nel suo libro \"Mezzogiorno 1943-1944 Uno sbandato nel Regno del Sud\", racconta come Caracciolo si adoper\u00f2 per l'ingresso, fino ad allora osteggiato, nel governo Badoglio dei comunisti.\nA cavallo del dopoguerra viene nominato segretario del Partito d'Azione. Dal 1949 al 1954 \u00e8 segretario generale aggiunto del Consiglio d'Europa.\nFra la fine del secondo conflitto e l'inizio degli anni '50 in parallelo all'impegno politico assume ruoli inerenti allo sviluppo nazionale e la difesa del patrimonio paesaggistico-culturale: presidente dell'Automobile Club d'Italia dal 1951 al 1965 (e direttore della rivista dell'ACI \"l'Automobile\" dal maggio 1948 al maggio 1950), presidente di Italia Nostra, presidente della Federazione Internazionale dell'Automobile (FIA), vicepresidente dell'OTA (Organizzazione del Turismo e dell'Automobile), consigliere ANFIA, e ulteriori incarichi in vari enti e associazioni quali la SARA (societ\u00e0 di assicurazioni), la societ\u00e0 L'Editrice dell'Automobile, Cofige, Sicreo, Sacop.\n\u00c8 autore anche di opere letterarie. L'assidua partecipazione allo sviluppo del settore automobilistico e del turismo gli frutt\u00f2 la medaglia d'oro di benemerito della scuola e della cultura."}
{"id": "1892325", "revid": "156378", "url": "https://it.wikipedia.org/wiki?curid=1892325", "title": "Ferraccio", "text": ""}
{"id": "1892326", "revid": "212348", "url": "https://it.wikipedia.org/wiki?curid=1892326", "title": "Higher Ground (Red Hot Chili Peppers)", "text": ""}
{"id": "1892334", "revid": "401052", "url": "https://it.wikipedia.org/wiki?curid=1892334", "title": "Kyritz", "text": "Kyritz \u00e8 una citt\u00e0 di abitanti del Brandeburgo, in Germania. Appartiene al circondario dell'Ostprignitz-Ruppin.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nKyritz si divide in 12 zone, corrispondenti all'area urbana e a 11 frazioni (\"Ortsteil\"):\nAmministrazione.\nGemellaggi.\nKyritz \u00e8 gemellata con:"}
{"id": "1892336", "revid": "89009", "url": "https://it.wikipedia.org/wiki?curid=1892336", "title": "Chiesa dei Santi Andrea e Claudio dei Borgognoni", "text": ""}
{"id": "1892337", "revid": "149727", "url": "https://it.wikipedia.org/wiki?curid=1892337", "title": "Berlitt", "text": ""}
{"id": "1892340", "revid": "1386670", "url": "https://it.wikipedia.org/wiki?curid=1892340", "title": "Bork", "text": ""}
{"id": "1892341", "revid": "287204", "url": "https://it.wikipedia.org/wiki?curid=1892341", "title": "Ermanno Capelli", "text": "Carriera.\nI primi anni.\nIn giovent\u00f9 pratica numerosi sport, tra cui judo, calcio e atletica leggera. Comincia con il ciclismo nel 1999 tra gli allievi dell'USO Alm\u00e8-Ceramiche Gamba: vince a Morengo e fa suoi inoltre la Gazzaniga-Onore, il Trofeo Balistrocchi e la Como-Ghisallo. Nella categoria juniores, con la Dielle-Ceramiche Verdello, ottiene quattro vittorie, vincendo il Trofeo Paganessi a Vertova e classificandosi secondo nel campionato italiano su strada a cronometro.\nPassa tra i dilettanti Elite/Under-23 con il Gruppo Sportivo Unidelta, la squadra bresciana diretta dall'ex professionista Bruno Leali. Nel 2006 vince due importanti gare, il Trofeo Banca Popolare di Vicenza a Col San Martino e il Gran Premio Palio del Recioto a Negrar, trionfi che lo portano ad essere convocato in Nazionale dal tecnico Sandro Callari: con la Nazionale prende parte a diverse corse in vista del Campionato mondiale 2006, tra cui i campionati europei a Valkenburg aan de Geul, il Tour de Berlin e il Giro della Toscana. In precedenza era anche giunto terzo nel campionato italiano a cronometro Under 23.\nNei primi mesi del 2007 giunge secondo alla Coppa San Geo a Sal\u00f2; nella restante parte di stagione non vince mai, ma ottiene altri piazzamenti di rilievo, come il terzo posto al Gran Premio Palio del Recioto, il terzo alla Piccola Sanremo e il sesto nel campionato italiano a cronometro Under-23. Con la Nazionale partecipa a cinque prove di Coppa delle Nazioni (Grand Prix du Portugal, La C\u00f4te Picarde, Liegi-Bastogne-Liegi, Giro delle Regioni e Grand Prix Tell) quindi al Giro della Toscana e al Giro del Valdarno. In settembre viene convocato per la prova in linea Under-23 dei Mondiali su strada di Stoccarda, ma la sua presenza nella prova iridata salta.\nIl professionismo.\nAlcune settimane prima era stato contattato da Pietro Algeri e Mauro Gianetti, rispettivamente direttore sportivo e team manager della Saunier Duval-Scott, squadra UCI ProTour. Il 30 agosto 2007 appone cos\u00ec la propria firma su un contratto triennale che lo lega al team italo-spagnolo (poi divenuto, causa cambio di sponsor, Scott-American Beef, Fuji-Servetto e Footon-Servetto) a partire dal 2008 e fino al termine del 2010. Nel 2008, al primo anno tra i \"pro\", \u00e8 protagonista alla Gand-Wevelgem, con una fuga solitaria di quasi 100 chilometri esauritasi sulle rampe del Kemmelberg. In maggio corre il Giro d'Italia, ma si ritira nel corso della quindicesima tappa, quando \u00e8 ultimo in classifica generale.\nNell'anno seguente si mette in mostra alla Tirreno-Adriatico, tenendo la maglia verde di miglior scalatore per tre giorni e chiudendo poi secondo in tale graduatoria, alle spalle di Egoi Mart\u00ednez. In aprile partecipa quindi a Giro delle Fiandre, Gand-Wevelgem e Amstel Gold Race; nel prosieguo di annata corre anche, tra le altre, il Tour de Romandie, il Tour de Pologne e l'Eneco Tour, ma senza piazzamenti di rilievo. Nel 2010 gareggia sempre con la Fuji, divenuta Footon-Servetto: in stagione si piazza quinto al Gran Premio di Lugano, partecipa inoltre al Giro delle Fiandre, al Giro d'Italia (finisce fuori tempo massimo), al Tour de Suisse e al Tour de Pologne.\nNel 2011 viene messo sotto contratto per un anno dal team Continental austriaco Vorarlberg. Con la nuova squadra prende parte a gare Europe Tour del calendario italiano, austriaco e francese, ma non va oltre un sesto posto di tappa al Tour du G\u00e9vaudan Languedoc-Roussillon in settembre. Conclusa la stagione pone quindi termine alla carriera professionistica."}
{"id": "1892342", "revid": "149727", "url": "https://it.wikipedia.org/wiki?curid=1892342", "title": "Drewen", "text": ""}
{"id": "1892343", "revid": "149727", "url": "https://it.wikipedia.org/wiki?curid=1892343", "title": "Gantikow", "text": ""}
{"id": "1892349", "revid": "149727", "url": "https://it.wikipedia.org/wiki?curid=1892349", "title": "Lellichow", "text": ""}
{"id": "1892353", "revid": "287204", "url": "https://it.wikipedia.org/wiki?curid=1892353", "title": "Callithrix flaviceps", "text": "Lo uistit\u00ec dalla testa gialla (\"Callithrix flaviceps\" ) \u00e8 un primate platirrino della famiglia dei Cebidi.\nDistribuzione.\nQuesto animale \u00e8 endemico della foresta atlantica del Brasile sud-orientale, dove \u00e8 limitato alle zone di foresta (anche secondaria) al di sopra dei 400 m d'altezza, negli stati di Esp\u00edrito Santo e Minas Gerais.\nDescrizione.\nDimensioni.\nMisura circa 35 cm di lunghezza, di cui la met\u00e0 spetta alla lunga coda, per un peso di circa 350 g.\nAspetto.\nIl pelo \u00e8 grigiastro, pi\u00f9 scuro nella zona dorsale che in quella ventrale: la coda possiede anelli neri. Sulla testa sono presenti due ciuffi di pelo bianco in corrispondenza delle orecchie, che per\u00f2 sono rivolti orizzontalmente anzich\u00e9 verticalmente come in molte altre specie di uistit\u00ec: la faccia \u00e8 bianca, con peli scuri sulle sopracciglia e sul naso.\nBiologia.\nSi tratta di animali diurni e arboricoli: vivono in gruppi che contano dai 3 ai 15 individui, generalmente imparentati fra loro e guidati da una femmina dominante, che \u00e8 anche l'unica a potersi riprodurre: solitamente quest'ultima forma coppie stabili, ma sono conosciuti casi di poliandria e (anche se molto raramente ed in un unico gruppo) di poliginia.\nOgni gruppo occupa un proprio territorio, che difende da eventuali intrusi.\nAlimentazione.\nPur integrando la propria dieta con insetti e frutta, questi animali (come gran parte delle specie di uistit\u00ec) ricavano la maggior parte del nutrimento da linfa e gommoresina, in particolare quella estratta dagli alberi di \"Acacia paniculata\".\nPiuttosto che incidere sempre nuovi buchi negli alberi per nutrirsi, questi animali preferiscono tornare regolarmente allo stesso buco per ricavare la resina.\nRiproduzione.\nNei gruppi predomina la monogamia: non \u00e8 tuttavia raro osservare in alcuni gruppi forme di poliandria, mentre assai rara \u00e8 la poliginia.\nLa gestazione dura circa cinque mesi, al termine dei quali vengono dati alla luce due gemelli. La femmina va in estro poco dopo il parto, potendo quindi portare avanti tre gravidanze l'anno: ci\u00f2 \u00e8 dovuto al fatto che la cura dei cuccioli \u00e8 affidata all'intero gruppo, e la femmina ha solo il compito di allattarli. I cuccioli sono indipendenti dopo circa un mese dalla nascita: raggiungono la maturit\u00e0 sessuale attorno ai 10 mesi se maschi, dopo i 20 mesi se femmine.\nLa loro speranza di vita in cattivit\u00e0 \u00e8 di circa 16 anni: in natura, generalmente non vivono pi\u00f9 di 10 anni."}
{"id": "1892355", "revid": "110157", "url": "https://it.wikipedia.org/wiki?curid=1892355", "title": "Mechow", "text": "Mechow \u00e8 un comune di 99 abitanti dello Schleswig-Holstein, in Germania.\nAppartiene al circondario (\"Kreis\") del ducato di Lauenburg (\"Herzogtum Lauenburg\") (targa RZ) ed \u00e8 parte della comunit\u00e0 amministrativa dei Lauenburgische Seen."}
{"id": "1892356", "revid": "599013", "url": "https://it.wikipedia.org/wiki?curid=1892356", "title": "Rehfeld", "text": ""}
{"id": "1892358", "revid": "149727", "url": "https://it.wikipedia.org/wiki?curid=1892358", "title": "Teetz", "text": ""}
{"id": "1892360", "revid": "287204", "url": "https://it.wikipedia.org/wiki?curid=1892360", "title": "Adoni", "text": "Adoni (ISO 15919 \u0100doni) \u00e8 una citt\u00e0 dell'India di 155.969 abitanti, situata nel distretto di Kurnool, nello stato federato dell'Andhra Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 15\u00b0 37' 60 N e 77\u00b0 16' 60 E e ha un'altitudine di 434 .\nSociet\u00e0.\nEvoluzione demografica.\nAl censimento del 2001 la popolazione di Adoni assommava a 155.969 persone, delle quali 78.908 maschi e 77.061 femmine. I bambini di et\u00e0 inferiore o uguale ai sei anni assommavano a 20.930, dei quali 10.585 maschi e 10.345 femmine. Infine, coloro che erano in grado di saper almeno leggere e scrivere erano 81.087, dei quali 48.031 maschi e 33.056 femmine."}
{"id": "1892361", "revid": "149727", "url": "https://it.wikipedia.org/wiki?curid=1892361", "title": "K\u00f6tzlin", "text": ""}
{"id": "1892365", "revid": "287204", "url": "https://it.wikipedia.org/wiki?curid=1892365", "title": "Akkarampalle", "text": " \nAkkarampalle \u00e8 una citt\u00e0 censuaria indiana di 20.325 abitanti, situata nel distretto di Chittoor, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nSociet\u00e0.\nEvoluzione demografica.\nAl censimento del 2001 la popolazione di Akkarampalle assommava a 20.325 persone, delle quali 10.302 maschi e 10.023 femmine. I bambini di et\u00e0 inferiore o uguale ai sei anni assommavano a 2.621, dei quali 1.360 maschi e 1.261 femmine. Infine, coloro che erano in grado di saper almeno leggere e scrivere erano 12.520, dei quali 7.166 maschi e 5.354 femmine."}
{"id": "1892366", "revid": "121331220", "url": "https://it.wikipedia.org/wiki?curid=1892366", "title": "Film d'apertura della Mostra Internazionale d'Arte Cinematografica di Venezia", "text": ""}
{"id": "1892367", "revid": "89009", "url": "https://it.wikipedia.org/wiki?curid=1892367", "title": "Chiesa della Santissima Annunziata (Roma)", "text": ""}
{"id": "1892368", "revid": "93436", "url": "https://it.wikipedia.org/wiki?curid=1892368", "title": "Cultura di Przeworsk", "text": "La cultura di Przeworsk \u00e8 un complesso archeologico databile tra il II secolo a.C. ed il IV secolo. Si trova nell'attuale Polonia centrale e meridionale, e parzialmente in Slovacchia e Rutenia subcarpatica. Per la precisione occupa la zona tra l'Oder e la parte centrale dell'alta Vistola, tra gli affluenti del Nistro e del Tibisco. Prende il nome dal villaggio vicino alla citt\u00e0 di Przeworsk, dove per la prima volta vennero ritrovati dei loro manufatti.\nOrigine e influenze.\nSi osserva una certa continuit\u00e0 con la cultura pomeranica che occup\u00f2 in precedenza questa stessa area ma anche delle influenze proveniente dalla cultura di La T\u00e8ne e di Jastorf. Ad est, in quello che ora \u00e8 la parte settentrionale dell'Ucraina e quella meridionale della Bielorussia, si trovava la cultura di Zarubynci, a cui si collega formando un grande complesso archeologico. Ad est e a nord della cultura di Zarubynci si trovava la cultura di \u010cernoles, solitamente identificata come la prima comunit\u00e0 slava, un livello simile ai protoslavi.\nAl confine nord-orientale i Goti svilupparono la cultura di Wielbark lungo il corso medio e quello basso della Vistola. A nord-est dei Goti si trovava una cultura baltica (che probabilmente parlava una lingua baltica) degli Aesti.\nUsi funerari.\nLa cremazione dei cadaveri era predominante ma si registrano casi di inumazione. Alcune tombe erano eccezionalmente ricche ed eclissano le sepolture germaniche pi\u00f9 a ovest, specialmente dopo il 400 d.C.. Le ceramiche e la produzione metallurgica mostrano una buona fattura e una notevole variet\u00e0 tipologica.\nIdentificazione etnica.\nGli scrittori romani dell'epoca descrivono questa zona come occupata dai Venedi e dai Lugi, a sud. In passato \u00e8 stato fatto un notevole sforzo per inserire questi ultimi tra i popoli di lingua slava. Il pensiero moderno, per\u00f2, propende per un'origine proto-slava, proto-germanica o celtica . I primi Vandali e i Burgundi occuparono parte di questa zona (il Burgundaib) verso la fine del proprio periodo di permanenza nell'Europa centro-orientale."}
{"id": "1892370", "revid": "110157", "url": "https://it.wikipedia.org/wiki?curid=1892370", "title": "Cornice (Sesta Godano)", "text": "Cornice \u00e8 una frazione del comune di Sesta Godano, nella val di Vara in provincia della Spezia. Sorge su un colle di modeste dimensioni, dal quale \u00e8 possibile avere una visione a 360 gradi di Brugnato, Borghetto di Vara e della valle del torrente Mangia. Dista dal capoluogo comunale circa 10 chilometri.\nStoria.\nLe sue origini sono molto antiche: quando i Cerchi, nel Trecento, scapparono da Firenze e fondarono il paese di Mangia, chiesero la protezione di Cornice, gi\u00e0 esistente, sede di un gruppo di Cavalieri di Ventura.\nNell'alto medioevo fu soggetta fin dall'epoca longobarda ai monaci colombaniani, dell'abbazia di San Colombano e del grande feudo monastico di Bobbio, che vi fondano l'abbazia di Brugnato ed il monastero di San Colombano evangelizzando il territorio.\nEssi favorirono espansione dei commerci, dell'agricoltura e della cultura, introducendo importanti innovazioni ed aprendo vie commerciali.\nMonumenti e luoghi d'interesse.\nIl paese possiede la chiesa millenaria dedicata a San Colombano: essa fu edificata dai monaci colombaniani dell'abbazia di Brugnato, che dominava il territorio.\nL'interno presenta un bell'altare marmoreo, con coro ligneo e pregevoli tele del XVIII secolo.\nCultura.\nEventi.\nLa festa patronale \u00e8 in onore di Sant'Antonio da Padova, la domenica dopo il 13 giugno. SI festeggia anche la Madonna della Guardia, l'ultima domenica di agosto. Il 23 novembre si celebra san Colombano abate, titolare della parrocchia."}
{"id": "1892388", "revid": "287204", "url": "https://it.wikipedia.org/wiki?curid=1892388", "title": "Akkayapalle", "text": " \nAkkayapalle \u00e8 una suddivisione dell'India, classificata come \"census town\", di 18.247 abitanti, situata nel distretto di Kadapa, nello stato federato dell'Andhra Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nSociet\u00e0.\nEvoluzione demografica.\nAl censimento del 2001 la popolazione di Akkayapalle assommava a 18.247 persone, delle quali 9.346 maschi e 8.901 femmine. I bambini di et\u00e0 inferiore o uguale ai sei anni assommavano a 2.541, dei quali 1.305 maschi e 1.236 femmine. Infine, coloro che erano in grado di saper almeno leggere e scrivere erano 11.316, dei quali 6.559 maschi e 4.757 femmine."}
{"id": "1892389", "revid": "289247", "url": "https://it.wikipedia.org/wiki?curid=1892389", "title": "Corona (Roma)", "text": ""}
{"id": "1892392", "revid": "22475", "url": "https://it.wikipedia.org/wiki?curid=1892392", "title": "Cercopithecus dryas", "text": "Il cercopiteco dryas (\"Cercopithecus dryas\") \u00e8 un primate della famiglia delle Cercopithecidae. Un tempo era ritenuto una sottospecie del Cercopiteco diana, al quale assomiglia molto.\nDescrizione.\nLa gola e il lato anteriore degli arti sono di colore bianco, l'estremit\u00e0 del dorso grigio-verdastro e le parti posteriori arancione; il resto del corpo \u00e8 nero.\nLa lunghezza del corpo varia tra 40 e 55 cm, la coda pu\u00f2 arrivare a 75 cm; il peso \u00e8 tra 4 e 7 kg.\nDistribuzione e habitat.\nVive solo in una ristretta area al centro della Repubblica Democratica del Congo. L'habitat \u00e8 costituito da foreste secondarie.\nBiologia.\nConducono vita arboricola e l'attivit\u00e0 \u00e8 diurna. Vivono in gruppi con un solo maschio adulto, che possono comprendere fino a 30 individui. "}
{"id": "1892394", "revid": "287204", "url": "https://it.wikipedia.org/wiki?curid=1892394", "title": "Brandon Bass", "text": "Carriera.\nCollege (2003-2005).\nGioca a livello universitario con gli \"LSU Tigers\", squadra della Louisiana State University. Nel 2005, all'et\u00e0 di vent'anni, si dichiar\u00f2 eleggibile per il Draft NBA, nel corso del quale venne scelto al secondo giro, come 33\u00aa scelta assoluta, dai New Orleans Hornets; tutto ci\u00f2, dopo esser stato eletto miglior giocatore della Southeastern Conference.\nNBA (2005-2017).\nNew Orleans Pelicans (2005-2007).\nViene scelto nel Draft NBA 2005 dai New Orleans Hornets al secondo giro, ma le prime due stagioni si rivelarono molto difficili per l'ala grande, che non riesce a farsi valere, anche a causa del poco minutaggio riservatogli.\nDallas Mavericks (2007-2009).\nPer tal ragione, nel 2007 firma un contratto come free agent con i Dallas Mavericks: qui, a differenza degli anni precedenti, sa farsi notare, ponendosi come ottima alternativa in quel ruolo, occupato da Dirk Nowitzki. Rinnova poi per la stagione NBA 2008-09.\nOrlando Magic (2009-2011).\nDiventato free agent nell'estate 2009, firma per gli Orlando Magic, squadra con cui disputa due stagioni, mettendosi in mostra soprattutto nella seconda parte dell'ultimo anno, giocando le sei partite dei playoffs da titolare.\nBoston Celtics (2011-2015).\nNel dicembre 2011, prima dell'inizio della stagione (iniziata dopo per il lockout), si trasfer\u00ec ai Boston Celtics, nell'ambito dell'operazione di mercato che port\u00f2 a Orlando Glen Davis e Von Wafer. Con i Celtics debutt\u00f2 il giorno di natale contro i New York Knicks, giocando 28 minuti e mettendo a referto 20 punti e 11 rimbalzi. Chiuse la stagione regolare con una media di 12,5 punti, 6,2 rimbalzi in 31,7 minuti di media. Nei playoffs disput\u00f2 20 partite tutte da titolare, mettendo a referto 27 punti nella partita contro i Philadelphia 76ers, che permise ai biancoverdi di portare la serie sul 3-2 in loro favore. Arrivati in finale di Eastern Conference, la squadra \u00e8 sconfitta dai futuri campioni, i Miami Heat. Il 14 luglio 2012 firm\u00f2 un contratto di 20 milioni di dollari per tre anni con la franchigia del Massachusetts. Alla fine di questo contratto Bass nell'estate del 2015 rimane free agent.\nLos Angeles Lakers (2015-2016).\nNell'estate 2015 Bass firm\u00f2 con i Los Angeles Lakers.\nIl 21 gennaio 2016 Bass mise a segno 18 punti contro i Sacramento Kings. Tuttavia la sua ottima prestazione non riuscir\u00e0 a evitare la sconfitta ai Lakers.\nCon i gialloviola Bass disput\u00f2 66 partite, di cui nessuna da titolare, visto che nella sua posizione sono stati prevalentemente utilizzati il sophomore Julius Randle e il rookie Larry Nance Jr.\nA fine stagione il suo contratto non venne rinnovato dai Lakers.\nLos Angeles Clippers (2016-2017).\nIl 19 luglio 2016 ancora una volta venne firmato da free agent ma stavolta con l'altra franchigia di Los Angeles, ovvero i Clippers che arrivarono a battere la concorrenza dei San Antonio Spurs.\nAi Clippers ritrova il suo allenatore ai tempi di Boston (ma solo i primi due anni dato che negli ultimi due con lui i Celtics erano sotto la guida di Brad Stevens che tuttora \u00e8 l'allenatore dei verdi) Doc Rivers, oltre che Paul Pierce, suo compagno ai Celtics dal 2011 al 2013.\nL'8 gennaio 2017 segn\u00f2 12 punti nella partita vinta per 98-86 contro i Miami Heat. Segn\u00f2 10 punti il 17 gennaio nella gara vinta 120-98 contro gli Oklahoma City Thunder. Segn\u00f2 nuovamente 10 punti nella gara successiva, persa dai Los Angeles Clippers per 104-101 contro i Minnesota Timberwolves.\nCina (2017-).\nIl 18 agosto 2017 firm\u00f2 da free agent con i Liaoning Flying Leopards, andando a giocare in Cina dopo 12 anni in NBA.\nStatistiche.\n\"Statistiche aggiornate al 17 maggio 2013\""}
{"id": "1892395", "revid": "149726", "url": "https://it.wikipedia.org/wiki?curid=1892395", "title": "Cercopiteco diana", "text": ""}
{"id": "1892399", "revid": "149726", "url": "https://it.wikipedia.org/wiki?curid=1892399", "title": "Cercopiteco argentato", "text": ""}
{"id": "1892400", "revid": "287204", "url": "https://it.wikipedia.org/wiki?curid=1892400", "title": "Dieter Hoeness", "text": ""}
{"id": "1892402", "revid": "204012", "url": "https://it.wikipedia.org/wiki?curid=1892402", "title": "Esoftalmia", "text": ""}
{"id": "1892403", "revid": "1926649", "url": "https://it.wikipedia.org/wiki?curid=1892403", "title": "Corrado Urbano", "text": "Carriera.\nGiocatore.\nEsord\u00ec con il Cassino, in Serie C2.\nNel 1980 fu acquistato dal Squinzano. Nel 1981 sale di categoria, passando alla Casertana, in cui milita per tre stagioni. Nel 1984 viene acquistato dal Foggia. Nel 1985 passa all'Empoli, in Serie B, con cui ottiene nel 1986 la promozione in Serie A. Nel 1988 passa al , con cui ottiene nel 1989 la promozione in Serie A e con cui vinse una Coppa Mitropa nel 1990. Nell'ottobre 1990 viene acquistato dalla Salernitana. Nel 1993 conclude la sua carriera da calciatore, dopo aver militato per una stagione al Sora.\nAllenatore.\nAlla fine degli anni '90 inizia la sua avventura da allenatore nella sua piccola citt\u00e0 a Piedimonte San Germano (FR), con il Real Piedimonte, dove in pochi anni porta con un susseguirsi di successi la societ\u00e0 del patron-Morra a giocare in Serie D.\nDopo aver allenato Cassino, , Ostia Mare e Venafro, viene assunto ad inizio della stagione 2008-09 dal Gaeta, ma viene esonerato dalla societ\u00e0 dopo alcune giornate nonostante la sua squadra fosse a ridosso della zona play-off.\nNel 2009-2010 \u00e8 allenatore del Venafro (Eccellenza Molisana) con una serie di 16 vittorie consecutive. Dalla stagione 2011-2012 alla stagione 2013-2014 \u00e8 stato l'allenatore dell'Olympia Agnonese, in Serie D.\nDal luglio 2014 allena la Primavera del . Nel maggio 2017 lascia l'incarico per tornare sulla panchina del Cassino in Serie D, squadra da cui inizi\u00f2 la sua carriera sia da calciatore che da allenatore. Nel giugno 2020 il tecnico e la societ\u00e0 comunicano che il contratto non verr\u00e0 rinnovato per il torneo 2020-21. Pochi giorni dopo, Corrado Urbano viene ufficializzato come nuovo allenatore del neonato Matese, sempre in serie D. Dopo l'ottimo campionato disputato, viene confermato per la stagione 2021-22."}
{"id": "1892405", "revid": "599013", "url": "https://it.wikipedia.org/wiki?curid=1892405", "title": "Chiesa di Nostra Signora di Mesumundu", "text": "La chiesa di Nostra Signora di Mesumundu, generalmente identificata con \"Santa Maria di Bubalis\", si trova nel territorio di Siligo, in provincia di Sassari. Costruita intorno alla fine del VI secolo, rappresenta un'architettura di notevole importanza. La chiesa poggia sulle rovine di un edificio probabilmente termale di epoca romana, che fanno parte a loro volta del circostante parco archeologico di Mesumundu. La struttura fu rimaneggiata in epoca romanica (XI secolo). Nel XIX secolo era ridotta in stato di rudere a causa di un crollo che aveva interessato parte l'abside sud, che fu ricostruita durante un intervento di restauro nel 1934.\nStoria.\nIl tempietto fu eretto in epoca bizantina intorno alla fine del VI secolo, sulle rovine di un preesistente insediamento romano, dov'era presente un impianto termale.\nDella fabbrica originaria rimane un frammento costituito dal corpo centrale, una rotonda cupolata con due grandi finestre a sesto ribassato aperte sulla parte alta, e due bracci diseguali entrambi absidati, orientati ad ovest e a sud. La fabbrica ha una forte somiglianza con il battistero di Yalova nel mar di Marmara (Turchia).\nVerso la fine dell'XI secolo, a seguito della donazione del Judike Barisone I, fatta a favore dell'abbazia di Montecassino, col titolo di Santa Maria in Bubalis, alcuni monaci benedettini presero possesso di terre e beni e fondarono un monastero.\nIl 24 giugno 1147 Gonario II di Torres, mentre si recava per la Terrasanta per visitare il Santo Sepolcro, pass\u00f2 a Montecassino: in quell'occasione eman\u00f2, in favore dell'abate Rainaldo di Collemezzo, un documento di conferma di tutte le donazioni e concessioni fatte al cenobio nei documenti dai suoi predecessori.\nLa struttura d'impianto.\nIl tempietto particolarmente semplice nella costruzione \u00e8 assimilabile per l'iconografia alla tipologia a croce con cupola. Dell'impianto originario rimangono il corpo centrale, una rotonda con cupola di copertura con due grandi finestre a sesto ribassato aperte sulla parte alta, assieme a due bracci diseguali entrambi absidati, orientati ad ovest e a sud. Il primo \u00e8 coperto con una volta a botte, il secondo \u00e8 dotato di un'ampia finestra arcuata e coperto a semicupola. \nNella costruzione della fabrica furono riutilizzate parti delle murature degli ambienti termali preesistenti. \nSempre in quella fase costruttiva, fu altres\u00ec ripristinato il vecchio acquedotto romano, di cui rimane un frammento all'esterno a sud del monumento, che convogliava le acque termali dalla sorgente del s'Abba Uddi all'interno dell'edificio, dove sono visibili i resti delle canalette di epoca bizantina, inglobate nelle fondazioni e, ad una quota inferiore, un frammento della canalizzazione romana. Secondo alcuni l'edificio potrebbe essere stato un battistero. Ma una valida ipotesi circa la destinazione d'uso del tempio bizantino viene fornita dal glottologo Giulio Paulis, attraverso la spiegazione dell'etimologia della parola \"mesumundu\". \"\u00abPertanto questo tempio, dedicato al culto della Madre di Dio, fu associato alle virt\u00f9 miracolose dell'acqua santa attraverso il rito dell'aghiasma che consisteva nell'immersione in una piscina dei malati fiduciosi di ottenere la guarigione\u00bb \".\nInterventi in epoca romanica.\nNel 1064-65 giudice Barisone I di Torres fece compilare l'atto di donazione (il documento \u00e8 noto come Carta di Nicita) in cui cedeva a Desiderio di Benevento, abate di Montecassino, una vasta area e le sue pertinenze: comprese le chiese di Nostra Signora di Mesumundu e la chiesetta dei santi Elia ed Enoc, posta sulla sommit\u00e0 del Monte Santu, sempre in territorio di Siligo.\nDopo il 1064, con l'arrivo dei monaci benedettini, l'antico tempietto bizantino fu riadattato alle regole dell'orientazione liturgica occidentali, diffusesi capillarmente dopo il grande scisma del 1054. Fu creata quindi un'abside sul lato est e, dopo aver praticato un varco sulla parete ad ovest, un ingresso che venne evidenziato all'esterno con la costruzione di un vestibolo (demolito durante i lavori di restauro del 1934). Gli interventi furono realizzati con materiali di recupero delle rovine romane e con qualche concio di basalto proveniente dallo spoglio del vicino Nuraghe Curzu.\nEpoche successive.\nLa struttura di Nostra Signora di Mesumundu, una volta abbandonata dai monaci, pare sia stata utilizzata come chiesa dagli abitanti di \"Villanova Montesanto\", almeno fino a quando non fu costruita la chiesa di San Vincenzo Ferrer probabilmente nella seconda met\u00e0 del XVIII secolo.\nTra la fine del XIX secolo e i primi anni del XX secolo la chiesa fu oggetto di interesse da parte dello storico dell'architettura Dionigi Scano, che cur\u00f2 anche un progetto di restauro che non fu mai attuato. Tra la fine degli anni cinquanta e i primi anni sessanta, a seguito di due campagne di scavi, l'archeologo Guglielmo Maetzke pubblic\u00f2 due studi sulle preesistenze di et\u00e0 romana e stabil\u00ec la datazione del tempietto al VI secolo."}
{"id": "1892409", "revid": "1543377", "url": "https://it.wikipedia.org/wiki?curid=1892409", "title": "USS Oriskany", "text": "La USS \"Oriskany\" (CV/CVA-34), soprannominata anche \"Mighty O\", \"The O-boat\" e \"Toasted O\", \u00e8 stata una delle ventiquattro portaerei appartenenti alla classe Essex completate durante o immediatamente dopo la seconda guerra mondiale.\nLa \"Oriskany\" \u00e8 stata cos\u00ec battezzata in onore dell'omonima battaglia, parte della guerra d'indipendenza americana ed in particolare della battaglia di Saratoga; \u00e8 la terza unit\u00e0 della United States Navy (la marina militare statunitense) a portare questo nome.\nLa storia della \"Oriskany\" differisce da quella delle altre sorelle in quanto originariamente era stata progettata con scafo allungato. Sospesa la costruzione nel 1947, venne rimessa in esercizio nel 1950 e modificata con il design SCB-27. Inizialmente ha operato nel Pacifico fino agli anni settanta: durante la guerra di Corea ha guadagnato due battle star, mentre nella guerra del Vietnam ne ha guadagnate cinque. Nel 1966 un razzo al magnesio esploso accidentalmente provoc\u00f2 sulla \"Oriskany\" uno dei peggiori incendi dalla fine della seconda guerra mondiale; tale incendio provoc\u00f2 la morte di 44 membri dell'equipaggio.\nVenne dismessa nel 1976 e venne radiata dal registro navale nel 1989. Nel 2006 \u00e8 stata fatta affondare, ed al 2012 \u00e8 la pi\u00f9 grande barriera corallina artificiale del mondo.\nStoria.\nCostruzione.\nIl nome \"Oriskany\" originariamente fu scelto per lo scafo CV-18, ribattezzato per\u00f2 quando la chiglia venne impostata nel 1942, a causa dell'affondamento della avvenuto il 15 settembre 1942, per preservare la continuit\u00e0 del nome. La portaerei con sigla CV-34 venne impostata il 1\u00ba maggio 1944 dal cantiere navale di New York. La costruzione venne sospesa il 12 agosto 1947, quando la nave era completa approssimativamente all'85%.\nLa \"Oriskany\" venne ridisegnata come prototipo per il programma di modernizzazione SCB-27. Per accogliere una nuova generazione di aerei imbarcati, la struttura del ponte di volo venne rinforzata, vennero installati nuovi elevatori, catapulte idrauliche pi\u00f9 potenti e nuovi cavi di arresto. La struttura dell'isola (la superstruttura della portaerei) venne ricostruita e furono rimosse le torrette antiaeree.\nIl cantiere Navale di New York riprese i lavori il 25 settembre 1950, al comando del capitano di vascello Percy H. Lyon.\nServizio.\n1950-1956.\nLa \"Oriskany\" lasci\u00f2 New York il 6 dicembre 1950 per l'addestramento al largo di Jacksonville, Florida, seguita da una chiamata a Natale a Newport, Rhode Island. Riprese le operazioni dall'11 gennaio 1951, quando imbarc\u00f2 il Carrier Air Group 1 per adattarsi al largo della baia di Guant\u00e1namo, Cuba.\nDopo importanti modifiche al cantiere navale di New York (dal 6 marzo al 2 aprile) imbarc\u00f2 il Carrier Air Group 4 per addestramento al largo di Jacksonville, Florida; quindi lasci\u00f2 Newport il 15 maggio 1951 per unirsi alla Sesta flotta, stanziata nel Mediterraneo. Visit\u00f2 dai porti dell'Italia e della Francia a quelli della Grecia e della Turchia, e da qui costeggi\u00f2 le spiagge di Tripoli; la \"Oriskany\" torn\u00f2 a Quonset Point, Rhode Island, il 4 ottobre 1951. Il 6 novembre seguente entr\u00f2 nella Gravesend Bay, New York, per scaricare il suo munizionamento e gli alberi al fine di permettere il passaggio sotto l'East River Bridge per proseguire al cantiere navale della citt\u00e0. La revisione incluse l'installazione di un nuovo ponte di volo, un nuovo sistema del timone e il nuovo ponte di comando. I lavori furono completati il 15 maggio 1952, e il giorno seguente la portaerei part\u00ec per Norfolk, dove caric\u00f2 il munizionamento dal 19 al 22 maggio. Dopo questa sosta, part\u00ec per congiungersi con la flotta del pacifico, passando dalla baia di Guantanamo, Rio de Janeiro, Capo Horn, Valpara\u00edso, e Lima, arrivando a San Diego il 21 luglio.\nDopo l'addestramento dell'Air Group 102, la \"Oriskany\" lasci\u00f2 San Diego il 15 settembre 1952 per aiutare le forze dell'ONU impegnate in Corea. Giunse a Yokosuka il 17 ottobre e si un\u00ec alla Fast Carrier Task Force 77 al largo delle coste coreane il 31 ottobre. I suoi aerei compirono missioni di bombardamento a bassa quota contro le linee di rifornimento nordcoreane e coordinarono gli attacchi costieri con armi di superficie. Gli aerei imbarcati abbatterono due MiG-15 di fabbricazione sovietica, e ne danneggiarono un terzo.\nI combattimenti continuarono fino all'11 febbraio, attaccando postazioni di artiglieria nemiche, postazioni di truppe e punti di approvvigionamento lungo il fronte principale. Dopo un periodo di manutenzione in Giappone, la \"Oriskany\" torn\u00f2 in combattimento il 1\u00ba marzo 1953. Rimase in azione fino al 29 marzo, chiamata ad Hong Kong, e riprese le incursioni aeree l'8 aprile. Lasci\u00f2 le coste coreane il 22 aprile, toccando Yokosuka, e part\u00ec per San Diego il 2 maggio, raggiungendola il 18 dello stesso mese.\nDopo un rapido addestramento lungo le coste californiane, la \"Oriskany\" lasci\u00f2 San Francisco il 14 settembre per aiutare la Settima flotta a vigilare sulla tregua in Corea, arrivando a Yokosuka il 15 ottobre. Successivamente incroci\u00f2 nel Mar del Giappone, nel Mar Cinese Orientale e nell'area delle Filippine. Dopo aver fornito supporto aereo per un'esercitazione dei Marines a Iwo Jima, rientr\u00f2 a San Diego il 22 aprile 1954. Entr\u00f2 nel cantiere navale di San Francisco per lavori di revisione che terminarono il 22 ottobre, quando prese il mare per la prima di una serie di operazioni costiere.\nLa \"Oriskany\" giunse nuovamente a Yokosuka il 2 aprile 1955, e oper\u00f2 con la Fast Carrier Task Force dal Giappone e Okinawa alle Filippine. Questo spiegamento termin\u00f2 il 7 settembre, e la portaerei raggiunse la \"Naval Air Station\" (base aeronavale) di Alameda, California, il 21. Navig\u00f2 al largo delle coste californiane durante l'addestramento dell'Air Group 9, quindi prese il mare da Alameda l'11 febbraio 1956 per un altro dispiegamento nel Pacifico occidentale.\n1957-1969.\nLa \"Oriskany\" torn\u00f2 a San Francisco il 13 giugno e entr\u00f2 nel cantiere navale il 1\u00ba ottobre per il programma di modernizzazione SCB-125A. Venne dismessa il 2 ottobre 1957. La nave ricevette un nuovo ponte di volo angolato, un elevatore a poppa, allargamento dell'elevatore anteriore, catapulte idrauliche pi\u00f9 potenti in sostituzione di quelle installate. Il rivestimento in legno del ponte di volo venne sostituito da un rivestimento in alluminio.\nLa nave rientr\u00f2 in servizio il 7 marzo 1959 al cantiere navale di San Francisco, al comando del capitano James Mahan Wright. Quattro giorni dopo, part\u00ec per le prove al largo di San Diego, con il Carrier Air Group 14 imbarcato. Le operazioni lungo la Costa Occidentale continuarono fino al 14 maggio 1960, quando venne nuovamente dispiegata nel Pacifico Occidentale, rientr\u00f2 a San Diego il 15 dicembre. Entr\u00f2 nel Cantiere Navale di San Francisco il 15 marzo 1961 per una manutenzione di cinque mesi, che incluse la prima installazione su una portaerei del Naval Tactical Data System (NTDS).\nLa \"Oriskany\" lasci\u00f2 il cantiere navale il 9 settembre per l'addestramento al largo di San Diego fino al 7 giugno 1962, quando venne nuovamente dispiegata nell'estremo oriente con il Carrier Air Group 16 imbarcato. Rientr\u00f2 a San Diego il 17 dicembre per operazioni di addestramento operativo al largo della Costa Occidentale.\nLa portaerei lasci\u00f2 nuovamente San Diego il 1\u00ba agosto 1963 per le acque dell'estremo oriente, con il \"Carrier Air Group 16\" imbarcato. Giunse alla Base Navale di Subic Bay il 31 agosto 1963, da qui prosegu\u00ec per il Giappone. Salp\u00f2 da Iwakuni, Giappone, la mattina del 31 ottobre, viaggiando verso le coste sud vietnamite. Incroci\u00f2 nelle acque del Vietnam del Sud per ogni eventualit\u00e0 quando ricevette della notizia del colpo di stato avvenuto a Saigon. Quando la crisi fu superata, la nave riprese le operazioni nei porti giapponesi. La nave rientr\u00f2 a San Diego il 10 marzo 1964. Dopo la revisione al Cantiere Navale di Puget Sound, navig\u00f2 al largo di San Diego per l'addestramento dell'equipaggio, seguito dall'addestramento della 16\u00aa squadriglia. Durante questo periodo, il suo ponte di volo fu usato per testare il nuovo aereo per il sistema di controllo e allarme aviotrasportato, il Grumman E-2 Hawkeye. la nave forn\u00ec inoltre l'addestramento per gli ufficiali superiori di otto nazioni alleate.\nLa \"Oriskany\" lasci\u00f2 San Diego il 5 aprile 1965 per il Pacifico Occidentale, raggiungendo la baia di Subic il 27 aprile. In questo periodo erano sbarcati pi\u00f9 truppe statunitensi nel Vietnam del Sud per sostenere le truppe vietnamite contro un aumento della pressione Viet Cong. La \"Oriskany\" aggiunse il suo potenziale alla massiccia forza navale americana a sostegno del Vietnam del Sud. Imbarc\u00f2 il Carrier Air Wing 16 e grazie alle operazioni di combattimento guadagn\u00f2 la Navy Unit Commendation per il servizio eccezionalmente meritevole dal 10 maggio-6 dicembre 1965, dove svolse oltre 12 000 operazioni di combattimento e sganci\u00f2 quasi 10.000 tonnellate (9.100 tonnellate) di ordigni contro le forze nemiche. Lasci\u00f2 la baia di Subic il 30 novembre, rientrando a San Diego il 16 dicembre.\nLa \"Oriskany\" lasci\u00f2 nuovamente San Diego per l'estremo oriente il 26 maggio 1966, giungendo a Yokosuka il 14 giugno. Avanz\u00f2 verso la \"Dixie Station\" al largo del Vietnam del Sud il 27 giugno. L'8 luglio dalla \"Yankee Station\", nel golfo del Tonchino, lanci\u00f2 aerei per attacchi nel Vietnam. Nei mesi seguenti si riforn\u00ec presso la baia di Subic e, quando torn\u00f2 in azione, lanci\u00f2 7794 sortite di combattimento.\nLa portaerei era \"in stazione\" (in posizione al largo delle coste vietnamite) la mattina del 26 ottobre 1966 quando del fumo eruppe dal lato di dritta dell'hangar anteriore della nave, e si svilupp\u00f2 su cinque ponti uccidendo 44 uomini. Tra i morti vi erano piloti da combattimento veterani che avevano condotto raid sul Vietnam poche ore prima. La \"Oriskany\" era stata messa a rischio quando un bengala paracadutato al magnesio era esploso nel deposito dei bengala anteriore dell'Hangar Bay 1, nel ponte di volo della portaerei. Una successiva indagine accert\u00f2 che il bengala aveva funzionato come programmato e la causa del fuoco era da addebitare ad un errore umano. Un marinaio aveva accidentalmente acceso il bengala e, preso dal panico, lo aveva buttato nel magazzino dei bengala invece di buttarlo fuoribordo nell'acqua; questo aveva incendiato gli altri bengala immagazzinati causando terribili danni. Cinque membri dell'equipaggio vennero mandati alla corte marziale ma furono tutti assolti. Successive indagini condotte dal Captain John H. Iarrobino della \"Oriskany\" e studi del Naval Ammunition Depot di Crane (Indiana) dimostrarono la probabilit\u00e0, peraltro remota, che un bengala potesse accendersi accidentalmente se scosso o sbattuto contro qualcosa, e di conseguenza la marina USA cambi\u00f2 i propri bengala.\nLa portaerei arriv\u00f2 quindi il 28 ottobre nella baia di Subic, nel Mar Cinese Meridionale, per attendere gli aerei che avrebbero dovuto trasferire le vittime dell'incidente negli USA, quindi, una settimana dopo, ripart\u00ec alla volta di San Diego dove giunse il 16 novembre. Le riparazioni vennero eseguite nella San Francisco Bay Naval Shipyard e terminarono il 23 marzo 1967. Segu\u00ec un periodo di addestramento con gli aerei imbarcati del Carrier Air Wing 16. Il 9 luglio era ancora nella Baia di Subic in qualit\u00e0 di ammiraglia della Carrier Division 9 e il 26 luglio forn\u00ec assistenza medica alla in preda alle fiamme in seguito ad un incidente. Tre mesi dopo, il 26 ottobre 1967, il capitano di corvetta (\"Lieutenant Commander\") John McCain decoll\u00f2 con il suo A-4 Skyhawk dalla \"Oriskany\" per la sua 23\u00aa missione di bombardamento sopra il Vietnam. Abbattuto, rimase prigioniero di guerra fino al gennaio 1973.\nLa \"Oriskany\" fece ritorno alla Naval Air Station Alameda il 31 gennaio 1968, ed entr\u00f2 nella San Francisco Bay Naval Shipyard il 7 febbraio seguente per otto mesi di lavori di potenziamento e ammodernamento. Terminati i lavori, la nave e il suo equipaggio vennero sottoposti ad un nuovo ciclo di addestramento prima di essere nuovamente dispiegati nell'Estremo Oriente nell'aprile 1969.\n1975-2004.\nDopo 25 anni di servizio, la \"Oriskany\" fu dismessa il 30 settembre 1976, e messa da parte a Bremerton, Washington, e mantenuta in assetto operativo. La proposta dell'Amministrazione Reagan di riattivare la \"Oriskany\" fu rigettata dal Congresso in base alle condizioni materiali e alla limitata capacit\u00e0 di imbarco di velivoli; il costo della riattivazione fu stimato in 520 milioni di dollari del 1982 (1 miliardo di dollari del 2012). Con il termine della Guerra Fredda e la conseguente riduzione delle unit\u00e0 in servizio attivo della US Navy, la \"Oriskany\" fu riconosciuta come obsoleta e cancellata dal Naval Vessel Register nel 1989. Lo scafo fu spogliato di tutte le attrezzature che poterono essere riutilizzate o riciclate; la campana della nave (rimossa durante lo smantellamento del 1976) \u00e8 in mostra a Oriskany, New York, e varie parti sono state vendute per sostenere lo USS Hornet Museum di Alameda, California, e altre navi museo della US Navy.\nLa \"Oriskany\" ricevette due Battle star per il servizio svolto durante la Guerra di Corea e altre cinque per il servizio svolto durante la Guerra del Vietnam.\nNei primi anni '90 un gruppo di uomini d'affari giapponese volle acquistare la \"Oriskany\" e mostrarla nella baia di Tokyo come parte dell'esibizione \"City of America\". La legislazione del Congresso avvi\u00f2 il trasferimento, ma il progetto fall\u00ec per mancanza di finanziamenti.\nLa \"Oriskany\" fu venduta per essere rottamata dal Defense Reutilization and Marketing Service alla Pegasus International, una compagnia startup con sede al Mare Island Naval Shipyard di Vallejo, California, il 9 settembre 1995. La Pegasus International rimorchi\u00f2 la nave fino a Vallejo, ma il contratto fu risolto per inadempimento il 30 luglio 1997, a causa della mancanza di progressi. Mentre era ancorata al Mare Island Naval Shipyard in condizioni decrepite, fu usata come parte della rappresentazione dell'inferno nel film \"Al di l\u00e0 dei sogni\", con Robin Williams. La US Navy ha preso nuovamente possesso della \"Oriskany\" e nel 1999 \u00e8 stata rimorchiata fino al Maritime Administration\u2019s Beaumont Reserve Fleet a Beaumont, Texas, in attesa di finanziamenti per il suo smaltimento.\n2004-Barriera artificiale.\nLa US Navy annunci\u00f2 il 5 aprile 2004 la volont\u00e0 di trasferire la ex portaerei nello stato della Florida per usarla come barriera artificiale. Nel settembre 2003 il contratto viene aggiudicato dalla Resolve Marine Group/ESCO Marine Joint Venture per i lavori di bonifica necessari prima dell'impiego come reef artificiale. Il contraente rimorchi\u00f2 la nave a Corpus Christi, Texas, nel gennaio 2004, per i lavori di bonifica terminati nel dicembre 2004.\nLa \"Oriskany\" \u00e8 stata la prima nave da guerra degli Stati Uniti a diventare un reef artificiale, sotto l'autorit\u00e0 concessa dal National Defense Autorizathion Act. La nave fu rimorchiata a Pensacola nel dicembre 2004, e originariamente fu programmato di farla affondare con cariche controllate a 24 miglia (39\u00a0km) a sud di Pensacola entro il giugno 2005. Esaustivi studi sull'ambiente e la salute umana furono condotti dalla US Navy in collaborazione con l'Environmental Protection Agency (EPA), per dimostrare l'assenza di impatti negativi causati dall'affondamento della nave. La mancata approvazione dell'EPA comport\u00f2 un ritardo, quindi la \"Oriskany\" fu rimorchiata in Texas per evitare la stagione degli uragani del 2005. Il completamento e la revisione di un modello complesso prospettico di valutazione dei rischi in collaborazione con l'EPA, il primo per un progetto di reefing di una nave, fu necessario per supportare la decisione del febbraio 2006 dell'EPA di notificare il rischio dovuto alla presenza di circa 340\u00a0kg di bifenili policlorurati in forma solida, perlopi\u00f9 integrati nello strato di isolamento del cablaggio elettrico della nave.\nCon l'approvazione dell'EPA, dopo una consultazione pubblica, la nave fu rimorchiata a Pensacola nel marzo 2006, per i preparativi finali dell'affondamento. Un team della US Navy fece affondare la nave in collaborazione con la Florida Fish and Wildlife Conservation Commission, l'Escambia County Department of Natural Resources, la US Coast Guard, il Dipartimento di Polizia di Pensacola e diversi altri dipartimenti della contea di Escambia e delle contee vicine. Una squadra di artificieri della Marina da Panama City, Florida, fece detonare circa 230\u00a0kg di C-4 posizionato su 22 tubi di collegamento a mare presenti in vari locali macchine. \nLa nave affond\u00f2 di poppa 37 minuti dopo l'esplosione, a 64 metri di profondit\u00e0 nel Golfo del Messico.\nCome programmato, la nave \u00e8 affondata verticalmente, senza ribaltarsi. Il ponte di volo era inizialmente a una profondit\u00e0 di 41 metri, mentre il punto pi\u00f9 alto dell'isola era a 21 metri. Dopo l'uragano Gustav, la nave si \u00e8 spostata di 3 metri (10 piedi) in profondit\u00e0, portando il ponte di volo a una profondit\u00e0 di 44 metri.\nLa struttura dell'isola \u00e8 accessibile a tutti i subacquei, mentre l'accesso al ponte di volo richiede formazione e attrezzatura supplementare. \u00c8 attualmente conosciuta come Great Carrier Reef, con riferimento alla barriera corallina australiana.\nIl \"Times\" ha inserito la \"Oriskany\" tra i primi dieci siti di immersione in relitto al mondo. Il video del \"New York Times\", \"Diving the U.S.S. Oriskany\", mostra il relitto della USS \"Oriskany\" due anni dopo l'affondamento."}
{"id": "1892411", "revid": "287204", "url": "https://it.wikipedia.org/wiki?curid=1892411", "title": "Johann Holwarda", "text": "Nato Jan Fokkesz, \u00e8 noto principalmente con la forma latina del suo nome, ma specialmente in Olanda \u00e8 citato anche col nome di nascita o come \"Jan Fokker\". Nato in Frisia, insegn\u00f2 filosofia all'Universit\u00e0 di Franeker dal 1639 al 1651.\nHolwarda \u00e8 ricordato per le sue ricerche sulla stella Mira Ceti: durante uno studio sistematico effettuato nel 1638, scopr\u00ec che la stella, situata nella costellazione della Balena (in latino Cetus), scompariva e riappariva secondo un ciclo variabile di circa 330 giorni. In seguito Johannes Hevelius scopr\u00ec che le variazioni di luminosit\u00e0 della stella, oltre che seguire il ciclo regolare da lui scoperto, si manifestavano anche in modo irregolare.\nFu anche un sostenitore dell'atomismo. Il suo trattato \"Philosophia Naturalis, seu Physica Vetus-Nova\", pubblicato postumo nel 1651, definisce la materia e la forma: la materia \u00e8 estesa e divisa in atomi, mentre la forma \u00e8 la trama di atomi; gli organismi sono formati da atomi e vuoto: gli atomi, che distingue in semplici e composti, sono corpuscoli solidi che ricevono il moto direttamente da Dio."}
{"id": "1892414", "revid": "1543377", "url": "https://it.wikipedia.org/wiki?curid=1892414", "title": "Guerra romano-persiana del 602-628", "text": "La guerra romano-persiana del 602-628 fu combattuta tra l'Impero romano d'Oriente (comunemente chiamato Impero bizantino, da Bisanzio, l'antico nome della sua capitale) e i persiani Sasanidi. La guerra precedente si era conclusa nel 591 in seguito all'intervento militare di Maurizio contro l'usurpatore sasanide Bahram Chobin per restaurare il re legittimo sasanide Cosroe II sul trono. Nel 602, Maurizio fu assassinato da una rivolta dell'esercito che elesse imperatore Foca. L'assassinio del suo benefattore forn\u00ec a Cosroe il pretesto di dichiarare guerra a Foca, con la giustificazione di dover vendicare l'assassinio di Maurizio. La guerra dur\u00f2 ben tre decenni, e coinvolse gran parte del Medio Oriente, oltre alla Tracia: le zone coinvolte furono in particolare l'Egitto, il Levante, la Mesopotamia, il Caucaso, l'Anatolia, e persino i dintorni di Costantinopoli stessa.\nSe nella prima fase del conflitto (dal 602 al 622) i Persiani conseguirono importanti successi, occupando senza grandi difficolt\u00e0 Siria, Palestina, Egitto, e alcune regioni dell'Anatolia, l'ascesa al trono bizantino di Eraclio nel 610 port\u00f2 alla fine alla sconfitta persiana, nonostante i successi iniziali di Cosroe II. Le campagne di Eraclio condotte in territorio persiano dal 622 al 626 alterarono l'equilibrio, costringendo i Persiani sulla difensiva e permettendo ai Bizantini di riguadagnare terreno. Una volta alleatasi con gli Avari, i Persiani fecero un ultimo tentativo di espugnare Costantinopoli nel 626, ma fallirono nell'impresa. La vittoriosa campagna finale di Eraclio in Assiria nell'inverno 627/628 costrinse infine i Persiani a implorare una pace, e i Bizantini ottennero la restituzione dei territori occupati dai Persiani nei primi due decenni del conflitto, oltre che la restituzione della reliquia della Vera Croce.\nIl lungo e logorante conflitto aveva tuttavia indebolito entrambe le contendenti, portando all'esaurimento delle loro risorse umane e materiali. Conseguentemente, esse divennero vulnerabili all'ascesa improvvisa del califfato dei Rashidun (Arabi musulmani), i cui eserciti invasero entrambi gli imperi solo alcuni anni dopo la fine del conflitto. Gli eserciti califfali musulmani, approfittando del momento di debolezza dei due imperi, rapidamente conquistarono l'intero Impero sasanide e privarono l'Impero romano d'Oriente dei suoi territori in Siria e Palestina, nel Caucaso, in Egitto, e in Nord Africa.\nContesto storico.\nDopo un ventennio di guerra inconcludente, l'Imperatore bizantino Maurizio concluse a suo vantaggio la guerra romano-persiana del 572-591 aiutando il re sasanide spodestato Cosroe II a riprendersi il trono usurpatogli dal generale ribelle Bahram Chobin. In cambio, i Sasanidi cedettero ai Bizantini la citt\u00e0 di Dara e la parte dell'Armenia da loro controllata, va precisato che la tregua non prevedeva l'Iberia, l'Abcasia. Inoltre i Bizantini non erano pi\u00f9 costretti a pagare un tributo ai Sasanidi. Cosroe II fu sempre grato a Maurizio per l'aiuto fornitogli e pare che avesse sposato una delle sue figlie, diventando quindi genero dell'Imperatore d'Oriente. Dopo aver vinto i Persiani, Maurizio decise di volgersi contro gli Avari, che stavano devastando le province balcaniche.\nL'eccessiva prodigalit\u00e0 di Tiberio II Costantino (che aveva distribuito grandi somme di denaro ai poveri e ai bisognosi) aveva svuotato le casse dello stato. Maurizio, successore di Tiberio II, per risanare il bilancio, fu costretto ad alzare le tasse e a ridurre i salari dei soldati; in questo modo, tuttavia, si attir\u00f2 le antipatie e l'odio dell'esercito, portando a ben quattro ammutinamenti nel corso del suo regno, l'ultimo dei quali gli fu fatale. Nel 602 l'Augusto ordin\u00f2 alle sue truppe di svernare oltre il Danubio, in territorio avaro, in modo da risparmiare; questo ordine, non gradito dai soldati, provoc\u00f2 l'aperta ribellione dell'esercito, che proclam\u00f2 il centurione trace Foca imperatore. L'esercito ribelle si diresse quindi verso Costantinopoli, per rovesciare Maurizio. Quest'ultimo tent\u00f2 di difendere la capitale dai ribelli armando gli Azzurri e i Verdi, le due fazioni dell'ippodromo, ma ci\u00f2 non diede frutti e Maurizio fu costretto alla fuga. Pochi giorni dopo (27 novembre 602) egli venne catturato e giustiziato, insieme ai suoi cinque figli maschi, dai soldati di Foca.\nCasus belli.\nNella primavera del 603, Foca invi\u00f2 in Persia l'ambasciatore Bilios ad annunciare allo Sh\u0101hansh\u0101h di Persia Cosroe II la morte di Maurizio e l'ascesa al potere del nuovo imperatore. Ma quando Cosroe, amico di Maurizio, venne a conoscenza dell'assassinio di quest'ultimo, approfitt\u00f2 di ci\u00f2 per dichiarare guerra all'Impero romano d'Oriente con il pretesto di vendicare la sua morte. Ordin\u00f2 alle guardie di arrestare l'ambasciatore e inizi\u00f2 contro i Bizantini una nuova guerra che dur\u00f2 circa 30 anni.\nUn ulteriore pretesto per dichiarare guerra all'Impero bizantino gli fu fornito dalla richiesta di soccorso ricevuta dal \"magister militum\" Narsete. Quest'ultimo infatti non riconobbe Foca come imperatore legittimo e di conseguenza si rivolt\u00f2 a lui occupando la citt\u00e0 di Edessa. Foca ordin\u00f2 al generale Germano di assediare Edessa, spingendo Narsete a chiedere aiuto a Cosroe II, che si sent\u00ec obbligato a vendicare la morte di Maurizio, da lui definito un \u00abamico e padre\u00bb. Narsete sosteneva inoltre di avere con s\u00e9 Teodosio, figlio di Maurizio, fornendo a Cosroe II un ulteriore pretesto per invadere l'Impero; infatti il sovrano persiano dichiar\u00f2 di voler deporre Foca non solo per vendicare la morte di Maurizio, ma anche per porre sul trono bizantino il sedicente Teodosio, erede legittimo al trono. Va detto che non \u00e8 certo che il sedicente Teodosio fosse proprio Teodosio, il figlio di Maurizio: quest'ultimo infatti era ufficialmente morto ucciso da un soldato di Foca; e per Teofane, storico bizantino, il Teodosio che Cosroe II voleva porre sul trono bizantino era un impostore.\nPrima fase (603-621).\nRibellione di Narsete e la conquista persiana della Mesopotamia.\nGermano, ricevuto l'incarico di sedare la rivolta di Narsete, assedi\u00f2 per un breve periodo Edessa, dove il generale ribelle si era rifugiato. Tuttavia ben presto (604) gli aiuti persiani arrivarono e sconfissero i Bizantini assedianti liberando cos\u00ec Edessa dall'assedio. Grati a Cosroe, i ribelli fecero entrare i Persiani nella citt\u00e0; qui Narsete vest\u00ec con vesti regali un giovane, gli mise una corona in testa e lo present\u00f2 a Cosroe dicendogli: \u00ab\"Questi \u00e8 il figlio dell'Imperatore Maurizio, Teodosio: abbi piet\u00e0 di lui, cos\u00ec come suo padre ha avuto piet\u00e0 di te\"\u00bb. Cosroe II ricevette il presunto figlio di Maurizio con gratitudine portandoselo con s\u00e9 e trattandolo da pari; Cosroe progettava di deporre l'usurpatore Foca e mettere sul trono bizantino proprio il sedicente Teodosio, in quanto legittimo erede al trono.\nDopo la morte di Germano, Foca affid\u00f2 il comando dell'esercito a Leonzio con l'incarico di catturare Narsete, mentre inviava un altro esercito contro Cosroe. Tuttavia, non solo Narsete riusc\u00ec a sfuggire a Leonzio, ma l'altro esercito bizantino venne sconfitto presso Dara in Alta Mesopotamia, portando alla cattura di questa fortezza importante nel 605, e facendo perdere prestigio al regime militare di Foca. Inoltre, invece di combattere i Persiani, Foca si concentr\u00f2 nella conversione forzata degli Ebrei. In questo modo egli divent\u00f2 un grande nemico degli Ebrei, che accolsero di conseguenza i Persiani a braccia aperte.\nTra il 604 e il 610 i Persiani invasero ed espugnarono tutte le fortezze bizantine a Oriente dell'Eufrate. Le prime a cadere furono quelle dell'Osroene e la Mesopotamia, tra cui Mardin (606-607 o 608-609), Cephas (6 mesi prima di Mardin), Amida (606/607 o 608/609), Resena (estate 607 o 609), Edessa e Callinicum. Tuttavia, nonostante l'assenza di un esercito bizantino nella regione, i Persiani impiegarono molto tempo ad espugnare tali fortezze, dato che i Bizantini avevano investito, nel corso del VI secolo, molto denaro per renderle molto resistenti. Tali conquiste ebbero ovviamente come conseguenza una grossa emigrazione di Bizantini a ovest del fiume, segno che la guerra non era iniziata nel modo migliore per l'Impero romano d'Oriente. A peggiorare le cose vi fu l'esecuzione del generale ribelle Narsete, che era talmente temuto dai Persiani che i loro piccoli si spaventavano quando sentivano pronunciare il suo nome; tale esecuzione certamente indebol\u00ec la resistenza bizantina.\nNel caso di Mardin, dopo la resa della guarnigione bizantina, furono i monaci locali a continuare a difendere tenacemente la fortezza dagli assalti persiani. Conquistate queste citt\u00e0, lo sci\u00e0 di Persia cerc\u00f2 di ingraziarsi gli abitanti indigeni rimuovendo dalle loro diocesi i vescovi calcedoniani e sostituendoli con altri anticalcedoniani. Nel frattempo (608) Eraclio si era ribellato a Foca e di conseguenza i Bizantini non poterono effettuare nessuna sortita contro-offensiva dovendo sedare la rivolta.\nNel 609-610 i Persiani si concentrarono nell'occupazione delle ultime citt\u00e0 dell'Osroene ancora in mano bizantina conquistando \"Edessa\", \"Carre\", \"Callinicum\" e \"Circesium\". Essi riuscirono addirittura a conquistare Edessa, una citt\u00e0 ritenuta inespugnabile a causa di una promessa fatta da Ges\u00f9 al re Abgar; e il 7 agosto 610 il generale persiano Shahrvaraz conquist\u00f2 Zenobia, la prima citt\u00e0 a ovest dell'Eufrate a essere occupata dai Sasanidi nel corso della guerra.\nLa conquista persiana dell'Armenia.\nIn Armenia invece la conquista persiana fu pi\u00f9 lenta. Nell'inverno del 603 venne nominato comandante delle forze persiane in Armenia il generale Dzuan Veh, che, tuttavia, nel corso del 604 venne sconfitto dai Bizantini a Erevan e venne di conseguenza sostituito da Cosroe con Datoyean. Quest'ultimo nel 605 sconfisse i Bizantini e gli Armeni nella battaglia di Getik. L'esercito persiano vittorioso ritorn\u00f2 quindi in Atropatene. Nel 606 il comando dell'esercito venne affidato a Khusrow (Cosroe), che sconfisse ad Anglon il comandante bizantino Teodosio, che venne catturato. L'avanzata persiana continu\u00f2 e nel 606/607 il comandante persiano Ashtat, accompagnato da colui che sosteneva di essere Teodosio il figlio di Maurizio, sconfisse di nuovo i Bizantini conquistando la citt\u00e0 di Teodosiopoli. Nel 607/608 Shahin sconfisse i Bizantini comandati dal generale Domenziolo presso Teodosiopoli e li espulse dall'Armenia. Un \"marzb\u0101n\" (governatore) venne inviato da Cosroe II a Dvin, la principale citt\u00e0 dell'Armenia bizantina.\nLa rapida successione di successi persiani svel\u00f2 la debolezza dell'Impero bizantino, l'incapacit\u00e0 di Foca e l'odio che i suoi sudditi provavano per lui; e Cosroe forn\u00ec loro una decente scusa per sottomettersi o rivoltarsi a Foca, spargendo la voce che il figlio di Maurizio e l'erede legittimo al trono, Teodosio, era ancora vivo e che viveva in quel momento alla corte di Persia.\nDeposizione di Foca.\nIntorno al 610/611, i Persiani iniziarono l'invasione della Siria approfittando dei conflitti interni che affliggevano l'Impero d'Oriente; Foca, infatti, si trovava in una situazione difficile perch\u00e9 l'esarca d'Africa Eraclio il Vecchio e suo figlio Eraclio si erano ribellati e avevano occupato l'Egitto mentre in Palestina era scoppiata una rivolta ebraica; l'Augusto, per sedare queste rivolte, dovette richiamare in patria gli eserciti che dovevano combattere i Persiani e in questo modo facilit\u00f2 un'ulteriore espansione persiana in territorio bizantino. I due Eraclio si erano rivoltati nel 608, sobillati da Prisco, genero di Foca. Eraclio il vecchio proclam\u00f2 s\u00e9 stesso e il figlio consoli \u2014 rivendicando in questo modo implicitamente il titolo imperiale \u2014 e fece coniare delle monete raffiguranti i due che indossano abiti consolari. Eraclio il Vecchio invi\u00f2 suo nipote Niceta ad attaccare l'Egitto, conquista che riusc\u00ec nel 610. Nel frattempo i ribelli allestirono una flotta, che, comandata dal giovane Eraclio, si diresse verso Costantinopoli. Ogni resistenza organizzata alla rivolta di Eraclio scomparve presto e Foca gli venne consegnato dal patrizio Probo (Fozio). Foca venne giustiziato; prima dell'esecuzione ci fu un breve dialogo tra lui e il suo successore Eraclio:\nLa resistenza a Eraclio non era per\u00f2 ancora finita del tutto; il fratello di Foca, Comenziolo, era infatti al comando di un considerevole esercito in Anatolia centrale, ma venne assassinato dal comandante armeno Giustino, che tolse cos\u00ec di mezzo una grande minaccia per Eraclio. Tuttavia, il trasferimento delle truppe di Comenziolo in Oriente venne rinviata, e cos\u00ec fu permesso ai Persiani di avanzare ulteriormente.\nPrimi tentativi di fermare l'avanzata persiana.\nNeanche con il nuovo Imperatore Eraclio la situazione miglior\u00f2 per i Bizantini: infatti i Persiani rifiutarono le proposte di pace di Eraclio in quanto lo consideravano un usurpatore essendo secondo loro Teodosio il legittimo erede al trono e gli ambasciatori bizantini furono, per ordine dello sci\u00e0, uccisi. Secondo Walter E. Kaegi, \u00e8 possibile che l'obiettivo dei Persiani fosse quello di restaurare i confini dell'Impero achemenide conquistando l'Impero bizantino, sebbene, a causa della perdita degli archivi persiani, non sia possibile provarlo.\nI Persiani in un primo momento avevano costretto i Bizantini a difendersi su due fronti, in Armenia e sull'Eufrate. Una volta conquistata l'Armenia, i Persiani mossero in Siria, conquistando Antiochia nel 611; la conquista della capitale della Siria non frutt\u00f2 per\u00f2 loro un gran bottino di guerra dato che la citt\u00e0 era gi\u00e0 stata devastata da diversi terremoti negli anni precedenti. Nello stesso anno invasero la Cappadocia e, condotti dal loro generale Shahin, conquistarono Cesarea. Qui, Prisco, il genero di Foca, inizi\u00f2 un lungo assedio, durato ben un anno, in modo da intrappolarli nella citt\u00e0.\nDurante l'assedio, Eraclio raggiunse Prisco a Cesarea. Tuttavia, egli finse di essere malato e non si incontr\u00f2 con l'imperatore. Questo era un insulto velato a Eraclio, che dovette nascondere le sue antipatie nei confronti di Prisco e tornare a Costantinopoli nel 612. Nel frattempo, le truppe di Shahin riuscirono a sfuggire al blocco di Prisco e incendiarono Cesarea, facendo infuriare Eraclio. In seguito a questo insuccesso, Eraclio decise di togliere il comando dell'esercito a Prisco e di costringerlo a farsi monaco, insieme ad altri rimasti fedeli, o sospettati di esserlo, a Foca. Scelse come comandante delle truppe anatoliche Filippico, un vecchio generale bizantino; tuttavia nemmeno Filippico si dimostr\u00f2 all'altezza della situazione, evitando di scontrarsi con il nemico. Eraclio quindi assunse egli stesso il comando delle operazioni militari insieme al fratello Teodoro nel tentativo di risollevare le sorti della guerra.\nNel frattempo il generale Shahrvaraz aveva invaso la Siria bizantina; Eraclio tent\u00f2 di fermare l'invasione ad Antiochia, dopo aver ottenuto una benedizione da San Teodoro il Siceota. Tuttavia, ad Antiochia, i Bizantini, condotti dall'imperatore stesso e da suo cugino Niceta, subirono una grave sconfitta per mano di Shahin. Dopo un'altra vittoria a Nord di Antiochia, i Persiani occuparono Tarso e la Cilicia. In seguito a questa sconfitta, l'Impero venne spezzato in due parti, con Costantinopoli e l'Anatolia bizantina da una parte e la Siria, la Palestina, l'Egitto, e l'Esarcato di Cartagine da un'altra.\nL'Impero bizantino sull'orlo del collasso.\nLa resistenza locale ai Persiani in Siria e in Palestina non fu strenua; in genere gli abitanti locali tentavano in genere di negoziare con i Persiani. Le citt\u00e0 di Damasco, Apamea, e Emesa caddero rapidamente nel 613, dando ai Persiani un'opportunit\u00e0 per spingersi ancora pi\u00f9 a Sud. Niceta, cugino di Eraclio, continuava a resistere ai Persiani, ma venne da essi sconfitto a Adhri'at. Riusc\u00ec, tuttavia, a ottenere una piccola vittoria presso Emesa, dove entrambe le parti subirono pesanti perdite: circa uomini perirono. Questa vittoria non ebbe per\u00f2 seguito, e, dopo un assedio di tre settimane, i Persiani riuscirono nell'impresa di espugnare la citt\u00e0 di Gerusalemme, nonostante la strenua resistenza degli abitanti. Un numero compreso tra e persone vennero massacrate; altre vennero ridotte in schiavit\u00f9, incluso il Patriarca Zaccaria. Molte chiese della citt\u00e0 (incluso il Santo Sepolcro e le chiese di Costantino ed Elena) vennero date alle fiamme mentre varie reliquie (la \"Vera Croce\", la \"Lancia Sacra\", e la \"Sacra Spugna\") vennero portate a Ctesifonte, la capitale della Persia. La perdita di queste reliquie venne interpretata dai Bizantini come un chiaro segno di sfavore divino nei loro confronti. Molti accusarono gli Ebrei di aver provocato non solo la perdita della Siria, ma anche le altre sventure che affliggevano l'Impero. In effetti alcune fonti riportano che gli Ebrei aiutarono i Persiani a conquistare alcune citt\u00e0 e che tentarono di sterminare i cristiani nelle citt\u00e0 che i Persiani avevano gi\u00e0 conquistato; questi resoconti sono probabilmente enormemente esagerati e il risultato dell'isteria generale.\nNel 616 (o, secondo alcuni storici, nel 619) Shahrvaraz invase l'Egitto. La resistenza ad Alessandria venne condotta dal generale Niceta. Dopo aver resistito per un anno, la capitale d'Egitto cadde in mano sasanide grazie a un traditore che inform\u00f2 i Persiani dell'esistenza di un canale inutilizzato che permise loro di entrare in citt\u00e0 e poi di saccheggiarla. Niceta e il Patriarca Giovanni si rifugiarono a Cipro. Il destino di Niceta non \u00e8 noto, poich\u00e9 scomparve dalle fonti dopo questi avvenimenti; in ogni caso Eraclio si ritrov\u00f2 privo di un fidato comandante. La perdita dell'Egitto fu un severo colpo inferto all'impero, in quanto Costantinopoli importava grano dal fertile Egitto per sfamare la popolazione. La razione gratuita di grano a Costantinopoli venne abolita nel 618.\nDopo la conquista dell'Egitto, i Persiani si spinsero fino a Tripoli occupando la colonia greca di Cirene; alcune fonti affermano che anche Cartagine venne occupata dai Persiani ma poi si \u00e8 scoperto che la presunta conquista di Cartagine \u00e8 un errore dovuto a una copiatura errata delle Cronache di Teofane (in particolare il copista aveva trascritto Cartagine invece di Calcedonia confondendosi a causa del fatto che le due parole in greco sono molto simili).\nLa situazione divenne ancora peggiore per Bisanzio quando Calcedonia fu espugnata nel 617 da Shahin, facendo s\u00ec che la popolazione di Costantinopoli potesse scorgere da vicino gli accampamenti persiani - tanto l'esercito sasanide si era avvicinato alla capitale bizantina. Shahin ricevette cortesemente una delegazione bizantina implorante la pace, ma sostenne che non aveva l'autorit\u00e0 per negoziare. I Persiani si ritirarono ben presto, probabilmente per concentrarsi sull'invasione dell'Egitto, ma mantennero comunque in Asia Minore sia Ancyra, un'importante base militare nell'Anatolia centrale caduta nelle loro mani nel 620 o nel 622, che l'isola di Rodi, caduta nel 622 o 623; Rodi era un importante base navale ed \u00e8 possibile che i Persiani avessero avuto l'intenzione di utilizzarla come testa di ponte per un futuro attacco navale a Costantinopoli. Secondo Gibbon, se Cosroe II avesse posseduto una flotta potente avrebbe portato la morte e la devastazione anche in Europa. Nel 621 quasi tutto l'Impero bizantino era occupato dai Persiani: ai Bizantini rimanevano solo la Grecia, l'Anatolia e i lontani esarcati d'Italia e di Africa.\nPer Eraclio la situazione sembrava disperata; Cosroe rifiutava ogni proposta di pace e come se non bastasse i Balcani vennero devastati dagli Avari; inoltre, dopo la perdita dell'Egitto, Costantinopoli venne colpita da carestie e pestilenze.\nTentativi di pace e il tradimento degli Avari.\nNel 617/618 Eraclio ebbe un incontro con il generale sasanide Shahin chiedendogli una tregua e Shahin si offr\u00ec di andare con un'ambasciata bizantina da Cosroe II per tentare di convincerlo a negoziare una tregua. L'offerta amichevole del generale persiano venne accettata e il prefetto del pretorio Olimpio, il prefetto della citt\u00e0 Leonzio e l'ecclesiastico Anastasio chiesero umilmente la pace allo sci\u00e0 di Persia. Ma non and\u00f2 come sperato: Cosroe II infatti si infuri\u00f2 quando l'ambasciata bizantina arriv\u00f2:\nI tre ambasciatori vennero fatti prigionieri e giustiziati. Secondo Niceforo, Shahin (chiamato da Niceforo Saito), per la sua presunzione, venne scuoiato vivo e la sua pelle venne utilizzata per farne un otre ma ci\u00f2 \u00e8 in contrasto con il fatto che negli anni successivi costui combatt\u00e9 contro i Bizantini, quindi non poteva essere morto. Nel 618 l'Imperatore, ormai sfiduciato, decise di rifugiarsi a Cartagine, citt\u00e0 che riteneva pi\u00f9 sicura di Costantinopoli. Il patriarca di Costantinopoli per\u00f2 imped\u00ec la sua fuga, lo port\u00f2 nella Chiesa di Santa Sofia e lo esort\u00f2 a giurare che avrebbe dato la vita pur di sconfiggere i Persiani e che non sarebbe fuggito davanti al pericolo. Nel frattempo (619) gli Avari sembravano aver abbandonato i loro sogni di conquista e decisero di riconciliarsi con Costantinopoli chiedendo un incontro tra il loro Khagan ed Eraclio. Per festeggiare la riconciliazione vennero organizzati dei giochi equestri a Heracleia nelle vicinanze di Costantinopoli; purtroppo per i Bizantini l'apparente riconciliazione era solo un inganno degli Avari: infatti durante i giochi irruppero nell'ippodromo dei cavalieri nemici sciti che insieme agli Avari traditori saccheggiarono i sobborghi di Costantinopoli e portarono con s\u00e9 oltre il Danubio ben prigionieri. Eraclio stesso, che avrebbe dovuto incontrare il khagan degli Avari, rischi\u00f2 di essere catturato a tradimento ma riusc\u00ec a fuggire e a tornare nella capitale sano e salvo grazie alla sveltezza del suo cavallo. Nel 620 gli Avari concessero una tregua all'Impero. Secondo Howard-Johnston i succitati avvenimenti avvennero non nel 619 ma nel 623, anno in cui si raggiunse una tregua tra Bizantini e Avari.\nComunque l'esperienza di sei anni di guerra aveva persuaso Cosroe a rinunciare alla conquista di Costantinopoli e di accontentarsi di un tributo annuale che i Bizantini avrebbero dovuto pagare ai Persiani; il tributo annuale consisteva in un migliaio di talenti d'oro, un migliaio di talenti d'argento, un migliaio di abiti di seta, un migliaio di cavalli e un migliaio di vergini. Eraclio accett\u00f2 queste condizioni, pur non arrendendosi: stava infatti riorganizzando il suo esercito in modo da recuperare l'onore perduto e liberare le terre occupate dal nemico.\nSeconda fase (622-628).\nRiorganizzazione.\nEraclio inizi\u00f2 a riorganizzare drasticamente l'Impero in vista della spedizione contro la Persia. Gi\u00e0 nel 615, le monete d'argento bizantine recanti le usuali immagini di Eraclio e di suo figlio Eraclio Costantino, oltre a diminuire di peso, recavano atipicamente la scritta \"Deus adiuta Romanis\", cio\u00e8 \"Dio aiuti i Romani\"; secondo Kaegi ci\u00f2 mostra la disperazione dell'Impero in quel periodo. Anche il \"follis\" di rame diminu\u00ec di peso da 11\u00a0grammi a circa 8-9\u00a0grammi. Eraclio dovette affrontare un grave crollo del gettito fiscale a causa della perdita di diverse province; inoltre una pestilenza scoppiata nel 619 peggior\u00f2 ulteriormente la situazione finanziaria dello stato abbassando ancor di pi\u00f9 la base tassabile. Sembra che la diminuzione di peso delle monete permise ai Bizantini di mantenere le spese nonostante il crollo del gettito fiscale.\nEraclio ora dimezz\u00f2 la paga degli ufficiali, aument\u00f2 le tasse e forz\u00f2 prestiti nel tentativo di ottenere il denaro necessario per finanziare la sua controffensiva. Il clero bizantino, nonostante condannasse il matrimonio incestuoso di Eraclio con sua nipote Martina, riteneva che fosse il compito di ogni cristiano combattere contro i Persiani, per cui appoggi\u00f2 fortemente i suoi tentativi accettando di finanziare l'Impresa permettendogli di requisire tutti i piatti d'oro e d'argento appartenenti alla Chiesa nella Capitale. Tanta era la necessit\u00e0 di ottenere fondi per la spedizione che i monumenti furono spogliati di bronzo e di altri metalli preziosi, e nemmeno Hagia Sophia scamp\u00f2 a questa sorte. Questa campagna militare \u00e8 stata vista da taluni come la prima \"crociata\", o per lo meno un'antesignana delle Crociate; questa tradizione storiografica \u00e8 cominciata con Guglielmo di Tiro, ma non tutti concordano con essa: per Kaegi, per esempio, la religione non era l'unica componente della guerra, ma una delle tante. Migliaia di volontari furono raccolti ed equipaggiati utilizzando il denaro proveniente dalla Chiesa. Eraclio stesso decise di comandare direttamente l'esercito. Grazie alla riorganizzazione attuata in tal modo da Eraclio, l'esercito bizantino era stato rinforzato da nuove leve, riequipaggiato, e messo alla guida di un competente generale - Eraclio stesso - mentre le casse dello stato furono riempite.\nAlcuni hanno spiegato la vittoria finale di Eraclio con la creazione dei Temi, i distretti militari bizantini, da parte dell'Imperatore. Secondo la storiografia classica, fu in questo momento che l'Imperatore riorganizz\u00f2 i territori dell'Asia minore non ancora occupati dal nemico in \"temi\", circoscrizioni militari difese da soldati-contadini locali (\"stratioti\"). Secondo la teoria classica, i primi temi si formarono quando i soldati-coloni a difesa del \"limes\" (\"limitanei\"), evacuando le zone invase dal nemico, si stanziarono in Asia Minore, dove, uniti ai corpi scelti, formarono i primi temi (si ricordi che \"thema\" in greco significa \"esercito\" e che solo in seguito indic\u00f2 le nuove circoscrizioni militari). La formazione dei temi pose fine alla suddivisione dei poteri civili e militari (entrambi detenuti dal comandante dell'esercito del tema, lo \"strategos\") e, secondo l'Ostrogorsky, \u00abcostitu\u00ec il fondamento per la formazione di un forte esercito locale e rese l'impero indipendente dal costoso arruolamento di soldati stranieri\u00bb. Tuttavia, secondo alcuni studiosi la riforma dei Temi fu posteriore a Eraclio (per il Treadgold per esempio i Temi sarebbero stati istituiti tra il 659 e il 661, sotto il regno di Costante II).\nPrima spedizione di Eraclio (622-623).\nNel 622, Eraclio, terminati i preparativi, lasci\u00f2 Costantinopoli il 4 aprile; il giorno dopo pasqua. Affid\u00f2 al figlio, Eraclio Costantino, il governo della capitale sotto la tutela, vista la minore et\u00e0, del Patriarca Sergio e del patrizio Bono. Per costituire una minaccia sia per gli eserciti persiani in Anatolia che per quelli in Siria, la sua prima mossa fu di salpare da Costantinopoli per sbarcare con l'esercito a Isso, in Cilicia, lo stesso luogo dove Alessandro Magno aveva sconfitto i Persiani nel 333 a.C. Nel corso dell'estate addestr\u00f2 il suo esercito nelle arti della guerra, cercando di migliorarne le capacit\u00e0 combattive, e li motiv\u00f2 a combattere il nemico con orazioni in cui asseriva che gli \"infedeli\" persiani dovevano pagare per aver profanato gli altari sacri di Gerusalemme. In autunno, Eraclio si mosse, minacciando le comunicazioni persiane tra l'Anatolia e la valle dell'Eufrate marciando in Cappadocia e costringendo Sharvaraz a ritirare le sue truppe dalla Bitinia e Galazia per bloccare a Eraclio l'accesso alla Persia.\nCosa accadde in seguito non \u00e8 completamente chiaro, ma Eraclio certamente ottenne una vittoria su Shahrvaraz nel 622 nella Battaglia di Isso. Shahrvaraz divise i suoi uomini in tre parti, una delle quali venne nascosta in una piccola valle nell'attesa di tendere un'imboscata ai Bizantini; ma Eraclio venne informato da suoi informatori del piano di Shahrvaraz e mand\u00f2 avanti un esiguo reparto. I Bizantini dapprima finsero di lanciarsi in battaglia, quindi si diedero a una falsa fuga, simulando il panico. I soldati nemici, che intendevano tendere loro un'imboscata, balzarono allora fuori dal nascondiglio e li inseguirono ma si trovarono di fronte gli uomini migliori di Eraclio. I Sasanidi, travolti da quell'imprevisto ed improvviso attacco, si diedero alla fuga e vennero massacrati. I Persiani vennero cos\u00ec inaspettatamente sconfitti e Shahrvaraz non ebbe altra scelta che quella di ritirarsi dal Ponto (febbraio 623).\nEraclio avrebbe voluto continuare la campagna, ma venne costretto a ritornare a Costantinopoli per affrontare gli Avari, che avevano appena invaso la Tracia. Lasci\u00f2 il suo esercito a svernare nel Ponto e venne accolto in trionfo dalla popolazione (marzo 623). L'Augusto fece un ulteriore tentativo di firmare una tregua con la Persia, ma Cosroe rifiut\u00f2 di nuovo l'offerta mandando al \"basileus\" una lettera piena di insulti in cui lo considerava uno \u00abstupido ed inutile servo\u00bb e lo invitava a cedergli il trono in questi termini: \u00abIo ti dar\u00f2 campi, vigne ed uliveti di cui viver... Quel Cristo che non pot\u00e9 salvare s\u00e9 stesso dagli ebrei, ma che essi uccisero... come potr\u00e0 salvare te dalle mie mani?\u00bb. Eraclio rest\u00f2 nella capitale bizantina fino alla Pasqua dell'anno successivo, riuscendo a convincere, con qualche difficolt\u00e0, gli Avari a firmare un nuovo trattato di pace con i Bizantini.\nSeconda spedizione di Eraclio (624-626).\nEraclio offr\u00ec la pace a Cosroe, presumibilmente nel 624, minacciando altrimenti di invadere la Persia, ma Cosroe rifiut\u00f2 l'offerta. Il 25 marzo 624, Eraclio part\u00ec da Costantinopoli per condurre una seconda spedizione in territorio persiano. Dopo aver celebrato la Pasqua a Nicomedia, Eraclio, accompagnato dalla moglie, raggiunse il suo esercito che si era accampato nel Ponto. Abbandon\u00f2 deliberatamente ogni tentativo di tendere sicure le sue comunicazioni con il mare, e marci\u00f2 attraverso l'Armenia e l'Azerbaigian per invadere direttamente il cuore dell'Impero persiano. Secondo Walter Kaegi, il suo esercito comprendeva non pi\u00f9 di uomini, e la stima probabile delle dimensioni dell'armata oscilla tra soldati. Prima di invadere il Caucaso recuper\u00f2 C\u00e6sarea.\nNel frattempo Shahrvaraz su ordini del suo Sh\u0101hansh\u0101h stava marciando di nuovo verso ovest nella speranza che Eraclio l'avrebbe inseguito e attaccato. Ma l'Augusto non prest\u00f2 attenzione a questa nuova minaccia in Asia Minore e decise di invadere l'Armenia, essendo conscio del fatto che il nemico era molto debole in quella regione, dato che Cosroe, in un eccesso di sicurezza, aveva mandato a casa le truppe di Shahin, sguarnendo cos\u00ec la regione di truppe. L'esercito di Eraclio attravers\u00f2 quindi l'Eufrate e penetr\u00f2 in Armenia conquistando Teodosiopoli, che apr\u00ec le porte all'Imperatore, e Dvin, la capitale dell'Armenia persiana.\nEraclio conquist\u00f2 anche Nahicevan (Iran) poi invase l'Atropatene, minacciando la sua capitale, Ganzaca; a questo punto per\u00f2 Cosroe II, rendendosi conto dell'errore strategico commesso, richiam\u00f2 Shahrvaraz in Oriente e form\u00f2 un esercito di uomini che venne mandato a Ganzaca ad attendere i Bizantini; Eraclio allora invi\u00f2 alcuni saraceni facenti parte dell'esercito bizantino in avanguardia ed essi sorpresero, uccisero o catturarono un gruppo di guardie imperiali persiane; quando Cosroe II seppe questo, fugg\u00ec ritirandosi in direzione di Ninive lasciando la citt\u00e0 ai Bizantini. Eraclio, dopo aver saccheggiato Ganzaca, si diresse a Therbarmais, dove distrusse il Tempio del Fuoco di Takht-e Suleym\u0101n. Nel corso dell'avanzata bizantina in Armenia, vennero distrutti inoltre numerosi altri templi, delle statue di Cosroe e i resti di Thebarma o Urmia, il luogo di nascita di Zoroastro. In questo modo i Bizantini si vendicarono della deportazione della croce di Ges\u00f9 Cristo ad opera dei Persiani quando essi occuparono la Palestina e Gerusalemme nel 614.\nPoi insegu\u00ec Cosroe a sud, impadronendosi della residenza reale estiva sulle montagne. Tuttavia era giunto l'autunno, ed Eraclio, considerando rischiosa l'invasione della Mesopotamia, decise di interrompere l'inseguimento di Cosroe, con cui sperava di fare pace, e decise invece di svernare in Albania caucasica (Teofane sostiene invece che l'Imperatore scelse di svernare in Albania aprendo la Bibbia e trovando in una pagina a caso il nome Albania). L'Imperatore trascorse un inverno sereno in Albania e, durante la sua permanenza in quella regione, decise di liberare prigionieri di guerra persiani (che ritornarono a Ganzaca) per fare una buona impressione ai Persiani e per non doverli sfamare.\nDecise inoltre di non marciare verso Ctesifonte (la capitale persiana) perch\u00e9 si era reso conto che la conquista della citt\u00e0 era inutile dato che il vero fulcro del potere persiano era l'altopiano iranico; strinse invece alcune alleanze con le popolazioni locali dell'Albania caucasica e di Tbilisi. Cosroe, allarmato per i successi bizantini, richiam\u00f2 dall'Egitto e dal Bosforo molte truppe, formando in questo modo tre temibili eserciti persiani, comandati rispettivamente da Shahrvaraz, Shahin e Shahrblaganaz, che vennero mandati per tentare di fermare la vittoriosa avanzata di Eraclio. Shahraplakan recuper\u00f2 del territorio fino a Siwnik, intendendo impadronirsi dei passi di montagna, mentre Shahvaraz aveva l'intenzione di bloccare la ritirata di Eraclio attraverso l'Iberia caucasica e Shahin avrebbe tentato di bloccare il passo di Bitlis.\nNel frattempo nell'accampamento bizantino gli alleati colchidei decisero di disertare e di ritornare nelle loro terre e anche i soldati pi\u00f9 esperti avevano paura dell'esercito persiano, che era molto pi\u00f9 numeroso di quello bizantino, a causa dell'unione degli eserciti di Shahin e Sharvarhaz; ma Eraclio, che intendeva affrontare i tre eserciti persiani separatamente, li rassicur\u00f2:\nL'Augusto tent\u00f2 di impedire la fusione dei tre eserciti sasanidi in un unico esercito attaccandoli nella primavera del 625 ma non riusc\u00ec a impedire che quelli di Shahrvaraz e di Shahrblaganaz si ricongiungessero. I due generali commisero per\u00f2 l'errore di attaccare Eraclio e il suo esercito senza attendere l'arrivo di Shahin e vennero sconfitti in battaglia a Tigranocerta, dove Shahrblaganaz trov\u00f2 la morte. Infine Eraclio affront\u00f2 anche l'esercito di Shahin, sconfiggendolo. Eraclio sconfisse i tre eserciti con un'astuzia: invi\u00f2 due falsi disertori dai Persiani, che diedero agli eserciti di Sharhvaraz e di Shahrblaganaz la falsa notizia che l'esercito di Shahin stesse per arrivare e che l'esercito di Eraclio era in fuga, mentre conduceva a insaputa dei Persiani il suo esercito in un campo pieno di foraggi; la mattina dopo i Persiani, credendo che i Bizantini fossero fuggiti, marciarono in modo scomposto verso il campo di foraggi dove si era fermato l'esercito bizantino; quando si trovarono di fronte l'esercito di Eraclio, non ebbero il tempo per mettersi nella formazione giusta e in questo modo i Bizantini furono vittoriosi sui Persiani a Tigranocerta.\nDopo questa vittoria, Eraclio attravers\u00f2 il fiume Arasse e si accamp\u00f2 nelle pianure dall'altra parte. Shahin, con i resti dell'esercito suo e di quello di Shahraplakan, si un\u00ec a Shahrvaraz; tuttavia l'attraversamento delle paludi rallent\u00f2 il loro inseguimento di Eraclio. Durante la stagione invernale, Eraclio decise di effettuare, con un esercito di uomini, un attacco a sorpresa all'esercito di Shahrvaraz, che nel frattempo si era accampato a Selban; l'attacco a sorpresa ebbe successo e quasi tutti i soldati persiani vennero svenati, tranne uno che corse ad avvertire Shahrvaraz dell'attacco bizantino, permettendogli di fuggire a cavallo; tuttavia Shahrvaraz, pur riuscendo a scampare alla strage, non ebbe il tempo di vestirsi e dunque fugg\u00ec nudo, lasciando ai Bizantini la sua armatura d'oro. Eraclio svern\u00f2 a Nord o a Nordest del Lago Van.\nIl 1\u00ba marzo 626 Eraclio interrog\u00f2 il suo esercito sulla strada da percorrere. Vi erano due alternative: o dirigersi a Taranton, oppure in Siria. I suoi uomini preferirono la Siria, pi\u00f9 ricca di cibo. Dopo un viaggio di sette giorni, l'esercito bizantino raggiunse le rive del fiume Tigri; una volta varcato questo fiume, Eraclio conquist\u00f2 Martiropoli e Amida, dove lui, l'esercito e i prigionieri ebbero modo di riposarsi dalle fatiche del viaggio e delle battaglie. Nel frattempo Shahrvaraz raccolse il suo esercito e si lanci\u00f2 all'inseguimento di Eraclio. L'Augusto invi\u00f2 allora un reggimento di soldati a sorvegliare i passi che conducevano alla sua posizione; dopodich\u00e9 attravers\u00f2 il fiume Nymphios e raggiunse l'Eufrate, dove vi era un ponte. Shahrvaraz tagli\u00f2 il ponte impedendo all'imperatore di attraversarlo; tuttavia Eraclio non si perse d'animo e trov\u00f2 un punto di guado grazie al quale riusc\u00ec ad attraversare il fiume e a raggiungere Samosata.\nDa qui pass\u00f2 il monte Tauro e si diresse al fiume Saro. Qui si combatt\u00e9 una lunga battaglia - la battaglia del fiume Saro - tra l'esercito imperiale e quello di Shahrvaraz. Inizialmente essa si mise male per i Bizantini in quanto Shahrvaraz finse la ritirata spingendo i Bizantini ad attraversare il ponte, nonostante il divieto dell'Imperatore, per poi voltarsi indietro e uccidere molti nemici. Allora l'Augusto, con la retroguardia dell'esercito, attravers\u00f2 il ponte; durante la traversata affront\u00f2 in uno scontro uno contro uno un gigantesco soldato sasanide, scaraventandolo nel fiume. Quando i Persiani videro l'Imperatore sconfiggere il gigante, furono presi dal panico e molti si gettarono nel fiume come rane, mentre altri vennero uccisi. L'Imperatore, nonostante le frecce dirette verso di lui, insieme alla retroguardia, attravers\u00f2 tutto il ponte e combatt\u00e9 cos\u00ec valorosamente che Shahrvaraz, in segno di ammirazione, disse a Kosmas (un traditore bizantino passato dalla parte nemica) \"Osservi, O Kosmas, come audacemente il Cesare combatte in battaglia, come combatte da solo contro una tale moltitudine e para i colpi come un'incudine?\". Dopo una battaglia cruenta durata fino a tarda sera, i Bizantini prevalsero sui Persiani. Dopo la vittoria, l'Imperatore decise di proseguire la sua marcia verso Sebasteia in Cappadocia. Termin\u00f2 cos\u00ec dopo tre anni la seconda vittoriosa spedizione di Eraclio contro i Persiani.\nL'assedio di Costantinopoli e l'alleanza con i Gokturk (626-627).\nCosroe II comunque non si diede per vinto e rispose alla controffensiva di Eraclio stringendo un'alleanza con gli Avari e formando tre grossi eserciti: il primo di uomini, soprannominati le \"lance d'oro\", fu mandato contro Eraclio e le sue truppe; il secondo aveva l'incarico di prevenire il ricongiungimento tra l'esercito di Eraclio e quello del fratello Teodoro, e il terzo aveva l'incarico di assediare, insieme agli Avari, Costantinopoli.\nL'assedio di Costantinopoli fu condotto dall'esercito persiano stazionato a Calcedonia e dagli Avari che assaltarono le mura dal lato europeo della citt\u00e0 distruggendo l'acquedotto di Valente. Tuttavia il controllo dello stretto del Bosforo esercitato dalla potente flotta bizantina imped\u00ec ai Persiani di inviare truppe sul lato europeo per aiutare il loro alleato avaro. Ci\u00f2 ovviamente ridusse l'efficacia dell'assedio, perch\u00e9 i Persiani erano esperti nel condurre gli assedi. Inoltre l'assedio fu complicato dalle difficolt\u00e0 di comunicazione tra Persiani e Avari lungo il ben sorvegliato stretto del Bosforo, anche se in qualche modo riuscirono, anche se con difficolt\u00e0, a comunicare tra loro. Tutti a questo punto si aspettavano che Eraclio sarebbe accorso in difesa della sua capitale, ma l'Imperatore (che aveva intenzione di stringere un'alleanza con i Cazari) decise invece di dirigersi con il grosso dell'esercito nella Lazica per incontrare il khan dei Cazari, inviando solo uomini in difesa della capitale. Eraclio invi\u00f2 inoltre Teodoro ad affrontare l'esercito di Shahin, il luogotenente di Cosroe, che aveva invaso la Mesopotamia.\nAlla fine la sua strategia funzion\u00f2. Teodoro (Eraclio, secondo lo storico Howard-Johnston) sconfisse, grazie a una provvidenziale tempesta di grandine che cadde solo sui soldati sasanidi, l'esercito di Shahin che, nella disperazione per la sconfitta, cadde malato e mor\u00ec. La difesa di Costantinopoli era stata affidata al Patriarca Sergio e al patrizio Bono. Il 29 giugno 626 inizi\u00f2 un assalto coordinato alle mura operato da circa uomini tra Persiani e Avari; a difendere la citt\u00e0 dagli assalti vi erano solo circa truppe di cavalleria (probabilmente smontate da cavallo) bizantine ben addestrate contro una forza nettamente superiore numericamente. Nonostante i continui assalti durati un mese, il morale tra le truppe bizantine fu mantenuto alto a causa del fervore religioso del Patriarca Sergio e alle sue processioni lungo le Mura recando con s\u00e9 l'icona della Vergine Maria (la \"Theotokos\"), nella convinzione che Dio avrebbe protetto i Bizantini, impedendo la loro capitolazione. Il 7 agosto, una flotta persiana avente l'intenzione di portare truppe sasanidi sul lato europea fu circondata e distrutta dalle navi bizantine, mentre gli Slavi sudditi degli \u00c0vari tentarono invano di attaccare le mura dal lato del mare tramite il Corno d'Oro, mentre il principale esercito avaro attacc\u00f2 le mura dal lato di terra. Ogni assalto avaro e slavo condotto dal 6 al 7 agosto fall\u00ec e, alla notizia che Teodoro aveva trionfato su Shahin, gli \u00c0vari levarono l'assedio nel giro di due giorni, senza mai pi\u00f9 minacciare seriamente Costantinopoli. Anche se l'esercito di Sharvaraz era ancora accampato a Calcedonia l'assedio era terminato, e, per ringraziare la Vergine Maria per aver protetto i Bizantini dalla capitolazione, fu redatto un inno \"Akathistos\" da un ignoto autore, probabilmente il Patriarca Sergio o Giorgio di Pisidia.\nMentre l'assedio di Costantinopoli era ancora in corso, Eraclio strinse un'alleanza con i Cazari, promettendo la mano di sua figlia Eudocia Epifania al loro khan Ziebel, identificato dalla storiografia odierna con Tong Yabghu. e form\u00f2 un esercito di settantamila uomini tra Bizantini e loro alleati. L'Impero sasanide era ormai in difficolt\u00e0; l'ultima carta (l'assedio di Costantinopoli) non aveva funzionato e ora la Persia doveva combattere due nemici a causa dell'entrata in guerra dei Cazari.\nLo sci\u00e0 a questo punto decise di conseguenza di richiamare in Persia l'esercito di Shahrvaraz; i messaggeri persiani che dovevano informare Shahrvaraz degli ordini del re vennero per\u00f2 intercettati da Eraclio e le sue truppe; l'Imperatore decise comunque di lasciarli andare, dopo per\u00f2 essersi assicurato di aver sostituito la lettera originale di Cosroe II con un'altra in cui lo sci\u00e0 comunicava al generale persiano che l'esercito persiano era riuscito a sconfiggere quello di Eraclio e di continuare a assediare la citt\u00e0 di Calcedonia. Dato il mancato arrivo di Shahrvaraz, Cosroe II pens\u00f2 a un suo tradimento e di conseguenza invi\u00f2 una lettera nell'accampamento persiano a Calcedonia in cui si ordinava al secondo in comando di uccidere Shahrvaraz. Il dispaccio militare fin\u00ec per\u00f2 nelle mani di Shahrvaraz che ingegnosamente inser\u00ec dopo il suo nome i nomi di altri 400 ufficiali; poi convoc\u00f2 tutti i soldati, e chiese al \"Cadarigan\" se era disposto a eseguire gli ordini di Cosroe. I Persiani, vedendo la propria vita in pericolo, furono d'accordo con il proposito di Shahrvaraz di non obbedire pi\u00f9 agli ordini di Cosroe II e di concludere una pace separata con i Bizantini. In questo modo Cosroe II si trov\u00f2 privo del miglior generale che ancora aveva.\nNell'inverno del 626 Eraclio ritorn\u00f2 a Costantinopoli, facendo cos\u00ec riposare le proprie truppe.\nL'offensiva finale (627-628).\nNella primavera del 627 l'Augusto lanci\u00f2 la sua ultima campagna contro i Persiani. I Cazari nel Caucaso gli avevano inviato dei loro soldati come rinforzi, invadendo nel 626 l'Impero persiano e segnando l'inizio della Terza guerra persiano-turca. Le operazioni coordinate tra Bizantini e G\u00f6kt\u00fcrk si concentrarono sull'assedio di Tiflis, dove i Bizantini usarono catapulte a trazione per creare brecce tra le mura, uno dei primi usi conosciuti di quest'arma tra i Bizantini. Cosroe invi\u00f2 cavalieri per rinforzare la difesa della citt\u00e0, ma nonostante tutto essa cadde in mani cazare nel tardo 628. Ziebel tuttavia per\u00ec alla fine di quello stesso anno, liberando Epifania dalla prospettiva di un matrimonio con un barbaro.\nVerso la met\u00e0 di settembre del 627, Eraclio lasci\u00f2 Ziebel a continuare l'assedio di Tiflis, decidendo di invadere il cuore dell'Impero persiano in una sorprendente campagna invernale. Edward Luttwak descrive la ritirata dal territorio persiano di Eraclio all'arrivo dell'inverno negli anni 624\u2013626 seguita da una campagna invernale nel 627 per minacciare Ctesifonte come \"una manovra relazionale ad alto rischio\" in quanto aveva abituato i Persiani a devastazioni inefficaci dal punto di vista strategico che li avevano convinti della non necessariet\u00e0 di richiamare le truppe poste a difesa della Siria e dell'Egitto per difendere il cuore del territorio persiano. Il suo esercito comprendeva tra i e i soldati bizantini, ai quali vanno aggiunti G\u00f6kt\u00fcrk che, tuttavia, intimoriti dall'arrivo dell'inverno e dai costanti attacchi dei Persiani, decisero di disertare, ritornando nella loro patria. Il Khan dei Gokturk tuttavia invi\u00f2 a Cosroe II un ultimatum:\nCosroe II rigett\u00f2 l'ultimatum.\nEraclio avanz\u00f2 rapidamente, ma era tallonato da un esercito persiano condotto dall'armeno Rhahzadh, che incontrava difficolt\u00e0 a rifornire il suo esercito a causa delle requisizioni bizantine di approvvigionamenti nel corso della loro avanzata a sud verso l'Assiria. Eraclio nel frattempo stava compiendo una serie di saccheggi e di massacri (un modo per vendicarsi dei saccheggi compiuti dai Persiani) e dal 9 al 15 ottobre si ferm\u00f2 nella terra di Chamaetha, dove fece riposare le sue truppe. Il 1\u00ba dicembre 627 Eraclio raggiunse il fiume Grande Zab, lo attravers\u00f2 e raggiunse Ninive.\nIl 12 dicembre 627 l'esercito di Eraclio e quello di Rhahzadh si scontrarono presso le rovine di Ninive; Eraclio aveva deciso di affrontare Rhahzadh per impedire l'arrivo di rinforzi persiani. La battaglia di Ninive ebbe luogo nella nebbia, riducendo il vantaggio persiano nelle truppe di lanciatori di giavellotto. Eraclio finse dapprima la ritirata, conducendo i Persiani nella pianura, per poi fare capovolgimento di fronte cogliendo di sorpresa i Persiani. Dopo otto ore di combattimento, i Persiani si ritirarono nelle colline vicine; approssimativamente Persiani caddero in battaglia. Niceforo nella sua \"Breve Storia\" suggerisce che Rhahzadh sfid\u00f2 Eraclio a duello. Eraclio accett\u00f2 e uccise Rhahzadh in un solo colpo; altri due sfidanti vennero battuti da Eraclio. Eraclio trascorse il Natale a Ninive, ospitato nella tenuta di un nobile persiano.\nAnnientato l'unico esercito persiano presente nella zona, Eraclio ne approfitt\u00f2 per saccheggiare, il 4 gennaio 628, Dastagird, che era una delle residenze reali di Cosroe II, ottenendo un ricco bottino, oltre a riguadagnare numerose insegne e stendardi romani (ben 300) Cosroe era gi\u00e0 fuggito in direzione delle montagne della Susiana nel disperato tentativo di ottenere forze per la difesa di Ctesifonte, la capitale dell'Impero sasanide. Eraclio quindi invi\u00f2, il 6 gennaio, un ultimatum a Cosroe in cui chiedeva la pace; in caso contrario, avrebbe devastato la Persia; Cosroe tuttavia rifiut\u00f2. Eraclio rinunci\u00f2 tuttavia alla presa di Ctesifonte, perch\u00e9 non poteva oltrepassare il canale Nahrawan a causa del crollo di un ponte che ne permetteva il guado, ma non cerc\u00f2 nemmeno un altro modo per oltrepassare l'ostacolo. Allora decise di tornare a Ganzaca per svernare. Arrivato a Ganzaca appena in tempo per evitare le tormente di neve che avevano decimato poco tempo prima l'esercito persiano, Eraclio scopr\u00ec che quella di liberare i prigionieri di guerra persiani tre anni prima era stata un'ottima decisione perch\u00e9 i , a lui riconoscenti, decisero di passare dalla sua parte.\nOrmai per la Persia la guerra sembrava ormai perduta: Cosroe II dopo la sconfitta fugg\u00ec a Seleucia e, vedendo la propria fine vicina, decise di nominare suo successore Merdaza, il suo figlio preferito. Ma Siroe, un altro figlio di Cosroe, non approv\u00f2 la sua decisione e cerc\u00f2 il consenso dei satrapi per preparare una congiura contro suo padre: ai soldati Siroe promise un aumento dei salari; ai cristiani la libert\u00e0 di professare la propria religione; ai prigionieri la libert\u00e0; e alla nazione pace immediata e la riduzione delle tasse. Il 23 febbraio 628 Cosroe II, perso tutto il suo prestigio e il sostegno dell'aristocrazia, venne rovesciato e rinchiuso in un sotterraneo per ordine del figlio Siroe (che sal\u00ec al trono con il nome di Kavad II) e, dopo cinque giorni di torture, spir\u00f2; Kavad II, salito al trono, decise di firmare una pace con i Bizantini.\nIl 3 aprile 628 Eraclio ricevette quindi, mentre era a Ganzaca, una lettera dal nuovo sci\u00e0 in cui Kavad si rivolgeva all'Augusto come \u00abnostro fratello\u00bb e gli comunic\u00f2 che era disposto a firmare una pace in cui si impegnava a restituirgli tutti i prigionieri di guerra, a ritirare le sue truppe dalle zone occupate durante la guerra e restituiva ai Bizantini la Vera Croce. La proposta di pace venne accettata e firmata. Inoltre Eraclio venne nominato da un Siroe sul letto di morte tutore dell'erede al trono sasanide, il figlio di Siroe. La situazione si era cos\u00ec invertita: se prima lo sci\u00e0 di Persia considerava Eraclio un proprio \"schiavo\", adesso era il figlio di Siroe a venire considerato uno \"schiavo\" di Eraclio.\nNonostante la pace firmata, il generale Shahrvaraz non era disposto a cedere ai Bizantini i territori da lui occupati. La Persia era finita per\u00f2 nel caos pi\u00f9 assoluto e Shahrvaraz era bramoso di salire al potere approfittando dell'anarchia. Cos\u00ec nell'estate 629 Shahrvaraz firm\u00f2 con i Bizantini un trattato di pace con cui restitu\u00ec loro la Siria e l'Egitto; in cambio i Bizantini cedettero alla Persia l'Armenia sud-occidentale e la Mesopotamia settentrionale bizantina e appoggiarono il generale persiano nel suo tentativo di impossessarsi del trono. In cambio Sharhvaraz si impegn\u00f2 a pagare delle riparazioni di guerra e restitu\u00ec ai Bizantini la Vera Croce. Tuttavia nel 631 Sharvaraz, che era riuscito a salire al potere grazie all'appoggio bizantino, venne assassinato da uno dei parenti di Cosroe e il suo successore, la regina Boran, si dimostr\u00f2 una sovrana debole; Eraclio approfitt\u00f2 dello stato di anarchia in cui ormai versava lo Stato sasanide riconquistando i territori ceduti a Sharvaraz e riportando dunque il confine con la Persia a com'era nel 591. L'Imperatore, ottenuta una vittoria insperata, festeggi\u00f2 il suo trionfo a Gerusalemme nel 631.\nConseguenze.\nReazioni immediate.\nFinita la guerra, Eraclio ritorn\u00f2 a Costantinopoli in trionfo, acclamato dal senato, dal clero e dal popolo. Entr\u00f2 nella capitale in un carro trainato da elefanti. L'anno successivo riport\u00f2 egli stesso la Vera Croce al Santo Sepolcro dove il patriarca conferm\u00f2, dopo un'attenta analisi, che la Croce non era un falso. Ricevette per i suoi trionfi le congratulazioni degli ambasciatori Franchi e dell'India; e l'Imperatore venne esaltato e paragonato a Mose, Alessandro e a Ercole. Per le sue imprese contro i Persiani, Eraclio pass\u00f2 alla storia come uno degli imperatori/generali pi\u00f9 abili della storia di Bisanzio, e Gibbon afferma addirittura che \u00ab\"da' giorni di Scipione o Annibale in poi, non si era tentata un'impresa pi\u00f9 audace di quella che Eraclio mand\u00f2 ad effetto per liberare l'Impero\"\u00bb.Venne chiamato il \"nuovo Scipione\" per i suoi sei anni di ininterrotte vittorie e per aver condotto l'esercito romano dove nessun esercito romano era giunto finora. Se Eraclio fosse morto in quel momento, prima delle invasioni islamiche che gli rovinarono la reputazione acquisita con le campagne in Persia, sarebbe passato alla storia, secondo almeno Norman Davies, come \u00abil pi\u00f9 grande generale romano dopo Giulio Cesare\u00bb.\nTuttavia gran parte del bottino di guerra ricavato venne speso nella guerra, distribuito ai soldati, o venne perso in mare a causa di una tempesta nelle acque dell'Euxine. Inoltre Eraclio si era indebitato con il clero che gli aveva prestato dei soldi per la guerra. Per restituire i soldi al clero, l'Imperatore dovette aumentare le tasse nelle province, gi\u00e0 devastate dalla guerra; ci\u00f2 risult\u00f2 fatale per l'Impero, in quanto la popolazione vessata delle province orientali, perseguitata anche dal punto di vista religioso (nelle province orientali era diffuso il monofisismo, eresia combattuta dal governo, oltre all'Ebraismo fortemente perseguitato da Eraclio), accolse con favore gli Arabi, che, oltre a ridurre le tasse, trattavano con pari uguaglianza, pur discriminandoli (per incentivare la loro conversione all'Islam), tutti i \u00abpopoli del libro\u00bb (Cristiani ed Ebrei), indipendentemente che fossero eretici o meno. Anche l'esercito era in cattive condizioni.\nNel frattempo la Persia era in profonda crisi. Kavad mor\u00ec in pochi mesi e alla sua morte segu\u00ec il caos e una guerra civile. Nei quattro anni successivi si succedettero ben nove re, incluse due figlie di Cosroe II e Shahvaraz, e l'Impero sasanide si indebol\u00ec considerevolmente. Il potere, prima detenuto dalle autorit\u00e0 centrali, pass\u00f2 nelle mani dei generali. Solo nella primavera del 632, con l'incoronazione di Yazdgard III, nipote di Cosroe II, fin\u00ec il periodo dell'anarchia; tuttavia questo non bast\u00f2 a salvare l'Impero dagli Arabi, che, nello stesso anno, fecero le prime incursioni nel territorio sasanide.\nImpatto nella storia.\nAnni di guerra continua avevano indebolito sia i Bizantini che i Sasanidi. Questi ultimi vennero costretti a far fronte anche a una crisi economica, a tasse elevate, al malcontento religioso, alla rigida stratificazione sociale, all'ascesa dei proprietari terrieri provinciali e a un rapido susseguirsi di sovrani. Questi fattori facilitarono la conquista islamica della Persia.D'altra parte, anche l'Impero bizantino era in cattive condizioni, con le casse statali vuote e i Balcani in larga parte in mano slava. Per lo pi\u00f9, l'Anatolia, il Caucaso, la Siria, la Mesopotamia, la Palestina e l'Egitto vennero impoverite da anni di occupazione persiana. Clive Foss defin\u00ec questa guerra \"il primo stadio del processo che pose fine all'Antichit\u00e0 in Asia Minore.\"\nA nessun impero venne dato il tempo di riprendersi, poich\u00e9 alcuni anni dopo dovettero subire l'invasione degli Arabi (da poco uniti dall'Islam) che, con colorita espressione, Howard-Johnston paragon\u00f2 \u00aba uno tsunami umano\u00bb. Secondo George Liska, il \u00abprolungato conflitto bizantino-persiano apr\u00ec la via all'Islam\u00bb. In pochi anni la maggior parte del territorio sasanide venne annesso al Califfato islamico e nel 651, con la morte dell'ultimo imperatore sasanide, si concluse la conquista islamica della Persia. Nel 634 gli Arabi invasero la Siria bizantina: Eraclio era ormai debole e malato, e dopo un tentativo di respingere l'assalto arabo, fallito a causa della sconfitta bizantina nella battaglia dello Yarmuk (636), rinunci\u00f2 alla difesa della Siria ordinando alle proprie truppe di evacuare la regione e di stanziarsi in Anatolia. Gli Arabi, accolti con favore dalla popolazione a causa della riduzione delle tasse e di una maggiore tolleranza religiosa nei confronti degli eretici, dilagarono e gi\u00e0 nel 641 (anno della morte del Basileus) tutte le province recuperate da Eraclio (Siria, Palestina, Egitto, Armenia) erano sotto il giogo arabo.\nNel 698 gli Arabi conquistarono anche il Nord Africa, riducendo l'Impero a un territorio comprendente l'Anatolia, una serie di isole e alcuni territori nei Balcani e in Italia. Tuttavia, a differenza della Persia, l'Impero romano d'Oriente riusc\u00ec a sopravvivere all'assalto arabo, mantenendo i suoi territori residui e respingendo due assedi arabi alla capitale nel 674\u2013678 e nel 717\u2013718. L'Impero bizantino perse anche i suoi territori in Creta e in Italia meridionale, ceduti agli Arabi, nei conflitti successivi, anche se entrambi vennero recuperati in seguito.\nComposizione delle armate e strategia.\nI corpi di cavalleria di \u00e9lite dei Persiani erano la cavalleria Sav\u0101r\u0101n. La lancia era probabilmente l'arma pi\u00f9 preferibilmente adoperata, avendo il vantaggio di colpire due uomini in un colpo solo. I loro cavalli possedevano armature lamellari per proteggerli dagli arcieri nemici. Gli arcieri persiani avevano una gittata letale di circa 175 metri e potevano colpire con precisione il bersaglio fino a circa 50\u201360 metri di distanza.\nSecondo lo \"Strategikon\" dell'Imperatore Maurizio, un manuale militare, i Persiani erano \"addestrati pi\u00f9 di ogni altro popolo guerriero a tirare con l'arco in modo rapido, anche se non molto potente\". Inoltre, afferma che il loro schieramento era tale che la loro formazione possedeva pari forza sia al centro che ai fianchi. Inoltre essi apparentemente evitavano la carica dei lancieri romani combattendo su terreno non pianeggiante per evitare combattimento corpo a corpo. Per questi motivi, lo \"Strategikon\" consigliava di combattere su terreno pianeggiante con cariche rapide per schivare le frecce persiane. Erano abili negli assedi ed erano soddisfatti di \"ottenere i loro risultati con la pianificazione\".\nIl punto di forza dell'esercito bizantino era costituito dalla sua cavalleria catafratta, che divenne un simbolo di Bisanzio. I cavalieri catafratti indossavano una maglia metallica e cavalcavano su cavalli pesantemente protetti da un'armatura; la loro arma principale erano le lance, ma avevano a disposizione anche arco e frecce, oltre ad un'ascia e una spada. La fanteria pesante bizantina, o \"scutati\", portava piccoli scudi rotondi e indossava un'armatura lamellare. Le armi adoperate contro la cavalleria nemica erano principalmente le lance per respingere la cavalleria e asce per tagliare le gambe ai cavalli nemici. La fanteria bizantina giocava un ruolo chiave nello stabilizzare gli schieramenti di battaglia contro la cavalleria nemica. Secondo Richard A. Gabriel, la fanteria pesante bizantina \"combinava le migliori capacit\u00e0 della legione romana con la vecchia falange greca.\"\nGli arcieri a cavallo avari possedevano archi compositi. Gli Avari erano abili nell'assedio, essendo avanzati abbastanza da poter adoperare torri d'assedio e catapulte. Nel loro assedio di Costantinopoli, essi costruirono mura di circumvallazione per prevenire ogni contrattacco facile e adoperarono protezioni di pelli per proteggersi contro gli arcieri difensori. Inoltre fecero ampio uso di Slavi per assisterli. Tuttavia, poich\u00e9 gli Slavi dipendevano dal saccheggio del territorio per il sostentamento, era difficoltoso per gli Avari sostenere lunghi assedi, specialmente considerando i loro alleati meno mobili.\nSecondo Kaegi, i Bizantini avevano \"una quasi compulsiva...preferenza ad evitare di cambiare gli elementi essenziali dello status quo.\" Essi tentarono tutti i mezzi diplomatici per assicurarsi alleati e dividere i nemici. Anche se fallirono a dividere Cosroe e il Khagan, ottennero un'importante alleanza sia con gli Slavi che sarebbero diventati poi i Serbi e i Croati, sia con i G\u00f6kt\u00fcrk.\nSecondo una teoria antica, la vittoria di Eraclio fu causata da un improvviso risveglio dell'Imperatore, che all'improvviso si tramut\u00f2 da imperatore debole e impotente a vittorioso condottiero. Caetani e il Pertusi smentiscono questa teoria: le vittorie persiane nei primi anni di regno di Eraclio erano dovute alle cattive condizioni dell'esercito bizantino, e non alla passivit\u00e0 dell'Imperatore, che cerc\u00f2 per quanto possibile di combattere il nemico (si vedano campagne 611-613).\nSecondo Caetani, i motivi della vittoria bizantina stanno nella tattica utilizzata dall'imperatore in questa seconda fase: con l'esercito disastrato, Eraclio fu costretto a reclutare truppe mercenarie dall'Armenia e a cercare l'alleanza con le popolazioni del Caucaso e con i Cazari, da cui dipendeva fortemente; infatti pi\u00f9 della met\u00e0 dell'esercito bizantino erano costituite da queste truppe mercenarie, e quando parte di queste truppe mercenarie disertarono, l'Imperatore fu costretto a sospendere le operazioni militari per un anno. Nei primi cinque anni di campagne l'Imperatore invase solo la regione caucasica dell'Impero sasanide, nel tentativo di reclutare sempre pi\u00f9 truppe, e, ogni volta che perdeva uomini, ritornava subito indietro per reclutare altri uomini. Fu solo nell'ultima campagna che l'Imperatore decise di osare e entrare nel cuore dell'Impero sasanide, infliggendo una sconfitta decisiva ai Persiani e ponendo dunque fine alla guerra. Dunque fu grazie all'alleanza con le popolazioni del Caucaso e con i Cazari che Eraclio riusc\u00ec a ricostituire il suo esercito e a sconfiggere i Persiani. Un altro fattore che potrebbe aver determinato la vittoria di Eraclio fu la sua tattica improntata sulla guerriglia, che gli permise di vincere con attacchi a sorpresa e imboscate molte battaglie contro i Persiani.\nPer sostenere problemi di logistica, Eraclio, nelle sue iniziali campagne in territorio bizantino, specialmente in Anatolia, probabilmente riforn\u00ec di cibo le truppe con requisizioni forzate sulla popolazione locale. Durante le incursioni offensive di Eraclio in Persia, ogni volta che si avvicinava l'inverno, le dure condizioni invernali lo costrinsero a desistere e a ritirarsi, in parte perch\u00e9 sia i cavalli bizantini che quelli persiani necessitavano di biada per poter sopravvivere dopo ottobre, quando i pascoli iniziavano a rarefarsi, e dunque vi era necessit\u00e0 di tornare nei campi invernali dove vi erano riserve di foraggio. Inoltre, costringere i suoi eserciti a condurre una campagna in pieno inverno, avrebbe portato a rischi di rivolta: non bisogna dimenticare che l'Imperatore Maurizio fu rovesciato dall'esercito illirico perch\u00e9 intendeva costringerli a condurre una controffensiva contro Avari e Slavi in pieno inverno. Edward Luttwak ritiene che i G\u00f6kt\u00fcrk con i loro \"cavalli piccoli ma robustissimi (dei pony)\" che potevano sopravvivere \"in quasi tutti i tipi di terreno che avessero anche solo un minimo di vegetazione\" furono essenziali nella trionfale campagna invernale di Eraclio del 627. Durante la campagna, presero rifornimenti dalle terre persiane. Con la vittoria a Ninive e la presa dei palazzi persiani, non vi era pi\u00f9 il problema di rifornire le truppe in territori stranieri e in inverno.\nStoriografia.\nLe fonti per questa guerra sono per lo pi\u00f9 di origine bizantina. Uno dei testi coevi agli avvenimenti \u00e8 il \"Chronicon paschale\" redatto da un anonimo autore intorno al 630. Il poeta Giorgio di Pisidia ha composto diverse opere contemporanee agli avvenimenti che celebrano le vittorie di Eraclio. Teofilatto Simocatta ha lasciato lettere sopravvissute al tempo e una storia che tuttavia descrive solo gli avvenimenti dal 582 al 602. Teodoro Sincello ha salvato dall'oblio un discorso, che fu fatto durante l'assedio di Costantinopoli del 626, che contiene informazioni molto utili per la ricostruzione degli avvenimenti. Sono sopravvissuti anche diversi papiri egiziani risalenti a questo periodo.\nGli archivi persiani si sono persi, dunque non vi sono fonti persiane contemporanee che parlano di questa guerra. Fonti contemporanee non greche di utile valore sono la \"Cronaca\" di Giovanni di Nikiu, redatta in copto ma sopravvissuta solo nella traduzione in etiope, e la \"Storia\" attribuita a Sebeos (vi \u00e8 controversia sull'attribuzione dell'opera). Quest'ultima \u00e8 una compilazione armena di diverse fonti, organizzate in ordine cronologico, ma non molto obiettiva. Sono sopravvissute anche alcune cronache siriache coeve (\"Chronicle of 724\" e \"Chronicle of Guidi\" o \"Khuzistan Chronicle\"), che Dodgeon, Greatrex, e Lieu ritengono siano tra \"le pi\u00f9 importanti\" fonti contemporanee.\nFonti greche pi\u00f9 tarde sono la \"Cronaca\" di Teofane e la \"Breve Storia\" del Patriarca Niceforo I. La cronaca di Teofane \u00e8 molto utile nel ricostruire gli avvenimenti base della guerra. Fonti complementari ad essa sono le cronache siriache, come la \"Cronaca del 1234\" e la Cronaca di Michele il Siro. Tuttavia, queste fonti, fatta eccezione per la \"Breve Storia\" di Niceforo, e Agapio di Manbij (Ierapoli) utilizzarono probabilmente tutte una fonte comune, probabilmente lo storico dell'VIII secolo Teofilo di Edessa.\nLa fonte armena del X secolo \"Storia della Dinastia di Artsrunik\" di Thomas Artsruni probabilmente ha utilizzato fonti simili a quelle di Sebeos. Movses Kaghankatvatsi scrisse la \"Storia dell'Armenia\" nel X secolo utilizzando fonti non identificate per gli anni 620. Howard-Johnston considera le storie di Movses e Sebeos come \"le pi\u00f9 importanti delle dettagliate fonti non islamiche\". La storia dell'arabo cristiano Patriarca Eutichio di Alessandria contiene molti errori, ma pu\u00f2 essere usata, seppur con cautela. Il Corano fornisce anch'esso qualche informazione utile, ma anch'esso va usato con cautela. Altra fonte importante \u00e8 il \"Ta\u02ber\u012bkh al-rusul wa l-mul\u016bk\" (Storia dei profeti e dei re) dello storico arabografo persiano Mu\u1e25ammad ibn Jar\u012br al-\u1e6cabar\u012b: essa narra la storia della dinastia sasanide e usa fonti ora perdute.\nDi una certa importanza sono anche le agiografie bizantine dei Santi Teodoro il Siceota e Anastasio il Persiano, di certa utilit\u00e0 per comprendere il contesto dell'epoca in cui si svolse la guerra. La \"Vita di Giorgio di Khozeba\" d\u00e0 un'idea del panico tra la popolazione durante l'assedio di Gerusalemme. Tuttavia, vi \u00e8 la possibilit\u00e0 di interpolazioni avvenute nel VIII o IX secolo che potrebbero aver corrotto il testo originale di queste agiografie. La Numismatica si \u00e8 provata utile nella datazione. Lo stesso \u00e8 valso per la Sigillografia, come per le opere d'arte e rinvenimenti archeologici. Fonti epigrafiche o iscrizioni sono di uso limitato. Luttwak ha definito lo \"Strategikon\" di Maurizio il \"miglior manuale di arte militare bizantina\"; fornisce informazioni utili su come gli eserciti combattevano all'epoca.\nBibliografia.\nFonti primarie\nFonti secondarie"}
{"id": "1892418", "revid": "287204", "url": "https://it.wikipedia.org/wiki?curid=1892418", "title": "Anantapur", "text": "Anantapur, ufficialmente Anantapuramu, \u00e8 una suddivisione dell'India, classificata come \"municipality\", di 340.613 abitanti, capoluogo del distretto di Anantapur, nello stato federato dell'Andhra Pradesh. La citt\u00e0 \u00e8 attraversata dalla National Highway 44 (NH 44), una delle principali autostrade nord-sud in India e la pi\u00f9 lunga del paese. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 14\u00b0 40' 60 N e 77\u00b0 35' 60 E e ha un'altitudine di 334 . Anantapur si trova a una distanza di 356 km da Hyderabad, 484 km da Vijayawada, 148 km da Kurnool e 210 km da Bangalore, che \u00e8 l'aeroporto internazionale pi\u00f9 vicino.\nClima.\nAnantapur ha un clima semi-arido, con condizioni calde e secche per la maggior parte dell'anno. L'estate inizia alla fine di febbraio e raggiunge il picco a maggio con temperature medie elevate intorno ai 37 \u00b0C . Anantapur riceve piogge pre-monsoniche a partire da marzo, principalmente a causa dei venti da nord-est che soffiano dal Kerala. Il monsone arriva a settembre e dura fino all'inizio di novembre con circa 250 mm di precipitazioni. Un inverno secco e mite inizia a fine novembre e dura fino all'inizio di febbraio; con poca umidit\u00e0 e temperature medie comprese tra 22 e 23 \u00b0C. La piovosit\u00e0 annua totale \u00e8 di circa 560 mm.\nOrigini del nome.\nIl nome Anantapur deriva da Anantasagaram, che significa \"oceano sconfinato\" e identifica un importante serbatoio d'acqua nelle vicinanze.\nStoria.\nAnantapur \u00e8 conosciuta come Hande Anantapuram, dal nome della famiglia Hande durante l'impero di Vijayanagara. \nAnantapur e alcuni altri territori furono donati dai sovrani Vijayanagar a Hanumappa Naidu della famiglia Hande. \nIl luogo successivamente pass\u00f2 sotto i Qutub Shahis, i Mogul e i Nawab di Kadapa, sebbene i capi Hande continuassero a governare come loro subordinati.\nMonumenti e luoghi di interesse.\nArchitetture religiose.\nCi sono quattro templi sotto la gestione pubblica:\nCi sono, inoltre, altri templi che sono diventati importanti punti di riferimento:\nArchitetture civili.\nIl principale luogo di interesse \u00e8 la torre dell'orologio, costruita in occasione dell'indipendenza dell'India, il 15 Agosto 1947.\nSociet\u00e0.\nEvoluzione demografica.\nIn base al censimento del 2011, la citt\u00e0 di Anantapur ha una popolazione di 340.613 abitanti. Il rapporto tra i sessi \u00e8 di 995 femmine per 1000 maschi e il 9% della popolazione ha meno di 6 anni. L'alfabetizzazione effettiva \u00e8 dell'82%, quella maschile dell'89% e quella femminile del 75%. Il telugu \u00e8 la lingua ufficiale ed \u00e8 ampiamente parlata.\nCultura.\nIstruzione.\nL'istruzione primaria e secondaria \u00e8 impartita dalle scuole pubbliche, paritarie e private del Dipartimento dell'Istruzione Scolastica dello Stato. Le lingue utilizzate per l'insegnamento sono l'inglese il telugu.\nAnantapur \u00e8 un importante centro educativo del distretto ed \u00e8 sede di numerose scuole, college e universit\u00e0. Le istituzioni scolastiche e universit\u00e0 di spicco includono: la Sri Krishnadevaraya University, la Jawaharlal Nehru Technological University, lo Sri Sathya Sai Institute of Higher Learning, la Central University of Andhra Pradesh, il Government Medical College, il Government College e lo Srinivasa Ramanujan Institute of Technology.\nCucina.\nDiversi tipi di miglio, come le valiet\u00e0 Bajra e Ragi, e il sorgo, sono i cereali che vengono utilizzati principalmente negli alimenti.\nTrasporti.\nAnantapur \u00e8 ben collegata alle principali citt\u00e0 vicine con la National Highway 7 e la National Highway 205 della rete National Highway dell'India. La NH-7 la collega a Bangalore e la NH-205 la collega a Chennai via Renigunta.\nLa Andhra Pradesh State Road Transport Corporation gestisce i servizi di autobus dall'autostazione di Anantapur. \nLa rete stradale della citt\u00e0 ha una lunghezza totale di 298,12 km. \nLa stazione ferroviaria di Anantapur \u00e8 classificata come una stazione di categoria A nella divisione ferroviaria di Guntakal della zona gestita dalla South Central Railway. \nL'aeroporto internazionale pi\u00f9 vicino \u00e8 l'aeroporto Kempegowda di Bengalore, che dista 190 chilometri.\nAmministrazione.\nLa Anantapuru Municipal Corporation \u00e8 l'organizzazione civica di Anantapur.\nSport.\nAnantapur ha molti impianti sportivi e ha ospitato il Trofeo Irani nel 1963-1964, giocato allo stadio Sanjeeva Reddy, quando la squadra del \"Rest of India\" ha segnato il suo totale pi\u00f9 basso di 83 contro l'allora vincitore del trofeo Ranji, Bombay. Ad Anantapur sono stati ospitati diversi trofei Ranji e altri tornei regionali di basket, badminton, ecc.\nL'Anantapur Sports Village (ASV) \u00e8 situato lungo la National Highway NH-7. L'Anantapur Cricket Ground si trova all'interno di un complesso di 160.000 m2 che \u00e8 gestito dal Rural Development Trust (RDT). Ci sono diversi stadi al coperto per basket e badminton gestiti da enti locali che conducono competizioni distrettuali, statali e nazionali. \nNell'ottobre 2010, Rafael Nadal ha aperto la scuola di tennis Rafael Nadal, che ospita tornei distrettuali, statali e nazionali, oltre a porre uguale enfasi sull'istruzione dei bambini e sulla formazione del tennis. "}
{"id": "1892419", "revid": "1543377", "url": "https://it.wikipedia.org/wiki?curid=1892419", "title": "Trisetum flavescens", "text": "La gramigna bionda (nome scientifico Trisetum flavescens \u00e8 una specie di pianta spermatofita monocotiledone appartenente alla famiglia Poaceae (sottofamiglia Pooideae ex Graminaceae).\nEtimologia.\nIl nome generico (\"Trisetum\") deriva da due parole: \"tre\" e \"seta\" (dal latino \"tres\" e \"saeta\") e fa riferimento al lemma all'apice del quale sono presenti tre setole. L'epiteto specifico (\"flavescens\") deriva dalla parola \"giallo\" e fa riferimento alle spighette giallastre.\nIl binomio scientifico di questa pianta inizialmente era \"Avena flavescens\", proposto dal botanico svedese Linneo (1707 \u2013 1778) in una pubblicazione del 1753, modificato successivamente in quello attualmente accettato \"Trisetum flavescens\" perfezionato dal naturalista e botanico francese Ambroise Marie Fran\u00e7ois Joseph Palisot de Beauvois (Arras, 27 luglio 1752 \u2013 Parigi, 21 gennaio 1820) nella pubblicazione \"Essai d'une nouvelle agrostographie; ou nouveaux genres des gramin\u00e9es; avec figures repr\u00e9sentant les caract\u00e8res de tous les genres. Paris\" (Ess. Agrostogr. 180 [88, 153]) del 1812.\nDescrizione.\nQueste piante arrivano ad una altezza di 4 - 8\u00a0dm). La forma biologica \u00e8 emicriptofita cespitosa (H caesp), sono piante erbacee, perenni, con gemme svernanti al livello del suolo e protette dalla lettiera o dalla neve e presentano ciuffi fitti di foglie che si dipartono dal suolo.\nRadici.\nLe radici sono fascicolate.\nFusto.\nLa parte aerea della pianta si presenta con cespugli ridotti o culmi isolati, eretti (o genicolato-ascendenti) e robusti. Sono presenti dei brevi stoloni basali. Non sono presenti dei fusti striscianti. I nodi per culmo sono 2 - 5.\nFoglie.\nLe foglie lungo il culmo sono disposte in modo alterno, sono distiche e si originano dai vari nodi. Sono composte da una guaina, una ligula e una lamina. Le venature sono parallelinervie.\nInfiorescenza.\nInfiorescenza principale (sinfiorescenza o semplicemente spiga): le infiorescenze hanno la forma di una ampia pannocchia piramidale e sono formate da diverse spighette. I rami inferiori sono fioriferi alla base. Le spighette fertili sono peduncolate. La fillotassi dell'inflorescenza inizialmente \u00e8 a due livelli (o a due ranghi), anche se le successive ramificazioni la fa apparire a spirale. Dimensioni della pannocchia: larghezza 1 \u2013 3\u00a0cm; lunghezza 5 \u2013 16\u00a0cm. Lunghezza del peduncolo: 1 \u2013 4\u00a0mm.\nSpighetta.\nInfiorescenza secondaria (o spighetta): le spighette, dalle forme ellittiche o lanceolate o oblunghe e compresse lateralmente, sottese da due brattee distiche e strettamente sovrapposte chiamate glume (inferiore e superiore), sono formate da 3 fiori (raramente 5 fiori). Possono essere presenti dei fiori sterili; in questo caso sono in posizione distale rispetto a quelli fertili. Alla base di ogni fiore sono presenti due brattee: la palea e il lemma. La disarticolazione in genere avviene sotto ogni fiore fertile. Le spighette sono colorate di giallo-dorato e sono lucide (pi\u00f9 raramente sono ocracee o screziate in violetto). Lunghezza delle spighette: 5 \u2013 8\u00a0mm (massimo 1\u00a0cm).\nFiore.\nI fiori fertili sono attinomorfi formati da 3 verticilli: perianzio ridotto, androceo e gineceo.\nFrutti.\nI frutti sono dei cariosside, ossia sono dei piccoli chicchi indeiscenti, con forme ovoidali, nei quali il pericarpo \u00e8 formato da una sottile parete che circonda il singolo seme. In particolare il pericarpo \u00e8 fuso al seme ed \u00e8 aderente. L'endocarpo non \u00e8 indurito e lineare; l'ilo \u00e8 puntiforme. L'embrione \u00e8 provvisto di epiblasto; ha inoltre un solo cotiledone altamente modificato (scutello senza fessura) in posizione laterale. I margini embrionali della foglia non si sovrappongono. A volte l'endosperma \u00e8 liquido.\nRiproduzione.\nCome gran parte delle Poaceae, le specie di questo genere si riproducono per impollinazione anemogama. Gli stigmi pi\u00f9 o meno piumosi sono una caratteristica importante per catturare meglio il polline aereo. La dispersione dei semi avviene inizialmente a opera del vento (dispersione anemocora) e una volta giunti a terra grazie all'azione di insetti come le formiche (mirmecoria). In particolare i frutti di queste erbe possono sopravvivere al passaggio attraverso le budella dei mammiferi e possono essere trovati a germogliare nello sterco.\nBiologia.\nQuesta specie \u00e8 responsabile della calcinosi enzootica dei ruminanti, con deposito di calcio nei tessuti molli inclusi muscoli e tendini, cuore e grandi arterie inclusa l'aorta. I bovini hanno difficolt\u00e0 a muoversi e stare in piedi e presentano una ridotta produzione di latte. Le capre soffrono di soffi cardiaci e aritmie, perdita di peso, difficolt\u00e0 a camminare, inginocchiarsi e alzarsi e una ridotta produzione di latte. I cavalli soffrono di dolori ai tendini e ai legamenti, perdita di peso e problemi di movimento.\nTassonomia.\nLa famiglia di appartenenza di questa specie (Poaceae) comprende circa 650 generi e specie (secondo altri Autori 670 generi e ). Con una distribuzione cosmopolita \u00e8 una delle famiglie pi\u00f9 numerose e pi\u00f9 importanti del gruppo delle monocotiledoni e di grande interesse economico: tre quarti delle terre coltivate del mondo produce cereali (pi\u00f9 del 50% delle calorie umane proviene dalle graminacee). La famiglia \u00e8 suddivisa in 11 sottofamiglie, il genere \"Trisetum\" \u00e8 descritto all'interno della sottofamiglia Pooideae con 65 specie distribuite nelle soprattutto nelle regioni temperate dell'emisfero settentrionale.\nIl basionimo per questa specie \u00e8: \"Avena flavescens\" \nFilogenesi.\nLa sottotrib\u00f9 Aveninae (contenente il genere della specie di questa voce) \u00e8 descritta all'interno della trib\u00f9 Aveneae e quindi della supertrib\u00f9 Poodae . All'interno della trib\u00f9, la sottotrib\u00f9 Aveninae appartiene al gruppo con le sequenze dei plastidi di tipo \"Aveneae\" (definito \"Poeae chloroplast groups 1\" o anche \"Palstid Group 1 (Aveneae-type)\").\nAll'interno delle Aveninae si individuano due subcladi. \"Trisetum\" si trova nel clade insieme ai generi \"Graphephorum\", \"Lagurus\", \"Sphenopholis\", \"Trisetopsis\" e \"Tzveleviochloa\" (compresi i sinonimi \"Koeleria\", \"Avellinia\", \"Gaudinia\", \"Leptophyllochloa\", \"Peyritschia\" e \"Rostraria\"). \"Trisetum\" cos\u00ec come \u00e8 circoscritto attualmente non \u00e8 monofiletico. Secondo alcune ricerche la specie di questa voce fa parte del \"Trisetum flavescens group\" comprendente le specie: \"T. flavescens\", \"T. gracile\"e alcune specie del genere \"Rostraria\". Un recentissimo studio (2019) filogenetico propone una nuova circoscrizione del genere \"Trisetum\" con alcuni nuovi generi (la posizione tassonomica di \"T. flavescens\" per\u00f2 non \u00e8 modificata).\nIl numero cromosomico di \"T. flavescens\" \u00e8: 2n = 24, 28, 36, 38 e 40\nVariabilit\u00e0.\nLa specie di questa voce \u00e8 variabile. I caratteri pi\u00f9 soggetti a variabilit\u00e0 sono la pelosit\u00e0, la forma, il colore e le dimensioni delle spighette. Qui di seguito sono descritte alcune entit\u00e0 considerate attualmente sinonimi (vedere paragrafo dei sinonimi) della specie principale:\nSono invece riconosciute valide le seguenti sottospecie.\nAltre sottospecie.\nL'elenco indica alcune sottospecie non riconosciute da tutte le checklist:\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:"}
{"id": "1892424", "revid": "117955908", "url": "https://it.wikipedia.org/wiki?curid=1892424", "title": "Pop Idol", "text": "Pop Idol \u00e8 stato un popolare programma televisivo britannico, trasmesso dalla ITV plc a partire dal 5 ottobre 2001 e conclusosi nel 2003. Il programma aveva lo scopo di scoprire, tra un gruppo di preselezionati giovani cantanti, nuovi talenti che potessero diventare potenziali promesse nel campo della musica pop.\nIl programma ha riscosso un successo talmente ampio che negli anni successivi molti altri paesi, mantenendo il titolo originale o adattandolo alla propria lingua, hanno deciso di acquisire il format e trasmetterlo nelle rispettive reti nazionali. Oltre a questo, \u00e8 da notare che l'estrema popolarit\u00e0 della trasmissione ha dato l'impulso per lo sviluppo di talent show come \"X Factor\", altro programma estremamente popolare in molte nazioni."}
{"id": "1892426", "revid": "287204", "url": "https://it.wikipedia.org/wiki?curid=1892426", "title": "Callithrix geoffroyi", "text": "Lo uistit\u00ec di Geoffroy (\"Callithrix geoffroyi\" ) \u00e8 un primate platirrino della famiglia dei Cebidi.\nDistribuzione.\nQuesto animale \u00e8 endemico della foresta atlantica degli stati brasiliani di Esp\u00edrito Santo, Minas Gerais e Rio de Janeiro.\nDescrizione.\nDimensioni.\nMisura circa mezzo metro di lunghezza, di cui pi\u00f9 di met\u00e0 spetta alla coda, per un peso di 300-400 g.\nAspetto.\nSi distingue per la testa ed il collo di colore bianco, con due pennacchi neri in corrispondenza delle orecchie e una zona nuda di colore rosato attorno a muso e occhi: questi ultimi sono di colore marrone chiaro. Il pelo \u00e8 nero su zampe e coda, mentre sul dorso \u00e8 presente una gualdrappa arancione e grigia coi singoli peli striati di nero e bianco: sono presenti strisce nere che percorrono per il largo il dorso, fondendosi al nero del ventre. La coda presenta anelli grigi.\nBiologia.\nSi tratta di animali diurni e arboricoli, che si muovono in gruppetti di 3-8 esemplari in un territorio dell'estensione di circa cinque ettari, che nelle zone di confine si sovrappone anche in maniera cospicua a quello di altri gruppi, senza che tuttavia si scatenino episodi di violenza: i vari esemplari si limitano a comunicare la loro presenza utilizzando secreti ghiandolari. Ogni gruppo comprende una femmina dominante col proprio compagno ed i cuccioli di vari parti. L'ampiezza di ogni territorio \u00e8 inversamente proporzionale al numero di alberi produttori di linfa presenti al suo interno.\nAlimentazione.\nLa loro dieta \u00e8 imperniata sul consumo di linfa e gommoresina: viene comunque consumata una certa quantit\u00e0 di insetti e frutta.\nQuesti animali tendono ad utilizzare sempre gli stessi fori per ricavare la linfa, leccando gli essudati delle incisioni fatte in precedenza sui rami degli alberi. Tali fori possono essere utilizzati anche da animali di altri gruppi.\nRiproduzione.\nSi tratta di uno degli uistit\u00ec maggiormente riprodotti in cattivit\u00e0: la femmina dominante tende ad essere monogama, soprattutto perch\u00e9 i vari maschi presenti nel gruppo oltre al compagno sono perlopi\u00f9 suoi figli o nipoti. La gestazione dura quattro mesi e mezzo, al termine dei quali nascono due cuccioli che pesano un decimo della madre ciascuno, che vengono accuditi da tutti i membri del gruppo di cui fanno parte, venendo lasciati alla madre solo il tempo di poppare. La femmina diventa ricettiva pochi giorni dopo il parto, sicch\u00e9 pu\u00f2 portare a termine fino a quattro gravidanze l'anno: questa prolificit\u00e0 causa non pochi problemi negli zoo, dove spesso questi animali vengono sterilizzati per evitare che si riproducano in maniera sconsiderata.\nI cuccioli vengono svezzati a due mesi d'et\u00e0 e raggiungono la maturit\u00e0 sessuale a circa un anno e mezzo, anche se la taglia adulta viene raggiunta completamente dopo il secondo anno d'et\u00e0.\nLa loro speranza di vita si aggira attorno ai 10 anni."}
{"id": "1892429", "revid": "599013", "url": "https://it.wikipedia.org/wiki?curid=1892429", "title": "Giulio Boldrini", "text": "Carriera.\nMediano poi libero, crebbe calcisticamente nell'Ostellato per poi passare prima nella Portuense e in seguito alla di Paolo Mazza. Dopo aver fatto la trafila nelle giovanili (Boldrini fece anche parte della squadra che vinse lo scudetto con la De Martino), esord\u00ec in Serie A il 3 dicembre 1967 nella gara interna vinta contro la . Quel campionato si concluse con la retrocessione dei biancoazzurri in Serie B. \nRetrocessa la SPAL, dopo aver disputato le sue uniche 17 gare in Serie A, Boldrini venne confermato titolare anche l'anno successivo. Per lui 32 partite e nuova retrocessione spallina. Nei successivi quattro campionati di Serie C gioca 104 partite di campionato, poi torna, nel 1973, in Serie B sotto la guida di Mario Caciagli e in altri quattro campionati di Serie B scende in campo altre 134 volte. In totale saranno 287 le partite di Boldrini con la maglia della SPAL: 17 in Serie A, 166 in Serie B e 104 in Serie C, segnando in tutto un solo goal il 20 maggio 1973 decisivo per il pareggio ad Empoli. \u00c8 tuttora il calciatore che ha giocato pi\u00f9 gare in assoluto con la maglia biancoazzurra.\nSolo con la nuova retrocessione della SPAL in Serie C e con l'allontanamento di Mazza dalla societ\u00e0, Boldrini, nel 1977, emigrer\u00e0 nella Paganese sempre in Serie C dove gioca le sue ultime 35 partite fra i professionisti. A 32 anni decide di impiegarsi in una filiale di banca ad Ostellato e giocare fra i dilettanti con la squadra locale che lo vide tirare i primi calci."}
{"id": "1892430", "revid": "1711941", "url": "https://it.wikipedia.org/wiki?curid=1892430", "title": "Matbucha", "text": "La matbucha, a volte trascritto, alla spagnola, matbuja (; ) \u00e8 una specie di insalata elaborata di pomodori, peperoni arrostiti, olio di oliva ed aglio tutto cucinato insieme. Il nome del piatto proviene dall'arabo matbukha che significa \"cucinata\"\n. Normalmente si serve fredda insieme alla challah (pane per lo Shabbat).\nStoria.\nSi tratta di un piatto originario del Maghreb, e specialmente della cucina ebraica di questa regione. Dopo la scoperta dell'America si incorporarono lentamente nuovi ingredienti alle cucine del Maghreb, come il pomodoro e i peperoni dando luogo a questo piatto. Oggigiorno fa parte integrante della cucina maghrebina e di quella israeliana, dove fu introdotta dagli emigrati maghrebini che usano questi ingredienti."}
{"id": "1892434", "revid": "1632387", "url": "https://it.wikipedia.org/wiki?curid=1892434", "title": "Willkommen Folk Tell Drekka Fest!", "text": "Willkommen Folk Tell Drekka Fest! \u00e8 l'album di debutto della folk metal band norvegese Trollfest."}
{"id": "1892435", "revid": "899609", "url": "https://it.wikipedia.org/wiki?curid=1892435", "title": "Shuaijiao", "text": ""}
{"id": "1892437", "revid": "729019", "url": "https://it.wikipedia.org/wiki?curid=1892437", "title": "Castello di Pagazzano", "text": "Il castello di Pagazzano \u00e8 un castello situato nell'omonima localit\u00e0 in Provincia di Bergamo.\nStoria.\nL'attuale struttura risale all'inizio del XIV secolo, quando venne edificata in luogo di una precedente costruzione difensiva che avrebbe dovuto sorgere nei pressi della chiesa dedicata ai santi Nazario e Celso. Era infatti consuetudine che le fortificazioni altomedievali della pianura bergamasca venissero costruite a fianco di edifici sacri, allora al centro della vita popolare. E, come gran parte dei castelli di quel periodo, venne abbandonato e riposizionato poco distante tra la fine del XIII e l'inizio del XIV secolo nella prima area edificabile libera ai margini del centro abitato.\nLa necessit\u00e0 di un castello difensivo era dovuta alla forte instabilit\u00e0 politica nell'et\u00e0 medievale del borgo di Pagazzano e di tutta la pianura centrale bergamasca: dapprima assegnato ai conti di Bergamo nell'XI secolo, pass\u00f2 a Milano dopo la pace di Costanza, unitamente agli altri castelli della Gera d'Adda. Il dominio nella citt\u00e0 milanese venne esercitato prima dai Torriani e, dopo numerose lotte, dai Visconti.\nFurono proprio questi ultimi ad edificare il nuovo castello durante la reggenza di Giovanni, alla morte del quale (1354) subentr\u00f2 Bernab\u00f2. A quel periodo risale una lapide che, posta all'interno del maniero, ricorda un ricevimento (forse il primo nella nuova struttura) in onore di Filippo Borromeo avvenuto nell'anno 1355.\nLa tradizione vuole inoltre che nelle stanze dell'edificio dimor\u00f2 per qualche tempo il poeta Francesco Petrarca il quale intercesse presso Bernab\u00f2 al fine di preservare e migliorare la struttura stessa del castello.\nNel corso del XV secolo Gian Galeazzo Visconti diede il castello prima a Bertolino Zamboni di Cremona, poi alla famiglia Suardi.\nIl successivo insediamento di Filippo Maria Visconti port\u00f2 nuovamente il castello alla famiglia cremonese degli Zamboni, che ne mantennero il possesso fino al 1428, anno in cui i territori vennero acquisiti dalla Repubblica di Venezia. Cominci\u00f2 un periodo di fortissima instabilit\u00e0, con la zona contesa da Milano e Venezia: nel 1449 il maniero venne restituito dal Doge Loredan a Sagramoro II Visconti, Signore di Brignano Gera d'Adda, appartenente al ramo di Brignano (ramo nato da un figlio di Bernab\u00f3 Visconti e di Montanina de Lazzari,Egli fu Signore di Milano, Bergamo, Brescia, Soncino, Val Camonica e Lonato), e poi a Francesco de'Isacchi di Treviglio. Sagramoro II Visconti, fu nominato dalla Repubblica Milanese, nel 1447, Podest\u00e0 di Crema, nel 1450, Francesco Sforza lo invest\u00ed del \"Cingolo Militare\" cio\u00e8 fu creato Cavaliere Aurato, nel 1466 fu Luogotenente militare su Genova e nel 1468 fu nominato Consigliere Ducale; aveva sposato Clementina Secco, figlia di Giacomo Secco, Conte di Calcio e della Calciana.\nSagramoro II Visconti mor\u00ec nel 1472 circa.\nNel 1447, con l'instaurazione a Milano della Repubblica Ambrosiana, la Gera d'Adda pass\u00f2 nuovamente alla Serenissima, ed il castello di Pagazzano venne nuovamente assegnato al ramo brignanese dei Visconti. Questa famiglia mantenne il controllo dell'edificio anche quando, con la costruzione del fosso bergamasco e la definitiva stabilizzazione dei confini, Pagazzano ritorn\u00f2 sotto l'influenza di Milano.\nLa stabilit\u00e0, sancita da un atto notarile che, datato 1465, confermava il pieno possesso dello stabile a Sagramoro II Visconti, Signore di Brignano Gera d'Adda, port\u00f2 il castello ad una serie di interventi di ammodernamento: venne ampliato sia il fossato che il perimetro di cinta, la cui parte esterna venne rivestita in laterizio, a cui furono aggiunte quattro torri agli angoli.\nNel 1551 il castello di Pagazzano pass\u00f2 a Galeazzo Visconti, arciprete del paese, il quale attu\u00f2 una serie di modifiche che lo avvicinarono ad una dimora signorile: nel lato sud vennero distrutte le due torri e tutta la merlatura, mentre il lato nord (quello rivolto verso il confine con la Repubblica di Venezia) venne lasciato integro nelle sue funzioni difensive.\nNel 1657 mor\u00ec senza eredi diretti, un discendente del ramo brignanese dei Visconti, (I Visconti di Brignano si estinsero nel 1764), dopodich\u00e9 il castello pass\u00f2 alla famiglia milanese dei Bigli. Questi compirono ulteriori opere di rimodernamento, tra cui la costruzione di un loggiato e di una scalinata a ventaglio, nonch\u00e9 numerose decorazioni. Nel 1828 la marchesa Fulvia Bigli lasci\u00f2 il castello in eredit\u00e0 al marchese Paolo Crivelli, appartenente al casato del marito, la cui famiglia utilizz\u00f2 la struttura come azienda agricola, mantenendone la propriet\u00e0 fino al 1968.\nDa allora vi subentrarono altri proprietari fino a quando, nel 1999, il castello venne acquistato dal comune di Pagazzano.\nArchitettura.\nIl castello presenta una pianta a sezione quadrata circondata da un fossato difensivo ancora oggi adacquato, unico esempio in tutta la bergamasca.\nLa cinta muraria, perfettamente conservata, presenta una cortina esterna in laterizio e due torri (delle quattro originali), agli angoli del lato rivolto a nord, che possiedono arciere e fori circolari per le armi di allora, quali bombardelle e colubrine. Svetta inoltre il mastio che, dotato di beccatelli lunghi e stretti e di saracinesca ed argano, \u00e8 posto a protezione dell'ingresso, a cui si accedeva tramite un ponte levatoio principale ed uno pedonale.\nSe l'esterno ha conservato la fisionomia di costruzione difensiva, l'interno ha subito numerose modifiche nel corso dei secoli, trasformandosi prima in dimora signorile poi in villa padronale.\nAl riguardo si possono trovare affreschi cinquecenteschi che affiorano sotto riquadrature settecentesche, nonch\u00e9 le numerose aggiunte, tra cui il loggiato e la scalinata."}
{"id": "1892441", "revid": "1632387", "url": "https://it.wikipedia.org/wiki?curid=1892441", "title": "Brakebein", "text": "Brakebein \u00e8 il secondo album della folk metal band norvegese Trollfest.\nIn questo album troviamo la storia di un troll, Brakebein, che va alla ricerca di una birra dal gusto leggendario.\nStoryline.\nLegendarisk \u00d8l.\nI troll sono seduti nella foresta e bevono la loro birra.\nBrakebein.\nLa canzone parla del troll Brakebein che sente la leggenda della \"Birra leggendaria\". Brakebein la vuole trovare.\nUtmarschen.\nBrakebein convince gli altri troll a cercare insieme a lui la \"Birra leggendaria\". Allora loro marciano fuori dalla foresta e si ritrovano alla citt\u00e0 costiera, del pirata Busken, dove ci sono moltissime navi, quindi decidono di attaccare la citt\u00e0.\nPiratkriegen.\nI troll attaccano e sconfiggono Busken prendendosi la sua barca pi\u00f9 grande.\nDen Apne Sj\u00f8.\nI troll viaggiano nell'oceano celebrando la vittoria su Busken. Dopo incontrarono Thor Heyerdal su una piccola flotta, e gli chiesero qualche informazione sulla \"Birra leggendaria\". Heyerdal non sapeva niente e fece diventare Brakebein molto arrabbiato.\nDas MeerUngeheuer.\nC'\u00e8 l'enorme mostro marino. Il mostro \u00e8 grandissimo e mangia tutto quello che si muove. Brakebein \u00e8 sdraiato nel suo letto e non sente niente, il che \u00e8 molto raro per una nave piena di troll. Cos\u00ec egli esce e vede il mostro marino mangiare uno dei Troll. Brakebein e i suoi amici battono il mostro e preparano la festa per la vittoria.\nEssenfest.\nIl gruppo festeggia la vittoria sul mostro marino mentre lo mangiano.\nInni den Grotte.\nBrakebien sbarca su un'isola. I troll non sanno come fermare la nave che va a finire a colpire la costa. Brakebein si inoltra nella foresta per cercare della birra. Gli altri troll cercano il cibo sulla spiaggia.\nPresteFeste.\nBrakebein non trova la birra, ma ritorna con due prigionieri, dei preti. Dopo averli cucinati, ripartirono dall'isola per cercare la \"Birra leggendaria\".\nYameeka.\nIl gruppo trova un'altra isola dove le persone fumano pezzi di tubo, i troll si divertono ma Brakebein si stanca e decide di continuare la ricerca della birra.\nSkogsgjensyn.\nGli altri troll convincono Brakebein di smettere di cercare la birra e di ritornare a casa."}
{"id": "1892443", "revid": "71433", "url": "https://it.wikipedia.org/wiki?curid=1892443", "title": "Saturno Contro", "text": ""}
{"id": "1892445", "revid": "599013", "url": "https://it.wikipedia.org/wiki?curid=1892445", "title": "Federico Kammerichs", "text": ""}
{"id": "1892446", "revid": "486946", "url": "https://it.wikipedia.org/wiki?curid=1892446", "title": "Rosa celtica", "text": ""}
{"id": "1892448", "revid": "223320", "url": "https://it.wikipedia.org/wiki?curid=1892448", "title": "Hikaru Ichijyo", "text": ""}
{"id": "1892451", "revid": "149726", "url": "https://it.wikipedia.org/wiki?curid=1892451", "title": "Cercopiteco dryas", "text": ""}
{"id": "1892452", "revid": "300067", "url": "https://it.wikipedia.org/wiki?curid=1892452", "title": "Pablo Prigioni", "text": "Carriera.\nIl 3 novembre 2012, all'et\u00e0 di 35 anni esordisce in NBA con la canotta dei New York Knicks nella partita casalinga contro i Miami Heat campioni in carica (vinta 104-84), diventando l'esordiente pi\u00f9 vecchio nella storia dell'NBA.\nTerminata la carriera nell'NBA torna al Vitoria per la stagione 2016-17 disputando pochi spezzoni di partita.\nIl 9 gennaio 2017 annuncia il suo ritiro."}
{"id": "1892464", "revid": "1543377", "url": "https://it.wikipedia.org/wiki?curid=1892464", "title": "Peloridiidae", "text": "Peloridiidae \u00e8 una piccola famiglia di insetti Rincoti comprendente 25 specie. \u00c8 l'unico raggruppamento interno ai Coleorrhyncha, tradizionalmente considerati una sezione degli Homoptera ma che attualmente hanno una posizione sistematica incerta.\nDistribuzione.\nL'areale e l'habitat dei Peloridiidae fa ipotizzare che l'origine di questi insetti risalga al Permiano, era in cui gli attuali continenti dell'emisfero australe erano riuniti nel Gondwana. Attualmente la famiglia \u00e8 rappresentata in Cile, Patagonia, Australia, Nuova Zelanda e alcune isole minori dell'Oceania (Nuova Caledonia e Isola di Lord Howe).\nMorfologia.\nI Peloridiidae hanno caratteri morfologici intermedi fra i due pi\u00f9 grandi raggruppamenti degli Eterotteri e degli Omotteri. Sono insetti di piccole dimensioni, con corpo lungo 2-4 mm, appiattito e di profilo ovoidale. Il tegumento delle ali e del pronoto presentano una scultura areolata che ricorda quella dei Tingidi.\nIl capo \u00e8 metagnato, provvisto di antenne brevi, non visibili dall'alto, composte da tre articoli. Alla vista dorsale si presenta largo e molto breve, con un profilo rettangolare, terminante con i due occhi ai lati. L'apparato boccale \u00e8 del tipo pungente-succhiante, con rostro formato da 4 segmenti.\nIl torace ha il pronoto espanso lateralmente e ricoperto da una scultura areolata. Le ali posteriori sono spesso assenti, mentre quelle anteriori presentano una venatura areolata che riprende i disegni del pronoto. In fase di riposo sono ripiegate orizzontalmente sull'addome.\nL'addome delle femmine \u00e8 provvisto di un ovopositore tipico, composto da tre paia di valve.\nHabitat e Biologia.\nI Peloriidae vivono in zone montane, nel sottobosco della foresta pluviale temperata a \"Nothofagus\", fra i muschi e nella lettiera umida. Hanno un regime dietetico fitofago associato ai muschi, ma in letteratura \u00e8 citato anche un adattamento alla micetofagia non sufficientemente accertato.\nLo sviluppo postembrionale si svolge attraverso 4 stadi giovanili e lo svernamento avviene probabilmente allo stadio di uovo.\nSistematica.\nL'inquadramento sistematico dei Peloridiidae \u00e8 alquanto incerto e controverso, sia per le insufficienti conoscenze sulle relazioni filogenetiche, sia per i caratteri morfologici intermedi fra quegli degli Omotteri e quelli degli Eterotteri. Fin dalla loro scoperta (, 1897), questi insetti furono inizialmente collegati agli Eterotteri, sia pur con interpretazioni differenti. (1929) inquadrarono la famiglia, sempre su base morfologica, nell'ambito degli Omotteri, interpretazione confermata in successivi lavori da diversi Autori.\nNella classificazione tradizionale i Peloridiidae sono stati perci\u00f2 inseriti come unica famiglia della Sezione Coleorrhyncha, allo stesso livello delle sezioni Auchenorrhyncha e Sternorrhyncha degli Omotteri. Nel 1991 proposero, su basi filogenetiche, lo scorporo del raggruppamento parafiletico degli Omotteri in pi\u00f9 sottordini. A questo punto la posizione sistematica dei Peloridiidae si fa controversa, con differenti interpretazioni, di cui le pi\u00f9 condivise sono le seguenti:\nA prescindere dall'inquadramento sistematico, i Peloridiidae si suddividono in 13 generi comprendenti appena 25 specie:"}
{"id": "1892466", "revid": "336383", "url": "https://it.wikipedia.org/wiki?curid=1892466", "title": "Goa-Boa", "text": ""}
{"id": "1892470", "revid": "62221", "url": "https://it.wikipedia.org/wiki?curid=1892470", "title": "Coleorrhyncha", "text": ""}
{"id": "1892471", "revid": "119647315", "url": "https://it.wikipedia.org/wiki?curid=1892471", "title": "Lawrence Oates", "text": "Biografia.\nCongedatosi dopo essere rimasto ferito ad una gamba nel corso della seconda guerra anglo-boera, nel 1910 chiese ed ottenne di fare parte della spedizione organizzata da Robert Falcon Scott per la conquista del Polo sud. Il suo inserimento nel gruppo di 14 membri venne deciso da Scott sia per la abilit\u00e0 di Oates nel lavorare con i cavalli (per gli spostamenti era stato deciso di utilizzare dei pony) sia per la sua disponibilit\u00e0 a contribuire al finanziamento della spedizione.\nI rapporti con Scott furono tempestosi. Oates accusava il capo spedizione di impreparazione e approssimazione. Quando vide i pony scelti da Scott, li defin\u00ec \"la peggior accozzaglia di ronzini che abbia mai incontrato\". \"L'ignoranza di Scott sulla marcia con animali \u00e8 colossale\", scrisse nel suo diario. E ancora: \"Per quanto mi riguarda, non apprezzo affatto Scott, e avrei abbandonato l'intera faccenda se non fosse una spedizione britannica\"; \"Scott pensa solo a se stesso, e il resto non ha importanza\".\nCi\u00f2 nonostante, Oates venne inserito nel gruppo di cinque uomini che il 4 gennaio 1912, lasciando l'ultimo campo base avrebbe intrapreso la marcia di 267 chilometri verso il Polo. L'avvicinamento al Polo fu assai pi\u00f9 lungo e faticoso di quanto Scott aveva previsto. La spedizione britannica raggiunse la meta il 18 gennaio solo per scoprire di essere stata battuta sul tempo dalla spedizione norvegese di Roald Amundsen, che aveva piantato la sua bandiera il 14 dicembre, 35 giorni prima di loro.\nEsausti e delusi, i cinque inglesi iniziarono la marcia di ritorno verso il campo base in condizioni terribili. Il primo a morire fu Edgar Evans, il 17 febbraio. Oates, malato e rallentato dal riacutizzarsi dei dolori alla gamba (quelli dovuti alle vecchie ferite di guerra), si rese conto presto di essere divenuto un impedimento al resto del gruppo. Chiese ripetutamente di venire abbandonato dai suoi compagni. La sua gigantesca stazza fisica rendeva ancora pi\u00f9 pesanti e rapide le conseguenze della denutrizione. La mattina del 17 marzo 1912, durante una violenta tempesta di neve, Oates - febbricitante e debolissimo - si alz\u00f2 dal suo giaciglio e comunic\u00f2 a Scott e agli altri:\nLa frase sarebbe divenuta celebre. Dopo avere infilato a fatica le scarpe usc\u00ec nella tormenta a 40 gradi sottozero. Il suo corpo non venne mai trovato."}
{"id": "1892472", "revid": "228587", "url": "https://it.wikipedia.org/wiki?curid=1892472", "title": "Corona ossidionale", "text": "La corona ossidionale (latino: \"corona obsidionalis\"), detta anche corona d'erba (latino: \"corona graminea\"), era una corona romana usata come onorificenza della Repubblica e dell'Impero. Era il massimo simbolo di valore militare e spettava al comandante che avesse salvato un esercito assediato o a colui che avesse, con il proprio intervento, salvato un esercito dalla sicura distruzione.\nCaratteristiche della corona ossidionale.\nLa corona era realizzata da un serto d'erba o fiori selvatici intrecciati, colti nei pressi del campo di battaglia, riprendendo in questo la consuetudine arcaica di premiare il vincitore nelle gare atletiche con una manciata d'erba del terreno di gara.\nPlinio il Vecchio ci fornisce una lista di persone cui venne tributata la corona d'erba:"}
{"id": "1892475", "revid": "228587", "url": "https://it.wikipedia.org/wiki?curid=1892475", "title": "Creampie gang bang", "text": ""}
{"id": "1892482", "revid": "287204", "url": "https://it.wikipedia.org/wiki?curid=1892482", "title": "Adriavolley", "text": "L'AdriaVolley Trieste \u00e8 una societ\u00e0 pallavolistica di Trieste.\nStoria della societ\u00e0.\nIl club nacque nel 1998 in base a un progetto che riun\u00ec diverse compagini, tra le quali la gloriosa \"OK Val\" di Gorizia, nella societ\u00e0 \"Adriavolley\". I primi due campionati, in Serie B1, furono disputati a Monfalcone. Nel 2000 la sede della societ\u00e0 fu spostata a Trieste; nel 2001 il club retrocesse ma, acquistando i diritti dell'Aesse Isola della Scala, esord\u00ec in A2 nella stagione 2001-02.\nA una nuova retrocessione si rimedi\u00f2 con l'acquisto dei diritti della renunciataria Gabeca Brescia. Al termine del campionato 2002-03, sponsorizzata dall'azienda di abbigliamento Bernardi, ottenne una storica promozione in Serie A1, riportando il capoluogo giuliano in massima serie a 24 anni dalla retrocessione dell'Altura Trieste (1978-79). Nella societ\u00e0 militava Loris Mani\u00e0, poi libero della Nazionale.\nL'unica stagione dell'AdriaVolley in Serie A1 (2003-04) si concluse con l'ultimo posto e una la condanna, con largo anticipo, al ritorno in A2. La squadra, in crisi economica, rinunci\u00f2 a prendere parte al campionato e cedette il titolo sportivo. Partecip\u00f2 per una stagione in B1, prima di passare a dedicarsi a campionati minori e pallavolo giovanile."}
{"id": "1892483", "revid": "767487", "url": "https://it.wikipedia.org/wiki?curid=1892483", "title": "Sinner's Serenade", "text": "Sinner's Serenade \u00e8 il primo album degli Eternal Tears of Sorrow, pubblicato nel 1997."}
{"id": "1892484", "revid": "767487", "url": "https://it.wikipedia.org/wiki?curid=1892484", "title": "Amba (gastronomia)", "text": "Amba (in arabo \u0639\u0645\u0628 e in ebraico \u05e2\u05de\u05d1\u05d4) \u00e8 una salsa piccante preparata con il mango, di colore tendente al bruno.\nOrigine e diffusione.\nL'amba \u00e8 una salsa originaria dell'Iraq, da dove le comunit\u00e0 ebraiche irachene lo hanno portato nella cucina israeliana a partire dagli anni Cinquanta. In Israele l'amba \u00e8 utilizzata soprattutto per condire il \"sabich\" (un panino con melanzane fritte e uova sode) o i panini con shawarma o felafel.\nIngredienti.\nGeneralmente gli ingredienti dell'amba includono mango, aceto, sale, senape, curcuma e peperoncino piccante."}
{"id": "1892490", "revid": "729019", "url": "https://it.wikipedia.org/wiki?curid=1892490", "title": "Stazione di Ponte a Moriano", "text": "La stazione di Ponte a Moriano \u00e8 una fermata ferroviaria situata sulla linea Lucca-Aulla nella frazione omonima di Lucca, a breve distanza dalla strada statale 12 dell'Abetone e del Brennero.\nStoria.\nInaugurato l'11 febbraio 1892 come iniziale capolinea della ferrovia da Lucca, l'impianto era all'epoca una vera e propria stazione che vedeva un significativo traffico sia passeggeri sia merci.\nTra il 1883 ed il 1932 la allora stazione ebbe un raccordo con la tranvia Lucca-Ponte a Moriano, collegamento che permetteva di accedere alla stazione di testa della tranvia (denominata anch'essa Ponte a Moriano) e, attraverso una diramazione, ad un deposito e allo iutificio posto nelle vicinanze, da cui proveniva un significativo traffico di carri che alimentava il servizio merci della stazione.\nNel 2002 la stazione risultava impresenziata insieme ad altri 25 impianti situati sulla linea.\nStrutture e impianti.\nDeclassato a fermata, l'impianto \u00e8 dotato di un unico binario di transito, mentre il resto degli impianti \u00e8 stato scollegato dalla rete. Dall'ex sedime del binario 1 \u00e8 stata ricavata l'estensione della banchina davanti al fabbricato viaggiatori mentre il binario \u00e8 ancora presente subito dopo la fine del perimetro del fabbricato passeggeri verso Lucca. In direzione Aulla il binario in questione \u00e8 stato parzialmente rimosso, ma \u00e8 in parte ancora presente.\nOriginariamente i due binari erano serviti da due banchine che erano collegate tra loro attraverso un attraversamento a raso.\nIl fabbricato viaggiatori \u00e8 stato adibito a sede della Polizia Provinciale, mentre nel corpo secondario che un tempo ospitava i servizi igienici \u00e8 stata ricavata una sala d'aspetto per i viaggiatori.\nLa stazione era dotata di uno scalo merci con un magazzino merci, un piano caricatore ed un binario di raccordo che lo collegava al resto del fascio binari.\nMovimento.\nLa fermata \u00e8 servita dalle relazioni regionali Trenitalia svolte nell'ambito dei contratti di servizio stipulati con la Regione Toscana denominati anche \"Memorario\".\nServizi.\nLa fermata dispone di:"}
{"id": "1892492", "revid": "729019", "url": "https://it.wikipedia.org/wiki?curid=1892492", "title": "Stazione di Nozzano", "text": "La stazione di Nozzano \u00e8 una fermata ferroviaria della linea Viareggio-Lucca, situata nella frazione omonima della citt\u00e0 di Lucca.\nStoria.\nL'impianto, inizialmente configurato come stazione, risale all'inaugurazione della ferrovia, avvenuta il 21 dicembre 1890.\nIl 1\u00ba dicembre 1993 la stazione venne trasformata in fermata impresenziata.\nIn considerazione della scarso traffico viaggiatori registrato, la delibera regionale n. 859/2012, poi sospesa, prevedeva la soppressione della fermata a partire dal 9 dicembre 2012 in concomitanza con l'entrata in vigore dell'orario invernale.\nStrutture e impianti.\nLa fermata, che RFI classifica nella categoria \"Bronze\", \u00e8 dotata di un binario di transito. L'ex secondo binario d'incrocio risulta ancora presente, bench\u00e9 scollegato dalla rete.\nMovimento.\nNozzano \u00e8 servita dalle relazioni regionali Trenitalia svolte nell'ambito dei contratti di servizio stipulati con la Regione Toscana denominati \"Memorario\".\nAl 2007, l'impianto risultava frequentato da un traffico giornaliero di 20 persone."}
{"id": "1892494", "revid": "110157", "url": "https://it.wikipedia.org/wiki?curid=1892494", "title": "K\u00e9pi blanc", "text": "K\u00e9pi blanc \u00e8 la rivista mensile in lingua francese della Legione straniera francese. \u00c8 un giornale venduto esclusivamente per abbonamento e i proventi sono interamente versati al Fondo d'entrata della Legione straniera per assicurare il funzionamento dell'Istituzione degli invalidi del Corpo con sede a Puyloubier in Provenza. La tiratura del \"Kepi blanc\" \u00e8 di 15.000 copie mensili ed ogni copia \u00e8 composta da 72 pagine.\nStoria.\nIl giornale.\nIl primo bollettino associativo della Legione fu chiamato \"La Legione straniera\", rivista storica e d'attualit\u00e0, creato nel 1912. Sospesa la pubblicazione nel corso della Grande Guerra, rinacque nel 1931 per merito dell'Unione dei soci veterani della Legione straniera (USALE). Nel 1945 la rivista cambi\u00f2 nome in \"Vert e Rouge\" che sar\u00e0 pubblicata fino al 1959.\n\"Kepi blanc\" fu fondato il 30 aprile del 1947 e oggi la redazione e la stampa si trovano in un apposito fabbricato ad Aubagne, all'interno della caserma. La rivista viene distribuita in 66 paesi del mondo e si sovvenziona esclusivamente con i proventi degli abbonati o con le donazioni. Attuale direttore \u00e8 il tenente colonnello Xavier Lantaires.\nLa Redazione \u00e8 composta da 25 uomini di 15 nazionalit\u00e0 diverse altamente specializzati nei testi, nella grafica, nell'impaginazione, nelle fotografie, nell'uso delle pi\u00f9 moderne apparecchiature. Il giornale di ottimo livello grafico e redazionale riporta la vita spicciola delle unit\u00e0 legionarie, biografie di ex legionari, episodi storici ed altro. Una rubrica, aperta a tutti i lettori, permette agli ex legionari o a quelli in attivit\u00e0 di relazionarsi fra di loro.\nInsegna.\nNell'occasione del sessantesimo anniversario della fondazione del giornale, il 30 aprile 2007, un'insegna metallica propria del giornale \u00e8 stata creata. La societ\u00e0 Arthus Bertrand ne ha stampate:\nIl porto di questa insegna non \u00e8 autorizzato sulla divisa dei legionari in servizio.\nSimbolo.\nScudo d'argento, bordato da sinistra a destra da una linea verde e rossa; stampato al centro una piuma d'argento orientata a sinistra sulla quale spicca un k\u00e9pi bianco.\nRiprende l'insegna reggimentale del Comando della Legione Straniera sul quale ha trovato posto il logo del redattore in capo: la piuma d'argento e il k\u00e9pi bianco."}
{"id": "1892497", "revid": "110604461", "url": "https://it.wikipedia.org/wiki?curid=1892497", "title": "The History of Rock", "text": "The History of Rock \u00e8 il quinto album in studio di Kid Rock, pubblicato nel 2000.\nIl disco.\nContiene vari inediti e nuove versioni di brani contenuti nei suoi primi EP. Il brano pi\u00f9 noto del disco \u00e8 senza dubbio \"American Bad Ass\", anche grazie al famoso riff proveniente dalla canzone \"Sad but True\" dei Metallica.\n\u00c8 l'ultimo album a cui collabor\u00f2 Joe C., poich\u00e9 quest'ultimo mor\u00ec a novembre del 2000 dopo una lunga malattia.\nAccoglienza.\n\"The History of Rock\" ricevette critiche prevalentemente positive, ottenendo 64 punti su 100 sul sito di recensioni Metacritic.\nStephen Thomas Erlewine, autore di Allmusic, diede all'album quattro stelle su cinque, dicendo che \"non si trattava di grande ascolto, ma aveva uno stile spaccone tipicamente white trash, artisticamente vicino al precedente album \"Devil Without a Cause\".\"\nRob Sheffield, autore di \"Rolling Stone\", diede all'album tre stelle su cinque, elogiandone un paio di inediti pi\u00f9 che i rifacimenti. Invece \"Entertainment Weekly\" bocci\u00f2 l'album con una C, sostenendo che \"si trattava di un tentativo malriuscito, da parte di un artista gi\u00e0 prossimo a cambiare genere, di riproporre vecchi brani in veste diversa\", e che l'album \"si sarebbe potuto intitolare \"The History of Rap (by White Boys)\".\""}
{"id": "1892499", "revid": "97126", "url": "https://it.wikipedia.org/wiki?curid=1892499", "title": "Chiesa di Santu Larentu", "text": ""}
{"id": "1892500", "revid": "287204", "url": "https://it.wikipedia.org/wiki?curid=1892500", "title": "General Electric T58", "text": "Il General Electric T58 era un motore aeronautico turboalbero prodotto dall'azienda statunitense General Electric Aircraft Engines dalla seconda parte degli anni cinquanta e sviluppato specificatamente per motorizzare elicotteri.\nStoria.\nLo sviluppo del T58 si deve ad una richiesta della U.S. Navy per la realizzazione di un turboalbero destinato agli elicotteri che pesasse non oltre le 400 lb (180 kg) e che sviluppasse 800 hp (600 kW). La GE riusc\u00ec a realizzare un motore pesante solamente 250 lb (110 kg) e che riusciva a sviluppare 1\u00a0050 hp (780 kW). Con simili caratteristiche la committente ne ordin\u00f2 l'immediata produzione in serie. Il primo volo lo effettu\u00f2 nel 1957 equipaggiando un Sikorsky HSS-1 modificato per l'occasione e la certificazione per la versione civile, il CT58, venne ottenuta due anni pi\u00f9 tardi.\nIl T58 \u00e8 stato un motore piuttosto longevo; dalle prime prove statiche del 1955 rimase in produzione sino al 1984 dopo la realizzazione di 6\u00a0300 unit\u00e0.\nIl 1\u00ba luglio 1959 fu il primo motore a turbina a ricevere la certificazione FAA per l'utilizzo negli elicotteri ad uso civile.\nIl T58 venne anche prodotto su licenza nel Regno Unito dalla de Havilland Engine Company, la quale ne svilupp\u00f2 una versione locale denominata de Havilland Gnome, in Giappone dalla IHI Corporation e in Italia dall'Alfa Romeo"}
{"id": "1892503", "revid": "2156898", "url": "https://it.wikipedia.org/wiki?curid=1892503", "title": "Kim Campbell", "text": "Fu il diciannovesimo Primo ministro del Canada dal 25 giugno al 4 novembre del 1993. Fu la prima e finora unica donna ad aver ricoperto in Canada la carica di Primo Ministro.\nBiografia.\nKim Campbell nacque a Port Alberni, in Columbia Britannica, da George Thomas Campbell (1920\u20132002) e Phyllis \"Lisa\" Cook. Nel 1972 spos\u00f2 Nathan Divinsky."}
{"id": "1892511", "revid": "767487", "url": "https://it.wikipedia.org/wiki?curid=1892511", "title": "Sacred Spirit", "text": "Sacred Spirit \u00e8 un gruppo musicale creato dal tedesco Claus Zundel che \u00e8 conosciuto anche per un altro progetto: B-Tribe. Il genere musicale \u00e8 electronic, new age, world, ambient, house, jazz e blues. I Sacred Spirit sono il progetto di Zundel pi\u00f9 riuscito, con un totale di dischi venduti che supera i 15 milioni. Il gruppo ha donato una parte del ricavato alla fondazione no-profit \"Native American Rights Fund\", organizzazione che si occupa dei diritti dei nativi indiani d'America."}
{"id": "1892513", "revid": "599013", "url": "https://it.wikipedia.org/wiki?curid=1892513", "title": "Massimiliano Di Franco", "text": "Giocava nel ruolo di centrale."}
{"id": "1892515", "revid": "767487", "url": "https://it.wikipedia.org/wiki?curid=1892515", "title": "Callithrix jacchus", "text": "Lo uistit\u00ec dai pennacchi bianchi (\"Callithrix jacchus\" ) \u00e8 un primate platirrino della famiglia dei Cebidi.\nDistribuzione.\nInizialmente era diffuso in tutto il Brasile orientale: attualmente, il suo areale \u00e8 limitato alla foresta atlantica nella zona sud-orientale del Paese.\nOltre alla foresta, di cui preferisce abitare le zone marginali, si adatta bene a vivere anche in habitat disturbati dall'uomo, come giardini e piantagioni.\nDescrizione.\nMisura circa 40 cm, di cui pi\u00f9 della met\u00e0 spetta alla coda, per un peso di 350 g.\nAspetto.\nLa testa \u00e8 bruno scuro, con due ciuffi bianchi in corrispondenza delle orecchie (da cui il nome comune della specie) ed una banda orizzontale bianca al di sopra degli occhi: la faccia \u00e8 nuda e rosata. Il pelo \u00e8 grigio-bruno sul dorso e grigiastro sul ventre e sulle zampe: delle strisce dello stesso colore corrono trasversalmente sul dorso e sulla coda, inanellandola.\nBiologia.\nSi tratta di animali diurni ed arboricoli, che vivono in gruppi di 2-15 individui, principalmente una femmina dominante, numerosi maschi ed i figli di vari parti: i vari maschi mostrano una rigida organizzazione gerarchica fra di loro. Il gruppo definisce un territorio che misura circa 300.000 m2, tuttavia \u00e8 raro che gli animali lo difendano attivamente, limitandosi a lasciare tracce odorose: spesso i territori di vari gruppi si sovrappongono, e vari esemplari si nutrono su uno stesso albero.\nIl comportamento ludico permane in et\u00e0 adulta, con una probabile funzione di riduzione dello stress: dopo le sessioni di gioco la frequenza del comportamento di \"self-scratching\" (grattarsi), tipicamente legato agli ormoni dello stress, risulta ridotta. Inoltre, il \"timing\" del gioco (che raggiunge frequenze massime subito prima delle sessioni di alimentazione, quando la tensione sociale \u00e8 pi\u00f9 alta) e la sua distribuzione lungo la gerarchia (i dominanti giocano meno e si grattano di pi\u00f9) indicano che il gioco pu\u00f2 funzionare come \"ansiolitico\", almeno nel breve termine. \nAlimentazione.\nCome molte specie di uistit\u00ec, questi animali si nutrono di linfa e gommoresina, che ricavano incidendo la corteccia degli alberi grazie agli incisivi particolarmente sviluppati, per poi leccarne l'essudato. Oltre alla linfa, non disdegnano di integrare la dieta con frutta e proteine animali: insetti ed altri invertebrati, uova, a volte anche piccoli vertebrati, come rane, lucertole e nidiacei di uccello.\nRiproduzione.\nPer ottenere dati precisi sui loro comportamenti allo stato selvatico, che variano anche di molto rispetto alle abitudini in cattivit\u00e0, si sono dovuti attendere tempi molto recenti, anche a causa della sua rarit\u00e0 e piccolezza, che ostacolano molto il successo di eventuali spedizioni di carattere scientifico.\nLa femmina \u00e8 solitamente poliandra (una media di due maschi per ogni femmina dominante), anche se non mancano casi di monogamia e (seppur rari) di poliginia. La gestazione dura quasi cinque mesi, al termine dei quali vengono solitamente dati alla luce due gemelli, ognuno dei quali pesa un quinto della femmina.\nQuesti ultimi vengono curati congiuntamente da tutto il gruppo e lasciati alla madre solo per la poppata: in questo modo vengono svezzati attorno ai due mesi d'et\u00e0, mentre raggiungono la maturit\u00e0 sessuale dopo l'anno. Si pensa che questi animali abbiano evoluto la poliandria per poter allevare con successo questi cuccioli di dimensioni cos\u00ec grandi, in modo tale da sostenere assieme lo sforzo energetico richiesto dal loro allevamento e non farlo gravare su un unico esemplare.\nLa speranza di vita di questi animali in cattivit\u00e0 \u00e8 di circa 16 anni, mentre in natura raramente vivono pi\u00f9 di 10 anni."}
{"id": "1892516", "revid": "27723", "url": "https://it.wikipedia.org/wiki?curid=1892516", "title": "Ferrovia Reggio Emilia-Sassuolo", "text": "La ferrovia Reggio Emilia-Sassuolo \u00e8 una linea ferroviaria che collega la citt\u00e0 di Reggio nell'Emilia a Sassuolo, in provincia di Modena.\n\u00c8 gestita da Ferrovie Emilia Romagna (FER).\nStoria.\nIl progetto definitivo della ferrovia Reggio Emilia-Ventoso venne approvato con Decreto Ministeriale del 14 dicembre 1881. Lo scartamento previsto fu quello ridotto da 950\u00a0mm. La ferrovia venne fatta terminare a Ventoso allo scopo di servire una fabbrica di calce.\nGi\u00e0 dal 1879 la provincia aveva firmato un accordo per costruzione e la gestione della nuova linea con la ditta \"Anaclerio\" di Napoli. Quest'azienda divenne ben presto oggetto della critica di molti esponenti della politica e della stampa locale, a causa dei ritardi nei lavori e delle continue richieste di modifiche o di finanziamenti alla provincia. Inoltre, una commissione nominata dall'amministrazione provinciale segnal\u00f2 che la Anaclerio, invece di costruire la strada ferrata su sede propria come previsto dall'accordo e dalla legge, l'aveva realizzata sulla strada Reggio-Scandiano.\nIl 16 ottobre 1883 fu aperta al solo traffico passeggeri la linea fino a Ventoso. Il percorso prevedeva le fermate di \"Buco del Signore\", \"Fogliano\", \"Bosco\", \"Scandiano\" e \"Ventoso\". Il 1\u00ba novembre dello stesso anno fu aperta anche al traffico merci.\nIn seguito all'apertura del primo tratto della ferrovia Reggio Emilia-Guastalla, avvenuto nel 1886, si decise di introdurre lo scartamento ordinario anche per la tratta Reggio-Ventoso. Con il regio decreto 5 giugno 1890, n. 5597, fu quindi concessa la conversione di scartamento per il tratto fino a Scandiano, mentre il restante percorso fino a Ventoso, lungo metri, rimase a scartamento ridotto. Il 6 settembre 1891, quest'ultimo tratto fu chiuso definitivamente e si dovette costruire una nuova stazione di Scandiano, progettata dall'architetto Galli di Brescia.\nIl 7 settembre 1891 fu aperta al traffico la tratta Reggio Emilia-Veggia, mentre il 3 dicembre 1892 fu completato il tronco rimanente fino a Sassuolo.\nNel 1936, la gestione della linea pass\u00f2 al CCFR che, nel 1975, divenne ACT.\nIl 1\u00ba gennaio 2009, l'esercizio venne affidato alle Ferrovie Emilia Romagna (FER).\nNel 2016 la regione Emilia-Romagna ha annunciato l'intenzione di procedere all'elettrificazione della linea, nel pi\u00f9 ampio quadro di elettrificazione dell'intera rete ferroviaria FER. Il termine dei lavori \u00e8 previsto entro l'estate 2022.\nCaratteristiche.\nLa linea \u00e8 una ferrovia a binario unico non elettrificato. Lo scartamento adottato \u00e8 quello ordinario da .\nPercorso.\nLa linea ferroviaria \u00e8 dotata di dodici stazioni e fermate funzionanti. Alcune stazioni sono dotate di un magazzino merci con relativi binari di raccordo.\nLe stazioni ferroviarie, al momento della loro progettazione, furono suddivise in stazioni e fermate.\nLe prime si suddividevano a loro volta in \"primarie\" (Reggio Emilia, Scandiano e Sassuolo) e \"secondarie\" (Castellarano-Veggia).\nLe fermate erano invece destinate a quelle localit\u00e0 minori che si trovavano lungo la linea. Alcune fermate (Casalgrande, Bosco e Chiozza) vennero poi modificate rispettivamente in stazioni primarie e secondarie. Le fermate presentano un unico stile architettonico. L'edificio \u00e8 a pianta rettangolare, a due livelli fuori terra e con tetto a due spioventi. Le aperture su entrambi i lati maggiori sono due, simmetriche per ogni fronte e livello.\nPer servire il trasporto combinato tra treni e autoarticolati \u00e8 attivo a Dinazzano uno scalo merci gestito dalla societ\u00e0 Dinazzano Po.\nTraffico.\nIl servizio passeggeri consiste in nove coppie di corse, tutte svolte da Trenitalia Tper e classificate come treni regionali.\nLa ferrovia \u00e8 interessata da un intenso traffico merci, con treni bloccati carichi di argilla provenienti dalla regione tedesca dell'Assia e destinati al polo della ceramica di Sassuolo. La relazione in questione inizia dalla stazione tedesca di Limburg, passando per Mannheim, Basilea, Domodossola, Reggio nell'Emilia fino a \"Dinazzano Scalo\".\nI convogli sono trainati da locomotive G2000 delle FER."}
{"id": "1892523", "revid": "27723", "url": "https://it.wikipedia.org/wiki?curid=1892523", "title": "Ferrovia Reggio Emilia-Guastalla", "text": "La ferrovia Reggio Emilia\u2013Guastalla \u00e8 una linea ferroviaria a scartamento ordinario di propriet\u00e0 della regione Emilia-Romagna. Collega la citt\u00e0 di Reggio nell'Emilia con Guastalla.\n\u00c8 gestita da Ferrovie Emilia Romagna (FER).\nLa linea \u00e8 a binario singolo e non elettrificata. A inizio 2021 risultano in corso i lavori di elettrificazione, con termine previsto a primavera 2022.\nStoria.\nNegli anni settanta dell'Ottocento diversi territori, specialmente Guastalla e i comuni rivieraschi, della provincia di Reggio Emilia gravitavano sul vicino capoluogo di Parma grazie alla costruzione della ferrovia Parma-Suzzara. Pertanto l'amministrazione provinciale, nel 1879 chiese la concessione di una linea ferroviaria che unisse Reggio a Guastalla.\nLa richiesta fu approvata dal consiglio dei Lavori Pubblici il 21 febbraio 1880. Il progetto definitivo fu approvato con Decreto Ministeriale del 14 dicembre 1881. I lavori di costruzione iniziarono nel luglio 1884, ma presto vennero interrotti a causa di divergenze tra la provincia e la ditta costruttrice, quella dei fratelli Anaclerio. Nel 1886 la Anaclerio rinunci\u00f2 a riprendere i lavori e la provincia si rivolse allora alla Banca Subalpina, alla quale affid\u00f2 la concessione sulla ferrovia. A opera ferma, nel febbraio 1886 alcuni tratti gi\u00e0 ultimati, vennero sommersi dallo straripamento di alcuni canali, pertanto essi dovettero essere rialzati. La costruzione riprese e il 26 ottobre 1886 vennero ultimati i tratti Reggio-Bagnolo in Piano-Novellara e Bagnolo in Piano-Correggio. Il 5 maggio 1887 venne completato il tratto Novellara-Guastalla e, il 15 ottobre dello stesso anno, entr\u00f2 in funzione anche la tratta Correggio-Carpi.\nAnni recenti.\nDal 1\u00ba gennaio del 2009 il ramo ferroviario della ACT, che gestiva la linea dal 1975, venne acquisito da Ferrovie Emilia Romagna, con la societ\u00e0 reggiana che divenne azionista di quest'ultima con una quota dell'11,61% del capitale sociale.\nIl 19 settembre 2011 fu aperta all'esercizio la fermata capolinea di Reggio San Lazzaro.\nNel 2012 Ferrovie Emilia Romagna affid\u00f2 il servizio passeggeri alla neocostituita societ\u00e0 TPER, nata dalla fusione della sua divisione trasporti con quella della bolognese ATC, mantenendo per\u00f2 la gestione dell'infrastruttura ferroviaria.\nNell'ambito della progettazione e costruzione della stazione di Reggio Emilia AV Mediopadana sulla linea Alta Velocit\u00e0 Milano-Bologna, situata nel punto del suo percorso che scavalca la Reggio Emilia-Guastalla, fu prevista l'attivazione su quest'ultima linea di una fermata dedicata all'interscambio dei passeggeri tra le due ferrovie mediante la realizzazione di una pensilina posta a est dell'ingresso della stazione di RFI. La nuova fermata venne aperta al servizio passeggeri il 15 dicembre 2013.\nNel 2016 sono stati stanziati i fondi per i lavori necessari all'elettrificazione della linea, all'interoperabilit\u00e0 con la rete di RFI, alla posa in opera di barriere antirumore e all'adeguamento e ammodernamenti di alcune fermate e stazioni.\nAttualmente sono in corso i lavori per l'elettrificazione (la conclusione, inizialmente prevista per la primavera 2020, \u00e8 stata poi posticipata alla primavera 2022) che permetteranno di effettuare un servizio regolare fra Reggio Emilia e Mantova, ora raggiungibile in oltre due ore e mezza con doppio cambio, e lunghi tempi di attesa, a Guastalla e Suzzara.\nDal 1\u00ba gennaio 2020 i treni della linea sono svolti da Trenitalia Tper.\nPercorso.\nLa fermata di Reggio San Lazzaro, aperta nel 2011, \u00e8 posta un paio di chilometri a est della stazione di Reggio Emilia, al termine di un percorso parallelo alla ferrovia Milano-Bologna."}
{"id": "1892524", "revid": "517888", "url": "https://it.wikipedia.org/wiki?curid=1892524", "title": "Ferrovia Reggio Emilia-Ciano d'Enza", "text": "La ferrovia Reggio Emilia-Ciano d'Enza \u00e8 una linea ferroviaria di propriet\u00e0 regionale che collega la citt\u00e0 di Reggio Emilia a Canossa e la Val d'Enza.\nDal 2009 \u00e8 gestita da Ferrovie Emilia Romagna (FER).\nStoria.\nI primi progetti della ferrovia Reggio-Ciano furono realizzati nel 1878, inoltre, nel 1886, ne venne riproposta la costruzione sostenendo che la Val d'Enza ormai gravitava su Parma, da dove partivano diverse tranvie che la univano ai paesi confinanti col reggiano.\nNel 1900, l'amministrazione provinciale propose alla Societ\u00e0 Anonima per le Ferrovie di Reggio Emilia (SAFRE), che gi\u00e0 aveva costruito le linee per Guastalla e per Sassuolo, anche la realizzazione e l'esercizio della Reggio\u2013Ciano cercando di affidargliene la costruzione con la partecipazione delle cooperative ai lavori.\nLa SAFRE rifiut\u00f2 tale accordo e nel 1904 la costruzione e l'esercizio della linea vennero affidati al \"Consorzio Cooperativo di Produzione e Lavoro\" (CCPL), costituitosi con l'unione di ventisette cooperative. La Reggio\u2013Ciano fu la prima linea ferroviaria del mondo ad essere costruita e gestita da una cooperativa.\nI lavori di costruzione iniziarono nel luglio 1907 e, il 15 agosto 1909, fu aperto il tratto Reggio\u2013Barco\u2013Montecchio. Il 16 luglio 1910 fu ultimato il tronco Barco\u2013San Polo. Il 3 ottobre dello stesso anno venne completato il tratto finale San Polo\u2013Ciano, mentre il 15 gennaio 1911 fu portato a termine anche il tronco tra la stazione di Reggio Santo Stefano e quella di Reggio Emilia delle Ferrovie dello Stato.\nI lavori di elettrificazione della linea sono stati avviati nel 2020 e si sono conclusi a gennaio 2022. La prima corsa prova di un treno elettrico si \u00e8 svolta il 23 gennaio 2022.\nSicurezza.\nEntro la fine del 2018, \u00e8 in programma il completamento dell'installazione del sistema di sicurezza SCMT, unitamente alla Ferrovia Parma-Suzzara, e nel primo semestre del 2019 alla linea Suzzara-Ferrara."}
{"id": "1892526", "revid": "124569438", "url": "https://it.wikipedia.org/wiki?curid=1892526", "title": "Ferrovia Modena-Vignola", "text": "La ferrovia Modena-Vignola collegava il capoluogo modenese con la cittadina di Vignola.\nStoria.\nFu attivata il 29 luglio 1888 dalla Societ\u00e0 Anonima Ferrovia Modena Vignola (FMV) che aveva ottenuto la concessione per l'esercizio dall'amministrazione provinciale di Modena. Era lunga 26 km ed utilizzava uno scartamento da 950 mm\nNel 1914 fu completato il collegamento ferroviario che dalla stazione di Spilamberto collegava Bazzano, localit\u00e0 servita, a partire dal 1883, dalla tranvia Bologna-Casalecchio-Vignola che veniva altres\u00ec raggiunta dalla stazione capolinea e che nel 1938 venne sostituita da una parallela ferrovia.\nNel 1917 l'esercizio della linea pass\u00f2 alla SEFTA che tra il 1929 e il 1932 procedette alla sua elettrificazione e all'adozione dello scartamento normale.\nLa seconda guerra mondiale provoc\u00f2 numerosi danni alla linea ferroviaria, tanto che si decise di non ricostruire la diramazione Spilamberto-Bazzano.\nNel 1969, la SEFTA, ora di propriet\u00e0 della provincia, decise di sopprimere il traffico passeggeri. La linea rimase attiva per il traffico merci fino al 1972.\nIl sedime \u00e8 stato utilizzato per una pista ciclabile lungo la quale si possono ancora vedere le piccole stazioni abbandonate. Le scritte di localit\u00e0 sono ancora visibili.\nDiramazione Spilamberto-Bazzano.\nLa linea fu concessa nel 1912 e aperta il 9 dicembre 1914 a scartamento ridotto e trazione a vapore.\nIl 22 dicembre 1932 inizi\u00f2 il servizio a scartamento normale e trazione elettrica.\nIl 29 ottobre 1938, con l'apertura della linea ferrovia Casalecchio-Vignola (che sostituiva la preesistente tranvia a vapore Bologna-Vignola), fu abbandonata la vecchia stazione di Bazzano, sita sull'argine del torrente Samoggia a breve distanza da quella di nuova costruzione.\nIl servizio fu sospeso nel 1944 a causa dei danni provocati dalla seconda guerra mondiale, e mai riattivato, a causa dello scarso traffico manifestatosi gi\u00e0 nell'anteguerra che sconsigliava la ricostruzione della linea. Al suo posto fu istituita un'autolinea gestita dall'impresa Barozzi."}
{"id": "1892530", "revid": "339392", "url": "https://it.wikipedia.org/wiki?curid=1892530", "title": "Principessa Margaret, Contessa di Snowdon", "text": ""}
{"id": "1892533", "revid": "287204", "url": "https://it.wikipedia.org/wiki?curid=1892533", "title": "Chiesa di San Benedetto (Ferrara)", "text": "La chiesa di San Benedetto si trova a Ferrara in piazzale San Benedetto.\nStoria.\nDal XVI al XVIII secolo.\nLa chiesa venne eretta fra il 1496 e il 1553 dai benedettini che, a causa della malaria, abbandonarono Pomposa, e fu consacrata nel 1563. Il campanile fu costruito in seguito, nel 1621. \nDal XIX secolo.\nDurante il periodo della Repubblica Cisalpina fu adibita a caserma e a stalla poi venne riaperta al culto nel 1812, dopo un restauro finanziato dalla vendita delle chiese soppresse di San Romano, San Pietro ed Ognissanti. Il monastero, costruito in seguito, venne affidato ai salesiani che nel 1912 vi istituirono un collegio intitolato a San Carlo.\nNel 1944 il tempio fu colpito e seriamente danneggiato dai bombardamenti inglesi (28 gennaio e 5 giugno). Venne interamente ricostruito rispettando il disegno originale e consacrato il 20 maggio 1954 dal vescovo di Ferrara monsignor Ruggero Bovelli. Il giorno successivo fu aperto al culto con una messa solenne celebrata dal cardinale Alfredo Ildefonso Schuster e con la presenza del sottosegretario ai lavori pubblici Emilio Colombo.\nNegli anni 1999-2000 venne costruito il nuovo oratorio salesiano e il campanile fu completamente restaurato. Nel 2001 fu installato un organo proveniente dalla chiesa del Sacro Cuore di Bologna.\nIl 15 giugno 2007 nell'abside centrale della chiesa si svilupp\u00f2 un grande incendio per probabile causa dolosa che danneggi\u00f2 gli interni della chiesa. I danni riguardarono le strutture, gli impianti, l'organo, le opere d'arte. Gran parte degli arredi e delle suppellettili del culto andarono perdute.\nLa comunit\u00e0 ripar\u00f2 i danni grazie ai fondi raccolti con varie iniziative ma, col terremoto del 2012, l'edificio venne di nuovo chiuso per restauri. \nIl 6 aprile 2019 la chiesa \u00e8 stata nuovamente riaperta al culto.\nTomba dell'Ariosto.\nNel 1612 vi fu sepolto Ludovico Ariosto, secondo la sua volont\u00e0, presso l'altare della Madonna. La sua tomba venne in seguito trasferita nella Biblioteca comunale Ariostea nel 1801, per ordine del generale Sextius Alexandre Fran\u00e7ois de Miollis durante l'occupazione della citt\u00e0 da parte dell'esercito napoleonico.\nDescrizione.\n\u00c8 sede dell'omonima parrocchia, dell'oratorio, di un cinema-teatro e di un campo sportivo.\nBibliografia.\ntitolo = I primi cento anni dei Salesiani a Ferrara.autori = Alberto Cavallaroni, Roberto Flammini, Giuseppe Gorini.anno= 2001\nTitolo= Don Gregorio ritorna tra i giovani ancor. autore = Vittorio Chiari, Gaetano Pedrielli. anno= 2004\nTitolo= il Tempio di San Benedetto in Ferrara. = Gualtiero Medri. editore= industrie grafiche Ferrara =1927"}
{"id": "1892539", "revid": "1861950", "url": "https://it.wikipedia.org/wiki?curid=1892539", "title": "Lotta aerea antincendio", "text": "La lotta aerea antincendio \u00e8 un metodo per contrastare l'espandersi degli incendi boschivi spesso in aree impervie e difficili da raggiungere via terra. A seconda della morfologia del territorio e del tipo di intervento, vengono usati una vasta gamma di velivoli, che dotati di carichi d'acqua o liquidi ritardanti, contrastano l'espandersi delle fiamme. In Italia la lotta antincendio con i mezzi aerei viene effettuata sotto la direzione del direttore delle operazioni di spegnimento (DOS).\nTermine.\nIn passato furono coniati una ampia gamma di termini per questo tipo di interventi, che si potevano riferire sia ai metodi utilizzati che agli apparecchi impiegati. Si parla quindi di \"Airtanker\" o \"water bomber\" quando ci si riferisce a velivolo ad ala fissa, mentre si preferisce utilizzare il termine in inglese di \"Helitak\" (\"helicopter attack\")., quando vengono impiegati elicotteri. Un altro termine utilizzato molto di frequente da parte della stampa e dai media per velivoli ad ala fissa \u00e8 quello di \"fire bomber\" o \"borate bomber\".\nContrariamente a quanto avviene per la stampa ed i media, l'industria aeronautica che fornisce questi velivoli utilizza quasi sempre il termine \"air attack\" (attacco aereo) indifferentemente se ad essere utilizzati sono elicotteri o aerei. Ci\u00f2 nonostante non di rado essa tende a differenziare il termine usato a seconda del tipo di compito svolto dagli apparecchi. Si parla quindi di \"initial attack\" (attacco preventivo) o \"first-response\" (prima risposta), quando si interviene sul nascere di un incendio prima che questo possa assumere dimensioni difficili da controllare. Altrettanto si parla di \"aviation assets\" (assetti, risorse aeree) quando ad essere impiegati sul luogo dell'incendio sono esclusivamente mezzi aerei. Quando si interviene poi su incendi di vaste dimensioni, dove si rende necessario l'impiego di una vasta gamma di velivoli su ampi territori si usa normalmente il termine di \"Extended attack\" (attacco esteso).\nEquipaggiamento.\nL'equipaggiamento impiegato per la lotta antincendio aerea pu\u00f2 essere molto ampio comprendendo come gi\u00e0 detto velivoli ad ala fissa di varie dimensioni, come anche una vastissima gamma di elicotteri ottimizzati a seconda del tipo di missione che devono svolgere. Basti pensare che nell'anno 2003 negli Stati Uniti d'America il solo U.S. Forest Service e Bureau of Land Management aveva in servizio attivo tra velivoli propri a noleggio o in leasing pi\u00f9 di mille apparecchi, con una spesa annua che superava i 250 milioni di dollari.\nElicotteri.\nGli elicotteri utilizzati per la lotta antincendio possono essere dotati sia di serbatoi interni che di benne sospese al gancio baricentrico. Le benne (\"buckets\" in inglese) vengono normalmente riempite immergendole in laghi, fiumi o vasche portatili, mentre i serbatoi imbarcati devono essere riempiti a terra, dopo che il velivolo \u00e8 atterrato. Unica eccezione alla regola \u00e8 data dall'Erickson S-64 Aircrane e dal Bell 204 in allestimento antincendio, che dotati di lunghi snorkel possono pompare l'acqua dalla superficie del lago o fiume e riempire cos\u00ec la cisterna della quale sono dotati senza dovere atterrare.\nVelivoli.\nGli aerei antincendio, o airtanker, o water bomber, sono normalmente velivoli ad ala fissa dotati di grandi serbatoi che possono essere riempiti a terra dopo che il velivolo \u00e8 atterrato. Velivoli con capacit\u00e0 anfibie, quali i Canadair CL-415 possono invece posarsi direttamente sulla superficie del mare o dei laghi e riempire i propri serbatoi senza l'ausilio di altre apparecchiature.\nNel corso dei decenni a partire dagli anni del dopoguerra furono usati vari tipi di velivoli. Inizialmente si utilizzarono i vecchi bombardieri della seconda guerra mondiale radiati dal servizio e riadattati a questa funzione. Per molti anni questi velivoli svolsero la funzione di serbatoi volanti prima di essere sostituiti da velivoli costruiti appositamente per questo scopo.\nTra i velivoli divenuti famosi nel ruolo antincendio ci sono sicuramente i SEATs (Single Engine Air Tankers), piccoli aerei che venivano impiegati nell'agricoltura per spruzzare i campi con pesticidi e che riadattati al ruolo di velivoli antincendio potevano trasportare 3.000 litri (800 U.S. gal) di acqua o liquido ritardante. Nel ruolo di cisterne aeree di dimensione media furono invece spesso utilizzati dei Grumman S-2 Tracker, che rimotorizzati con motori a turbina al posto dei vecchi motori a pistoni vennero utilizzati per molti anni negli Stati Uniti dal California Department of Forestry &amp; Fire Protection, mentre velivoli quali il Douglas DC-4, il Douglas DC-7, il Lockheed C-130 Hercules, il P-2V Neptune o il P-3 Orion furono impiegati nel ruolo di aereo antincendio di grandi dimensioni. Attualmente i velivoli pi\u00f9 grandi utilizzati nel ruolo antincendio sono due Martin Mars flying boats utilizzati nella Columbia Britannica capaci di caricare 27.000 litri (7.200 U.S. gal) di liquido e un McDonnell Douglas DC-10 capace di caricare 45.000 litri (12.000 U.S. gal) di liquido. In Russia il ministero per le emergenze russo utilizza due Ilyushin Il-76 modificati, che hanno una capacit\u00e0 massima ipotetica di 56.000 litri (15.000 U.S. gal). Nel frattempo la Evergreen International Aviation sta sviluppando una versione modificata di un B-747 nota con il nome di Evergreen Supertanker, che dovrebbe avere una capacit\u00e0 di carico che si aggirerebbe intorno ai 94.850 litri (24.000 U.S. gal).\nTra i velivoli che divennero famosi nel ruolo di velivoli antincendio va sicuramente anche citato l'idrovolante Consolidated PBY Catalina, che simile al suo predecessore utilizzato durante la Seconda guerra mondiale, fu uno dei velivoli pi\u00f9 utilizzati in questo ruolo. Non meno famosi sono anche il Canadair CL-215 Scooper ed il Bombardier CL-415 SuperScooper, che invece furono appositamente progettati come velivoli antincendio. Un altro velivolo forse meno famoso, ma certamente dalle grandi potenzialit\u00e0 che fu utilizzato anche in Italia \u00e8 il Beriev Be-200, che con i suoi 12.000 litri pu\u00f2 vantare una capacit\u00e0 di tutto rispetto.\nFleet grounding.\nLa maggiore parte dei velivoli antincendio degli Stati Uniti D'America sono velivoli privati che vengono affittati poi dalle autorit\u00e0 statunitensi per poi essere messi a disposizione della Guardia Nazionale, al corpo dei Marines o ai Vigili del fuoco. In seguito alla perdita di due velivoli, un C-130A ed un Consolidated PB4Y-2 Privateer nell'estate del 2002, causata dall'affaticamento dei materiali di questi due velivoli, il 10 maggio 2004 il U.S. Forest Service ed il Bureau of Land Management annunciarono di annullare i contratti di affitto dei velivoli che avevano stipulato in precedenza con 33 ditte a causa della mancata manutenzione di questi velivoli.\nTattiche.\nA seconda dei velivoli che si impiegano per contrastare l'espandersi delle fiamme si utilizzano tattiche diverse. Gli elicotteri che possono sorvolare con maggiore facilit\u00e0 i siti interessati tendono a gettare l'acqua direttamente sulle fiamme. Specialmente gli Erickson S-64 Aircrane che dispongono di una grande capacit\u00e0 di carico sono stati dotati di un sistema di rilascio controllato da dei microprocessori di bordo che rilasciano il liquido in funzione dell'area che devono andare a coprire, della velocit\u00e0 di volo e della velocit\u00e0 del vento. Per i velivoli ad ala fissa \u00e8 invece fondamentale l'avvicinamento, in quanto contrariamente agli elicotteri non possono moderare la velocit\u00e0 in prossimit\u00e0 della zona di rilascio. Per ottimizzare quindi l'impiego di questi velivoli si rende necessario stabilire a priori le zone di rilascio e la rotta che devono seguire per raggiungere i siti individuati dove impiegare il liquido ritardante o l'acqua. Non di rado si utilizzano quindi velivoli per coordinare gli \"Airtanker\", chiamati anche \"Spotter\", e velivoli che volano in testa all'\"Airtanker\", chiamati Lead, che guidano gli \"Airtanker\" sui punti prestabiliti dove rilasciare i liquidi.\nA seconda del liquido utilizzato si pu\u00f2 quindi procedere con un rilascio direttamente sull'area interessata dall'incendio o in zone dove si vuole evitare che le fiamme si propaghino. Normalmente si impiega quindi l'acqua per gettarla direttamente sulle fiamme, mentre il liquido ritardante viene normalmente utilizzato per creare delle strade taglia fuoco l\u00ec dove non \u00e8 possibile raggiungere le zone via terra per creare un vallo artificiale che impedisca il propagarsi delle fiamme.\nGli elicotteri possono essere infine anche utilizzati per trasportare sul posto unit\u00e0 di vigili del fuoco, quando il terreno eccessivamente accidentato non permette di raggiungere queste zone via terra."}
{"id": "1892540", "revid": "289247", "url": "https://it.wikipedia.org/wiki?curid=1892540", "title": "Ferrovia Bologna-Venezia", "text": ""}
{"id": "1892546", "revid": "486946", "url": "https://it.wikipedia.org/wiki?curid=1892546", "title": "Nuovo Regno dell'Egitto", "text": ""}
{"id": "1892547", "revid": "486946", "url": "https://it.wikipedia.org/wiki?curid=1892547", "title": "Antico Regno dell'Egitto", "text": ""}
{"id": "1892548", "revid": "1543377", "url": "https://it.wikipedia.org/wiki?curid=1892548", "title": "RF64", "text": "RF64 \u00e8 un formato di file audio multicanale compatibile con lo standard Broadcast Wave Format capace di raggiungere dimensioni di file superiori a 4 GB. L'Unione europea di radiodiffusione ne ha determinato le specifiche.\nDescrizione.\nQuesto formato di file \u00e8 stato progettato per andare incontro alle esigenze di archiviazione dell'audio multicanale in ambito professionale e broadcast. Si basa sul formato RIFF wave e i formati wave estensibili per l'audio multicanale.\nSono state fatte delle aggiunte alle specifiche di base per permettere dimensioni superiori a 4GB (limite per i file WAV). Il formato \u00e8 pienamente compatibile con il Broadcast Wave Format e tutte le informazioni contenute in esso.\nPossono essere immagazzinati fino ad un massimo di 18 canali surround, mixaggi stereo delle singole tracce e segnali in streaming con dati non PCM. L'RF64 pu\u00f2 essere utilizzato lungo tutto l'arco di una lavorazione partendo dalla cattura, l'edinting, la riproduzione e l'archiviazione per lungo tempo di file multicanale.\nUn file RF64 con un bext chunk diventa un file MBWF. Il termine \u2018RF64\u2019 e \u2018MBWF\u2019 possono essere considerati sinonimi."}
{"id": "1892549", "revid": "36426", "url": "https://it.wikipedia.org/wiki?curid=1892549", "title": "Assira", "text": ""}
{"id": "1892550", "revid": "79968", "url": "https://it.wikipedia.org/wiki?curid=1892550", "title": "Giuseppe Bertoldi", "text": "Biografia.\nFiglio del medico condotto della cittadina della provincia di Alessandria in cui nacque, studi\u00f2 a Torino laureandosi giovanissimo in lettere. Come altri giovani letterati del tempo mossi da patriottismo (era vicino a Goffredo Mameli) fu ben presto animatore della vita politico-culturale della capitale sabauda.\nAttivo nel giornalismo, pubblic\u00f2 nel 1843 un libro di versi giovanili componendo subito dopo altre liriche apprezzate anche negli ambienti di corte e, a quanto pare, dallo stesso re Carlo Alberto di Savoia. Due di questi componimenti - l\"'Inno al Re\", musicato da Luigi Felice Rossi e conosciuto anche con il titolo \"La Coccarda\", per il verso iniziale \"Con l'azzurra coccarda sul petto\", e \"Lo Statuto\" (riferito alla concessione dello Statuto Albertino) - furono messe in musica da compositori dell'epoca specialisti nella composizione di inni risorgimentali (come Antonio Rondanina e Michele Novaro, che musicher\u00e0 poi l'Inno di Mameli) ed eseguite in teatri e ritrovi pubblici nonostante i divieti della censura. \nDopo una breve esperienza come insegnante universitario, Bertoldi prosegu\u00ec la carriera in campo amministrativo ricoprendo nel Regno di Sardegna - e poi, dopo l'Unit\u00e0 d'Italia, in quello unitario - importanti cariche nell'ambito della pubblica istruzione.\nContinu\u00f2 tuttavia a coltivare la vocazione poetica, fino a pubblicare nel 1898 la sua produzione maggiore nella raccolta \"Prima e dopo dello Statuto\", in cui sono incluse, accanto ai testi patriottici giovanili, \"canzoni\" dell'et\u00e0 matura incentrate sulle figure maggiormente significative dell'epoca risorgimentale della quale fu attento osservatore: Vincenzo Gioberti, papa Pio IX, Vittorio Emanuele II.\nApprezzato dagli ambienti culturali dell'epoca, Bertoldi ebbe parole di elogio da Niccol\u00f2 Tommaseo (che ne ammirava \"la severa posatezza\") e da Giosu\u00e8 Carducci il quale, citando Vincenzo Monti, ne sottolineava l\"'eleganza nei bei modi ardita\".\nCaduta per lungo tempo nell'oblio, la figura e la produzione letteraria di Bertoldi sono state in tempi recenti riscoperte e valorizzate con iniziative editoriali e musicali promosse dal Centro Studi Fubinesi e dall'Istituto per la Storia del Risorgimento italiano."}
{"id": "1892552", "revid": "151105", "url": "https://it.wikipedia.org/wiki?curid=1892552", "title": "Adaptive Transform Acoustic Coding", "text": ""}
{"id": "1892558", "revid": "729019", "url": "https://it.wikipedia.org/wiki?curid=1892558", "title": "San Yu", "text": "Biografia.\nSan Yu nacque nei pressi di Prome da una famiglia di origini cinesi (il suo nome cinese era Shan You). Nel 1942 entr\u00f2 all'Universit\u00e0 di Rangoon, nella facolt\u00e0 di medicina; da qui partecip\u00f2 alle proteste studentesche contro il colonialismo britannico. Nello stesso anno, influenzato dal nazionalismo di Aung San, entr\u00f2 nell'Esercito per l'Indipendenza Birmana, di cui divenne ufficiale, fino ad essere promosso comandante del 2\u00ba battaglione.\nCarriera militare.\nIl 14 gennaio 1946, poco tempo dopo la sconfitta del Giappone nella seconda guerra mondiale e la sua ritirata dalla Birmania, San Yu entr\u00f2 nel Tatmadaw e divenne sottotenente del 3\u00ba Battaglione. Tuttavia, egli scal\u00f2 rapidamente i vertici dell'esercito, grazie alla sua incrollabile fedelt\u00e0 verso i suoi superiori e la sua disciplina. Il 23 gennaio 1947 fu promosso capitano; il 24 febbraio 1949, solo tre anni dopo essersi unito all'esercito, egli divenne maggiore e vice-comandante del Battaglione.\nIl 25 novembre dello stesso anno divenne tenente colonnello e gli fu affidato il comando del 1\u00ba Battaglione Karenni, ma fu trasferito al 1\u00ba Battaglione Kachin il 22 dicembre 1950. Fra il 1950 e il 1951, lui e il suo Battaglione vennero trasferiti sotto il Comando Militare Regionale Settentrionale, al comando del generale Ne Win. Per una qualche ragione, nel settembre 1952 San Yu fu allontanato dal campo di battaglia e richiamato a Rangoon per lavorare al Ministero della Difesa.\nIl 9 marzo 1956, comunque, fu nuovamente in campo con il rango di colonnello; il 25 febbraio 1959 venne ulteriormente promosso, divenendo comandante del Comando Militare Regionale Settentrionale, allora impegnato nella repressione delle rivolte del Partito Comunista della Birmania e delle organizzazioni nazionaliste delle minoranze etniche. Il 16 ottobre 1961, dopo una breve parentesi come comandante di una brigata di fanteria, divenne comandante del Comando Militare Regionale Orientale (che comprendeva le zone controllate dai comunisti) e il 29 novembre anche comandante del Comando Militare Regionale Nord-Occidentale.\nDopo il colpo di stato militare del 1962, che port\u00f2 Ne Win al potere, San Yu venne promosso a vice-capo di Stato Maggiore, il 15 febbraio 1963, per la sua fedelt\u00e0 verso il nuovo regime.\nAscesa al potere.\nSan Yu fu scelto da Ne Win per essere uno dei primi membri del nuovo Consiglio Rivoluzionario che govern\u00f2 il paese fra il 1962 e il 1974. Il 25 settembre 1971 egli divenne presidente della \"Commissione per la redazione della nuova Costituzione\", costituita dal Consiglio per dare alla Birmania una Costituzione che convalidasse il monopolio del potere da parte del Partito del Programma Socialista della Birmania di Ne Win. In questa veste, egli viaggi\u00f2 attraverso la Birmania per analizzare la situazione generale, che egli (nonostante la guerra civile in corso) ritenne \"propizia\".\nIl 20 aprile 1972, San Yu venne promosso generale e sostitu\u00ec lo stesso Ne Win nella carica di capo di Stato Maggiore del Tatmadaw. Questo lo rese un personaggio determinante sulla scena politica birmana in quanto, bench\u00e9 il potere fosse detenuto da Ne Win nel Tatmadaw, lo Stato Maggiore giocava comunque un ruolo chiave.\nDopo l'emanazione della Costituzione del 1974, San Yu divenne segretario generale del Consiglio di Stato il 20 aprile, indicato dal Partito del Programma Socialista della Birmania. Per poter adempiere del tutto ai suoi ruoli civili, egli lasci\u00f2 l'esercito il 3 marzo 1978, poco prima del quarto Congresso del Partito del Programma Socialista della Birmania, occasione in cui Ne Win annunci\u00f2 che non si sarebbe ripresentato come candidato presidenziale nelle elezioni del 1981.\nIl 9 novembre 1981, il \"Pyithu Hluttaw\" (parlamento birmano) elesse presidente proprio San Yu, con l'appoggio di Ne Win. Egli avrebbe mantenuto questa carica fino al 1988. Nell'agosto 1985, il quinto Congresso del Partito del Programma Socialista della Birmania lo vide eletto vicepresidente del Partito.\nNel 1988, dopo la bancarotta, gravi proteste sconvolsero tutto il paese. Al sesto Congresso del Partito del Programma Socialista della Birmania, che si tenne a luglio, varie alte personalit\u00e0 dello Stato e del Partito, fra cui Ne Win e lo stesso San Yu, annunciarono il loro ritiro; vista la gravit\u00e0 della situazione, il Congresso respinse le dimissioni di diversi alti funzionari, ma San Yu riusc\u00ec a dimettersi dalla carica di presidente della Repubblica e di vicepresidente del Partito, lasciando cos\u00ec la scena politica.\nA seguito del colpo di stato del 1988, che rovesci\u00f2 il Partito del Programma Socialista della Birmania e port\u00f2 al potere il Tatmadaw guidato dal generale Saw Maung, San Yu visse da privato cittadino nella sua casa di Yangon fino alla morte, avvenuta il 30 gennaio 1996."}
{"id": "1892560", "revid": "339392", "url": "https://it.wikipedia.org/wiki?curid=1892560", "title": "Jpeg XR", "text": ""}
{"id": "1892561", "revid": "289247", "url": "https://it.wikipedia.org/wiki?curid=1892561", "title": "Ferrovia Bologna-Ravenna", "text": ""}
{"id": "1892576", "revid": "339392", "url": "https://it.wikipedia.org/wiki?curid=1892576", "title": "Internet caf\u00e8", "text": ""}
{"id": "1892580", "revid": "149727", "url": "https://it.wikipedia.org/wiki?curid=1892580", "title": "Ferrovia Pisa-Lucca", "text": ""}
{"id": "1892585", "revid": "767487", "url": "https://it.wikipedia.org/wiki?curid=1892585", "title": "Carcinoma midollare", "text": " \nIl carcinoma midollare in campo medico, \u00e8 una forma di carcinoma della mammella, una tipologia di tumore maligno.\nEpidemiologia.\nFra le varie forme rappresenta un 5-7% del totale, anche se altri studi affermano una sua maggiore rarit\u00e0 (1%) si manifesta principalmente nel sesso femminile con un'et\u00e0 inferiore alla quarta decade (dalla terza a scendere)\nManifestazioni.\nLa massa si espande velocemente fino ad arrivare ad alcuni centimetri ma al tatto risulta molle, inoltre vi \u00e8 l'infiltrazione linfoide dello stroma. Secondo una parte della letteratura esiste una variante definita \"atipica\".\nEsami.\nPer una corretta diagnosi occorrono diversi esami:\nPrognosi.\nLa prognosi rispetto ad altri tumori simili \u00e8 pi\u00f9 favorevole, anche per la sua minore espansione metastatica."}
{"id": "1892588", "revid": "289247", "url": "https://it.wikipedia.org/wiki?curid=1892588", "title": "Santi Ermacora e Fortunato", "text": ""}
{"id": "1892597", "revid": "767487", "url": "https://it.wikipedia.org/wiki?curid=1892597", "title": "Carcinoma tubulare", "text": "Il carcinoma tubulare in campo medico, \u00e8 una forma di carcinoma, un tumore maligno della mammella.\nEpidemiologia.\nFra i tumori simili ricopre un 2% della casistica, si evolve maggiormente nel sesso femminile nelle donne dalla quarta decade a scendere, per quanto riguarda le dimensioni della massa risultano modeste.\nTipologia.\nEsistono diverse forme che comportano una prognosi diversa.\nEsami.\nPer una corretta diagnosi occorrono diversi esami:\nTerapia.\nIl trattamento \u00e8 di tipo chirurgico, vi si avvale della mastectomia."}
{"id": "1892598", "revid": "1573940", "url": "https://it.wikipedia.org/wiki?curid=1892598", "title": "Cercopithecus erythrogaster", "text": "Il cercopiteco dal ventre rosso (\"Cercopithecus erythrogaster\" ) \u00e8 un primate della famiglia delle Cercopithecidae.\nDescrizione.\n\u00c8 tra i pi\u00f9 piccoli cercopitechi viventi: il peso varia fra 3 e 4,5\u00a0kg per i maschi e tra 2 e 4\u00a0kg per le femmine.\nIl colore \u00e8 blu intorno agli occhi e bianco sul naso, mentre le basette sono giallo-biancastre; il resto del corpo \u00e8 prevalentemente scuro; la colorazione bruno-rossastra del petto e del ventre, che d\u00e0 il nome alla specie, non \u00e8 sempre presente; a volte queste zone sono grigie.\nDistribuzione e habitat.\nL'areale di questa specie comprende una piccola zona tra la Nigeria sudoccidentale e il Benin meridionale. Il suo habitat \u00e8 costituito dalla foresta pluviale.\nBiologia.\nConduce vita arboricola e l'attivit\u00e0 \u00e8 diurna. Vive per lo pi\u00f9 in piccoli gruppi di circa cinque individui, ma possono costituirsi anche gruppi pi\u00f9 numerosi.\nCome per gli altri cercopitechi la dieta \u00e8 costituita prevalentemente di frutta, ma contiene anche altri alimenti vegetali e insetti.\nTassonomia.\nSono note due sottospecie:\nStato di conservazione.\nLa specie \u00e8 stata portata sull'orlo dell'estinzione dalla caccia ed \u00e8 tuttora in pericolo."}
{"id": "1892600", "revid": "149726", "url": "https://it.wikipedia.org/wiki?curid=1892600", "title": "Cercopiteco dal ventre rosso", "text": ""}
{"id": "1892602", "revid": "666841", "url": "https://it.wikipedia.org/wiki?curid=1892602", "title": "I ragazzi di Jo", "text": "I ragazzi di Jo (\"Jo's Boys and How They Turned Out\") \u00e8 un romanzo del 1886 della scrittrice Louisa May Alcott e rappresenta il seguito di \"Piccoli uomini\".\nTrama.\nSono passati circa dieci anni dalla fine di \"Piccoli uomini\"; i ragazzi e i bambini della scuola di Fritz e Jo sono cresciuti, diventando uomini sparsi per il mondo e ragazzi alle prese con gli studi superiori e universitari.\nFranz, il maggiore dei nipoti del Professor Fritz, fa l'uomo d'affari in Germania e si \u00e8 sposato con una ragazza tedesca, Ludmilla.\nEmilio, fratello minore di Franz, ha coronato il suo sogno ed \u00e8 diventato ufficiale di marina su un mercantile inglese. Intrepido e coraggioso, salver\u00e0 il capitano e la sua famiglia dopo un naufragio e infine ne sposer\u00e0 la figlia, la bionda inglesina Mary.\nIl timido Nat, da sempre innamorato di Daisy, ma ostacolato dalla madre di lei (Meg), grazie all'appoggio del suo mecenate Laurie si reca a Lipsia a studiare violino. L\u00ec, a causa del suo carattere debole, per alcuni mesi sperpera denaro tra balli e una vita di eccessi, ma poi la sana educazione dei coniugi Baher lo salver\u00e0 e lo far\u00e0 tornare sulla retta via. Torner\u00e0 in patria affermato e talentuoso musicista e sposer\u00e0 Daisy, la figlia di Meg.\nIl \"cattivo ragazzo\" Dan gira per l'America in cerca di avventure. Si unisce agli Indiani, poi parla di comprare una fattoria nell'Ovest. Per salvare un ragazzo, uccide inavvertitamente un uomo e sconta un anno di carcere. Solo il ricordo della bellissima fanciulla Bess, figlia di Amy e Laurie, gli permette di sopportare mitemente la pena. Una volta uscito di prigione, va a lavorare in miniera e salva un gruppo di minatori dopo il crollo di una galleria. Dissuaso da Jo a sperare in un futuro con la pura Bess, ritorna fra gli indiani e morir\u00e0 combattendo in loro difesa.\nL'indiavolato Tommy, anche lui fedele all'amore della sua fanciullezza, segue Nan alla facolt\u00e0 di medicina, non adatta a lui. Finir\u00e0 per dedicarsi agli affari di famiglia e si sposer\u00e0 con una ragazza di nome Dora completamente diversa da Nan, che invece rimarr\u00e0 nubile ma affermata dottoressa.\nJack, Ned e Stuffy frequentano anch'essi l'universit\u00e0, ma Jo li considera i suoi \"fallimenti\": ragazzi mediocri senza particolari talenti.\nDemi, l'intelligentissimo e promettente nipote di Jo, sembra non trovare la sua strada; dopo aver lavorato un periodo per un giornale, con grande delusione della zia e di tutta la famiglia, si affermer\u00e0 nel campo dell'editoria e sposer\u00e0 l'amica Alice.\nRob, Teddy, Josie e Bess sono solo adolescenti, ma hanno caratteri gi\u00e0 ben definiti che li indirizzeranno nelle scelte di vita. Rob sostituir\u00e0 il padre alla guida della scuola, Teddy diventer\u00e0 un ecclesiastico, Josie un'attrice e Bess un'artista nel campo della pittura.\nAdattamenti televisivi.\nDa questo libro nel 1993 \u00e8 stata tratta la seconda parte dell'anime \"Wakakusa Monogatari Nan to Jou Sensei\", noto in Italia come \"Una classe di monelli per Jo\", nell'ambito del progetto World Masterpiece Theater della Nippon Animation."}
{"id": "1892604", "revid": "121958302", "url": "https://it.wikipedia.org/wiki?curid=1892604", "title": "Episodi di Angela's Eyes", "text": "\"Occhio attento\".\nTrama.\nAngela ritrova la moglie scomparsa di un miliardario e scopre un piano per estorcere denaro al marito con l'aiuto di una ragazza che finge di essere sua figlia. La relazione di Angela col nuovo fidanzato Peter \u00e8 minacciata dalla poca fiducia che la ragazza ripone nelle persone. Infine una visita di Angela al padre in prigione, porta la ragazza a recuperare la capsula del tempo di famiglia: la ragazza scopre per\u00f2 che \u00e8 stata recentemente rimossa dal nascondiglio nel bosco.\n\"Occhi indiscreti\".\nTrama.\nAngela abbandona Peter al matrimonio di una sua amica per salvare un'annunciatrice televisiva da un presunto molestatore. Frustrato dalla natura sospettosa della ragazza, Peter tronca la relazione. Jerry, il fratello cerca-guai di Angela che ritiene i loro genitori innocenti, fa un'inaspettata visita alla sorella.\n\"L'occhio di Dio\".\nTrama.\nSolitamente Angela non ha problemi ad interrogare testimoni e sospetti, ma si trova in difficolt\u00e0 nell'interrogare un prete che sta coprendo qualcuno. Lidya \u00e8 malata e ha bisogno del midollo osseo della figlia per sopravvivere: ci\u00f2 provoca in Angela un'indecisione sulla decisione migliore da prendere."}
{"id": "1892605", "revid": "767487", "url": "https://it.wikipedia.org/wiki?curid=1892605", "title": "Lorenzo (film)", "text": "Lorenzo \u00e8 un cortometraggio d'animazione del 2004, diretto da Mike Gabriel e prodotto da Walt Disney Feature Animation. \u00c8 basato su un'idea dell'animatore veterano Joe Grant, avuta sessant'anni prima.\nIl film ha come colonna sonora un tango del musicista argentino Osvaldo Ruggiero, \"Bordoneo y 900\", interpretato da Juan Jos\u00e9 Mosalini e la sua Big Tango Orchestra.\nQuesto cortometraggio doveva essere parte di un film musicale a episodi, s\u00e9guito di \"Fantasia\" e \"Fantasia 2000\". Quando questo progetto fu cancellato, gli episodi che lo componevano sono stati distribuiti gradualmente come cortometraggi indipendenti al cinema oppure in DVD. \"Lorenzo\" \u00e8 uscito nei cinema americani il 28 maggio 2004 allegato al film di Garry Marshall \"Quando meno te lo aspetti\", ed \u00e8 stato presentato in anteprima europea al Festival di Annecy il 7 giugno seguente.\nTrama.\nDa qualche parte in Argentina c'\u00e8 l'opulento gatto Lorenzo che ammira vanitoso la sua enorme e vaporosa coda. Per strada passa Molly, un gattino lunatico, pi\u00f9 snello e senza coda. Quando Lorenzo gli mostra il suo ingombrante didietro, Molly si ingelosisce e per ripicca gli fa prendere una scarica elettrica. A quel punto la coda di Lorenzo prende vita improvvisamente e si lancia in uno sfrenato tango col suo proprietario.\nA Lorenzo questa situazione non va a genio, e far\u00e0 di tutto per liberarsi della sua coda, senza riuscirci. Alla fine Molly torner\u00e0 e lo tenter\u00e0 con un coltello."}
{"id": "1892608", "revid": "57342", "url": "https://it.wikipedia.org/wiki?curid=1892608", "title": "M\u00f6bius (sistema operativo)", "text": "Il sistema operativo M\u00f6bius \u00e8 un sistema operativo opensource per la piattaforma IA-32 (Intel i386 e compatibili).\nGli autori hanno concentrato lo sviluppo su alcuni punti molto importanti per un sistema operativo moderno. Gli obiettivi principali di M\u00f6bius sono:\nSe rimarr\u00e0 fedele a questi obiettivi, potr\u00e0 diventare un reale competitore per Linux che, secondo l'autore di M\u00f6bius, \"sta lottando per rimanere al passo con le idee moderne riguardo allo sviluppo di sistemi operativi\".\nM\u00f6bius supporta SMP, multithreading e asincronia delle richieste di I/O a basso livello. Molti sistemi operativi \"fatti in casa\", cio\u00e8 non professionali, prendono spunto dalla sua struttura di gestione plug and play dei device drivers per la sua alta modularit\u00e0, estensibilit\u00e0 e per le sue funzioni tecnologicamente avanzate, anche se vecchie ormai di 4 anni.\nIl formato degli eseguibili e delle librerie condivise (DLL) \u00e8 lo stesso di Windows (formato PE).\nSi pu\u00f2 dire che l'unica cosa che manca a questo sistema operativo davvero pensato per bene, sono i drivers e le applicazioni. Ora come ora sembra un progetto abbandonato, quando sarebbe bastato un piccolo sforzo in pi\u00f9 per creare davvero un competitore per Linux e per Windows.\nUno dei sistemi operativi \"fatti in casa\" che ha preso spunto dalla gestione delle richieste di M\u00f6bius \u00e8 Jeko, un kernel ancora allo stato embrionale.\nNote.\n\u00c8 necessario usare un programma che supporti il formato di compressione Gzip per decomprimere il file. L'autore suggerisce di usare WinImage o Cygwin per scrivere l'immagine sul disco floppy. \u00c8 anche possibile usare il programma DOS RaWrite."}
{"id": "1892611", "revid": "399", "url": "https://it.wikipedia.org/wiki?curid=1892611", "title": "ChiARAMente", "text": "ChiARAMente \u00e8 l'extended play d'esordio, pubblicato nel 2008 dalla Sony BMG e vede l'esordio discografico del gruppo vocale italiano Aram Quartet, vincitori del talent show X Factor andato in onda su Rai 2.\nIl gioco di parole del titolo \"ChiARAMente\" mette in evidenza oltre che al loro nome il brano con cui hanno vinto X-Factor, la \"Chi (Who)\" scritta per l'occasione da Morgan e dal loro vocal coach Gaudi. Oltre all'inedito \"Chi (Who)\" sono presenti nell'EP nove cover di alcuni brani interpretati durante la trasmissione che li ha visti vincitori: \"Pinball Wizard\" (The Who), \"Se bruciasse la citt\u00e0\" di Giancarlo Bigazzi, Enrico Polito e Tot\u00f2 Savio (lanciata da Massimo Ranieri, \"Walk On The Wild Side\" di Lou Reed, \"Bohemian Rhapsody\" dei Queen, \"Un'emozione da poco\" di Guido Guglielminetti e Ivano Fossati (lanciata da Anna Oxa), \"The Logical Song\" dei Supertramp, \"Per Elisa\" di Alice, Giusto Pio e Franco Battiato, \"Under Pressure\" di David Bowie e dei Queen e infine \"Is There Something I Should Know?\" dei Duran Duran.\nL'EP ha debuttato al nono posto della classifica nazionale della FIMI; il disco non ottiene un buon riscontro nelle vendite."}
{"id": "1892620", "revid": "324223", "url": "https://it.wikipedia.org/wiki?curid=1892620", "title": "Cemento armato", "text": ""}
{"id": "1892625", "revid": "74668", "url": "https://it.wikipedia.org/wiki?curid=1892625", "title": "Usopp", "text": ""}
{"id": "1892629", "revid": "486946", "url": "https://it.wikipedia.org/wiki?curid=1892629", "title": "Medio Regno dell'Egitto", "text": ""}
{"id": "1892639", "revid": "124186466", "url": "https://it.wikipedia.org/wiki?curid=1892639", "title": "James Whitmore", "text": "Biografia.\nNato nello stato di New York, Whitmore si laure\u00f2 all'Universit\u00e0 Yale, dove fece parte dell'associazione Skull and Bones, e fu arruolato durante la Seconda guerra mondiale nei Marines, servendo nella zona del Canale di Panama. Ritornato in patria al termine del conflitto, inizi\u00f2 a recitare a Broadway proprio nei panni di un militare in \"Command Decision\", con cui vinse un meritato Tony Award nel 1948. La MGM gli offr\u00ec un contratto ma il suo ruolo nella riduzione cinematografica della pi\u00e8ce, trasporta sullo schermo con il titolo \"Suprema decisione\" (1948), and\u00f2 a Van Johnson.\nIl successo tuttavia non tard\u00f2 ad arrivare per Whitmore. Dopo il noir d'esordio, \"Mani lorde\" (1949), interpretato al fianco di Glenn Ford, l'attore apparve nel suo primo grande film, \"Bastogne\" (1949), che gli valse la prima candidatura al premio Oscar al miglior attore non protagonista nel 1950. Volto scolpito e fisico massiccio, prototipo dei grandi caratteristi, Whitmore apparve come comprimario in molti film bellici, polizieschi e fantascientifici, lavorando con grandi registi quali John Huston, Raoul Walsh, Anthony Mann, Don Siegel. Fu nuovamente candidato all'Oscar nel 1976 come miglior attore protagonista per \"Give 'em Hell, Harry!\" (1975), film su Harry Truman, e recit\u00f2 anche in diverse pellicole di produzione europea.\nTra i suoi ruoli pi\u00f9 conosciuti, va ricordata la figura dolente di Brooks, l'anziano carcerato suicida in \"Le ali della libert\u00e0\" (1994), oltre a una serie di brevi cameo in altri film degli anni ottanta e novanta. Intensa anche la sua attivit\u00e0 sul piccolo schermo, come nella serie \" Tony e il professore\", con Enzo Cerusico, e in episodi di \"Ai confini della realt\u00e0\", \"Gunsmoke\", \"OZ\" e \"CSI - Scena del crimine\". Ammalato da tempo di cancro ai polmoni, Whitmore mor\u00ec il 6 febbraio 2009 nella sua casa di Malib\u00f9, all'et\u00e0 di 87 anni."}
{"id": "1892664", "revid": "1305772", "url": "https://it.wikipedia.org/wiki?curid=1892664", "title": "Matteotti (disambigua)", "text": ""}
{"id": "1892665", "revid": "37401", "url": "https://it.wikipedia.org/wiki?curid=1892665", "title": "Manticore", "text": ""}
{"id": "1892666", "revid": "17739569", "url": "https://it.wikipedia.org/wiki?curid=1892666", "title": "Anonet", "text": ""}
{"id": "1892669", "revid": "712828", "url": "https://it.wikipedia.org/wiki?curid=1892669", "title": "Alleanza Saruyama", "text": ""}
{"id": "1892670", "revid": "125623094", "url": "https://it.wikipedia.org/wiki?curid=1892670", "title": "Arlate", "text": "Arlate (\"Arl\u00e0a\" in dialetto brianzolo) \u00e8 una frazione del comune di Calco, in provincia di Lecco.\nGeografia fisica.\nSituata nei pressi del fiume Adda, la frazione di Arlate dista circa 3\u00a0km dal capoluogo comunale di Calco. Si tratta di un piccolo centro abitato posto fra i paesi di Imbersago e Brivio.\nStoria.\nIl toponimo Arlate pare comparire nel 1086, da antichi documenti di vendita di terreni (\u201cin loco ubi dicitur Arcelate\u201d). Nel 1412 il comune di Arlate prest\u00f2 giuramento di fedelt\u00e0 a Filippo Maria Visconti, che aveva riconfermato alla \u201cMartesana superiore\u201d (Monte di Brianza) precedenti esenzioni fiscali. In documenti successivi del Ducato di Milano del 1558, e fino al XVII secolo, Arlate risulta inserita nella pieve di Brivio. In epoca quasi moderna, nel compartimento territoriale dello stato di Milano (editto 10 giugno 1757), Arlate figura gi\u00e0 aggregato al comune di Calco, nella pieve di Brivio, compresa sempre nel Ducato di Milano.\nMonumenti e luoghi d'interesse.\nArchitetture religiose.\nLa chiesa di San Colombano (poi dei Santi Colombano e Gottardo) sorge su di un poggio che domina la sponda destra dell'Adda. Fondata prima del 1162, su un edificio sorto in epoca longobarda. Comunque la presenza monastica lascia supporre una pertinenza colombaniana dipendente dall'abbazia di San Colombano di Bobbio, fondata da san Colombano nel 614, che vi pass\u00f2 attorno al 612 scendendo lungo l'Adda come avvenne per Vaprio d'Adda ed una fondazione preesistente all'attuale chiesa di Arlate del XI secolo il cui territorio con vari possedimenti era inserito nel grande feudo reale ed imperiale monastico. Successivamente nel 1311 il monastero \u00e8 delle monache benedettine cluniacensi, poste sotto la protezione del Priore di Pontida, la chiesa venne sottoposta ad un ampio restauro nel 1969."}
{"id": "1892671", "revid": "712828", "url": "https://it.wikipedia.org/wiki?curid=1892671", "title": "Coalizione della montagna delle scimmie", "text": ""}
{"id": "1892674", "revid": "287204", "url": "https://it.wikipedia.org/wiki?curid=1892674", "title": "Masira", "text": ""}
{"id": "1892676", "revid": "712828", "url": "https://it.wikipedia.org/wiki?curid=1892676", "title": "Mashira", "text": ""}
{"id": "1892677", "revid": "154893", "url": "https://it.wikipedia.org/wiki?curid=1892677", "title": "Orangutan", "text": ""}
{"id": "1892681", "revid": "45367", "url": "https://it.wikipedia.org/wiki?curid=1892681", "title": "Discoteche", "text": ""}
{"id": "1892683", "revid": "212348", "url": "https://it.wikipedia.org/wiki?curid=1892683", "title": "Gottlieb-Daimler-Stadion", "text": ""}
{"id": "1892687", "revid": "838137", "url": "https://it.wikipedia.org/wiki?curid=1892687", "title": "Serafino Angelini", "text": "Biografia.\nViene ordinato sacerdote il 21 marzo 1874. Dopo essere stato rettore del Seminario dei Marsi, divenne docente di teologia dogmatica e morale. Fu nominato vescovo di Anglona-Tursi il 12 giugno 1893. Il 30 novembre 1896 fu trasferito ad Avellino dove si distinse per aver favorito la catechesi e l'associazionismo del mondo cattolico. Fece in modo che le \u201cDame di Carit\u00e0\u201d operassero nella citt\u00e0 di Avellino. Fu fondatore del \"Risveglio del Mezzogiorno\" nella primissima edizione ed inizi\u00f2 la pubblicazione del \"Bollettino mensile della Curia vescovile di Avellino\".\nGenealogia episcopale.\nLa genealogia episcopale \u00e8:"}
{"id": "1892688", "revid": "45367", "url": "https://it.wikipedia.org/wiki?curid=1892688", "title": "Squerez", "text": ""}
{"id": "1892689", "revid": "88740", "url": "https://it.wikipedia.org/wiki?curid=1892689", "title": "Il padrone del mondo", "text": ""}
{"id": "1892697", "revid": "363629", "url": "https://it.wikipedia.org/wiki?curid=1892697", "title": "Endoscopio", "text": "Un endoscopio \u00e8 uno strumento ottico utilizzato solitamente per eseguire un'endoscopia. \n\u00c8 costituito da un tubo rigido o flessibile e serve per osservare cavit\u00e0 non visibili normalmente.\nStoria.\nI primi utilizzi dell'endoscopio risalgono al 1852 quando lo strumento, allora costituito da un tubo rigido, veniva usato in urologia: il primo endoscopio, realizzato dal francese Jean-Antonin D\u00e9sormeaux, era illuminato con una lampada a gas e serviva per le uteroscopie. Lo strumento \u00e8 ora esposto al Museo della storia della medicina di Parigi (\"Mus\u00e9e d'Histoire de la M\u00e9decine de Paris\").\nIn seguito strumenti simili verranno utilizzati in campo medico per analizzare diverse parti del corpo quali stomaco, retto e bronchi.\nNel 1932 Rudolph Schindler realizza il primo gastroscopio, uno strumento parzialmente flessibile grazie a delle giunture mobili, e lo utilizza per le gastroscopie.\nNel 1950, con l'avvento delle fibre ottiche, vengono creati i primi fibroscopi, completamente flessibili, che soppianteranno quasi del tutto gli endoscopi rigidi. Questi ultimi trovano applicazione nelle artroscopie, nelle cistoscopie e nelle laparoscopie.\nUso.\nSe utilizzato in chirurgia, l'endoscopio pu\u00f2 essere munito di un \"canale operativo\", nel quale possono essere introdotti strumenti di diverso tipo (pinze da presa, forbici, elettrobisturi, ecc.) per operare sulla parte esaminata."}
{"id": "1892698", "revid": "767487", "url": "https://it.wikipedia.org/wiki?curid=1892698", "title": "Franco Pezzato", "text": "Carriera.\nGiocatore.\nInizi e debutto nel professionismo.\nFranco Pezzato inizia nelle giovanili del Mira dove gioca dall'et\u00e0 di tredici anni fino ai sedici anni. A quindici anni debutta in prima squadra in Promozione. A sedici anni segna tredici gol in venticinque partite. Passa poi nelle giovanili della , scoperto giovanissimo da Paolo Mazza, contribuisce attivamente alla conquista dello scudetto nel Campionato Primavera vinto dai biancoazzurri nel 1965. Il suo esordio in Serie B avviene il 2 maggio del 1965 nell'insolito ruolo di ala destra e coincide con il primo dei tantissimi goal che segner\u00e0 in biancoazzurro, nel caso specifico contro il Brescia.\nDopo le prime 3 gare con la SPAL Pezzato torna nelle formazioni minori e si riaffaccia nelle file della prima squadra solamente il 22 gennaio 1967 quando la SPAL, ora in Serie A, viene battuta in casa dal . Gioca un'altra partita di Serie A e poi dice addio a quella categoria e sembra destinato ad una carriera di secondo piano: prima all', poi al Foggia quindi al , il piccolo Pezzato (\u00e8 alto 168 centimetri) pare ormai relegato a campionati di Serie C senza infamia e senza lode.\nSalernitana, SPAL e Ternana.\nNel 1972 la svolta; Pezzato gioca nella , ha gi\u00e0 disputato 7 partite in Serie C e segnato 2 reti, a lui torna ad interessarsi Paolo Mazza che vuole risollevare la blasonata SPAL che langue negli ultimi posti in classifica del girone B della Serie C. Mazza ha appena esonerato Eugenio Fantini e chiamato al suo posto il suo vecchio giocatore Mario Caciagli, gli affida a novembre una squadra rinnovata, con Faustino Goffi a fare da sponda e Pezzato a giocare di punta. Con Caciagli il venticinquenne Pezzato trova la sua forma migliore, in una SPAL con Roberto Marconcini in porta, Giulio Boldrini in difesa, Lucio Mongardi a centrocampo, il veneto esplode letteralmente, segnando 22 reti in 31 partite e vincendo la classifica dei cannonieri nonostante sia giunto a campionato in corso. I giornali nazionali parlano del miracolo SPAL, il pubblico accorre numerosissimo allo stadio e Pezzato entra nel cuore dei tifosi che lo chiamano \"Cina\" per i suoi occhi a mandorla. Di Pezzato sorprende lo stile opportunistico ed i goal di rapina. Inoltre, a dispetto dell'altezza, segna molto anche di testa.\nResta alla SPAL ulteriori 3 anni in Serie B, dove segna altri 29 goal per poi passare, nel 1976 alla in cambio del rientrante Donati a seguito di un'operazione di affrettato rinnovamento proprio nella fase in cui era divenuta perfetta la sua intesa con il centravanti Paina.\nA Terni Pezzato segna 7 reti in Serie B facendo coppia con l'altro ex spallino Zanolla ma nel frattempo, nel 1977, la SPAL \u00e8 di nuovo retrocessa in Serie C e la nuova dirigenza biancoazzurra richiama Caciagli che a sua volta pretende Pezzato oltre all'altro rossoverde Danilo Ferrari. \u00c8 la terza volta di Pezzato a Ferrara ed anche stavolta non delude: 37 gare, 18 centri e torna a vincere la classifica dei marcatori. La SPAL \u00e8 promossa e Pezzato \u00e8 di nuovo in B con la sua squadra.\nPadova e il ritiro.\nNel 1979 Pezzato, ritenuto ormai al tramonto, viene ceduto al in Serie C2 e subito si mette in luce per i suoi goal, soprattutto nel 1980 quando a Padova arriva Caciagli ed il Padova \u00e8 promosso in Serie C1 e Pezzato segna a raffica.\nDopo 4 stagioni a Padova, con i veneti promossi in Serie B, Pezzato viene ceduto a novembre ancora alla SPAL, stavolta con Giovanni Galeone in panchina sempre in C1, ed a Ferrara, all'et\u00e0 di 37 anni, segna gli ultimi 6 goal della sua straordinaria carriera. Nella SPAL, nel corso di 241 incontri di campionato disputati, ha segnato 81 reti delle 166 realizzate complessivamente.\nAllenatore.\nAllener\u00e0 successivamente diverse formazioni giovanili, tra cui quelle di Padova e S\u00fcdtirol. Avr\u00e0 anche esperienze da allenatore in prima squadra con la Triestina e S\u00fcdtirol.\nDopo il ritiro.\nRitiratosi definitivamente dal mondo del calcio, si dedicher\u00e0 assieme alla moglie all'assistenza dei bambini rimasti orfani presso una struttura in Kenya attivandosi inoltre per raccogliere i necessari finanziamenti.\nPur non essendo stato l'ala sinistra pi\u00f9 forte che abbia mai giocato nella SPAL, Pezzato \u00e8 rimasto indiscutibilmente nel cuore dei tifosi biancoazzurri. Durante la cerimonia per il centenario della SPAL tenutasi a Ferrara il 26 settembre 2007 \u00e8 stato premiato come miglior goleador spallino del dopoguerra."}
{"id": "1892709", "revid": "1745361", "url": "https://it.wikipedia.org/wiki?curid=1892709", "title": "Teenagers", "text": ""}
{"id": "1892715", "revid": "1543377", "url": "https://it.wikipedia.org/wiki?curid=1892715", "title": "Wuzuquan", "text": "Il Wuzuquan (\u4e94\u7956\u62f3, Pugilato dei 5 Antenati) \u00e8 uno stile di arti marziali cinesi classificabile come Nanquan. Il nome fa riferimento a La leggenda dei 5 Antenati, ma in realt\u00e0 vuole ricordare di essere la sintesi di 5 scuole di pugilato: Baihequan (\u767d\u9e64\u62f3); Houquan (\u7334\u62f3); Luohanquan (\u7f57\u6c49\u62f3); Dazunquan (\u8fbe\u5c0a\u62f3); Taizuquan (\u592a\u7956\u62f3).\nQuesto stile \u00e8 uno dei Sette Grandi Pugilati del Fujian (\u798f\u5efa\u4e03\u5927\u62f3, Fujian Qi Da Quan) ed \u00e8 anche chiamato Wuzu Heyangquan (\u4e94\u7956\u9e64\u9633\u62f3).\nOrigini.\nIl Wuzuquan \u00e8 stato creato da Cai Yuming (\u8521\u7389\u660e, 1853 \u2013 1910). Si dice che egli abbia preso dal Luohanquan i movimenti del corpo, dal Dazunquan il lavoro energetico, dal Taizuquan la precisione delle tecniche, dal Baihequan le mosse degli arti superiori e dall'Houquan i colpi di piede. Cai studi\u00f2 con i migliori maestri della sua regione e ricevette anche gli insegnamenti di un maestro dello Shandong che gli trasmise le nozioni del Pugilato del Nord.\nTaolu.\nIl Wuzuquan contiene un numero esorbitante di Taolu a mano nuda, questi alcuni esempi: San zhan (\u4e09\u6218); Tiandiren zhan (\u5929\u5730\u4eba\u6218); Pingma zhan (\u5e73\u9a6c\u6218); Zu zhan (\u7956\u6218); Wuhu zhan (\u4e94\u864e\u6218); Da tao san zhan (\u5927\u5957\u4e09\u6218) e Xuan nu zhan (\u7384\u5973\u6218); ecc. per un numero complessivo di 72.\nQueste le forme di armi antiche: Chuan ba (\u5ddd\u8019); Chai (\u9497); Yuya qiang chan (\u6708\u7259\u67aa\u94f2); Fang tian huaji (\u65b9\u5929\u753b\u621f); Qimeigun (\u9f50\u7709\u68cd); Zhang er gun (\u4e08\u4e8c\u68cd); pudao (\u6734\u5200); Gong dao (\u5bab\u5200); Kaishan da fu (\u5f00\u5c71\u5927\u65a7); Liuyedao (\u67f3\u53f6\u5200); jian (\u5251); Shuangjian (\u53cc\u950f); Shuan tie bian (\u53cc\u94c1\u97ad); sanjiegun (\u4e09\u8282\u68cd); Liu gong guai (\u67f3\u516c\u62d0); ecc.\nQuesti invece i nomi delle armi lunghe e corte di uso comune: Chutou (\u9504\u5934); Yusan (\u96e8\u4f1e, ombrello); Bandeng (\u677f\u51f3); biandan (\u6241\u62c5,palo per portare l'acqua ); ecc."}
{"id": "1892716", "revid": "1372005", "url": "https://it.wikipedia.org/wiki?curid=1892716", "title": "Rudolph Schindler", "text": "Con il libro \"Lehrbuch und Atlas der Gastroskopie\" (libro di testo e atlante di gastroscopia) raggiunse una notevole notoriet\u00e0 in ambito medico per le tecniche e le innovazioni nel campo dell'endoscopia dello stomaco.\nTra il 1928 e il 1932 realizz\u00f2 il primo gastroscopio parzialmente flessibile, in collaborazione con Georg Wolf.\nSfuggito alla prigionia nazista emigr\u00f2 a Chicago nel 1934; nel 1937 ricevette la medaglia d'oro dall'American Medical Association per i suoi studi sulla gastrite."}
{"id": "1892717", "revid": "1745361", "url": "https://it.wikipedia.org/wiki?curid=1892717", "title": "Caliadne", "text": "Caliadne () o Caliadna \u00e8 un personaggio della mitologia greca, una naiade del fiume Nilo e probabilmente una delle figlie del dio-fiume Nilo.\nMitologia.\nCaliadne fu una delle mogli di Egitto, madre di dodici dei suoi figli Euriloco, Fante, Peristene, Ermo, Driante (o Dria), Potamone, Cisseo, Lisso, Imbro, Bromio, Polittore e Ctonio. Questi sposarono le dodici delle cinquanta Danaidi che Danao aveva avuto da Polisso e sorella di Caliadne, le quali, durante la prima notte di nozze, assassinarono i loro rispettivi mariti su ordine del padre."}
{"id": "1892718", "revid": "287204", "url": "https://it.wikipedia.org/wiki?curid=1892718", "title": "Euriloco", "text": ""}
{"id": "1892722", "revid": "451735", "url": "https://it.wikipedia.org/wiki?curid=1892722", "title": "Nuova A.M.G. Sebastiani Basket Rieti 2006-2007", "text": "La Nuova Sebastiani Basket Rieti nella stagione 2006-2007 ha partecipato al campionato nazionale di Legadue."}
{"id": "1892725", "revid": "300067", "url": "https://it.wikipedia.org/wiki?curid=1892725", "title": "Sundiata Gaines", "text": "Carriera.\n\u00c8 stato messo sotto contratto dagli Utah Jazz il 5 gennaio 2010. Alla sua quinta partita, il 14 gennaio 2010, ha segnato una tripla allo scadere che ha permesso agli Utah Jazz di battere i Cleveland Cavaliers 97-96. \u00c8 stata anche la prima tripla della sua carriera NBA.\nNel settembre 2011 firma un contratto con la formazione georgiana dell'BC Armia Basket, complice il lockout NBA 2011-2012. L'accordo prevede comunque una clausola di ritorno negli States in caso di ripresa del torneo."}
{"id": "1892727", "revid": "92723", "url": "https://it.wikipedia.org/wiki?curid=1892727", "title": "Pavol Hochschorner", "text": ""}
{"id": "1892728", "revid": "92723", "url": "https://it.wikipedia.org/wiki?curid=1892728", "title": "Peter Hochschorner", "text": ""}
{"id": "1892729", "revid": "757396", "url": "https://it.wikipedia.org/wiki?curid=1892729", "title": "Pallacanestro Varese 2004-2005", "text": "Questa voce raccoglie le informazioni riguardanti la Pallacanestro Varese nelle competizioni ufficiali della stagione 2004-2005.\nStagione.\nLa stagione 2004-2005 della Pallacanestro Varese sponsorizzata Casti Group, \u00e8 la 57\u00aa nel massimo campionato italiano di pallacanestro, la Serie A.\nAll'inizio della nuova stagione la Lega Basket decise di modificare il regolamento riguardo al numero di giocatori extracomunitari consentiti per ogni squadra che cos\u00ec pass\u00f2 a tre.\nRoster.\n\"Aggiornato al 24 dicembre 2021.\""}
{"id": "1892733", "revid": "1428919", "url": "https://it.wikipedia.org/wiki?curid=1892733", "title": "Beno\u00eet Peschier", "text": "Figlio dell'ex canoista degli anni 60 Claude Peschier, campione del mondo nel 1969 a Bourg-Saint-Maurice, dopo aver vinto la Coppa del Mondo nel 2001, ha avuto l'occasione di imitare il padre gareggiando ai mondiali del 2002, svoltisi nello stesso luogo che 33 anni prima avevano visto trionfare il padre, ma deluse le aspettative e fu battuto da Fabien Lef\u00e8vre.\nDopo un 2003 senza risultati comincia ad allenarsi insieme al suo rivale e l'anno successivo si aggiudica il titolo olimpico. Ai mondiali del 2005 si classifica singolo nella gara individuale e primo in quella per squadre insieme a Julien Billaut e al solito Lef\u00e9vre. Il 2006 e il 2007 sono due anni sfortunati e prende una decisione radicale scegliendo di diventare allenatore, ma nel 2008 decide di ritornare in qualit\u00e0 di riserva della squadra olimpica per i giochi di Pechino."}
{"id": "1892736", "revid": "809415", "url": "https://it.wikipedia.org/wiki?curid=1892736", "title": "Knightfall", "text": ""}
{"id": "1892737", "revid": "180202", "url": "https://it.wikipedia.org/wiki?curid=1892737", "title": "Knightquest", "text": ""}
{"id": "1892738", "revid": "180202", "url": "https://it.wikipedia.org/wiki?curid=1892738", "title": "KnightsEnd", "text": ""}
{"id": "1892763", "revid": "599013", "url": "https://it.wikipedia.org/wiki?curid=1892763", "title": "Donnell Harvey", "text": ""}
{"id": "1892766", "revid": "599013", "url": "https://it.wikipedia.org/wiki?curid=1892766", "title": "H\u00e9ctor Chumpitaz", "text": "Con la Nazionale peruviana ha vinto la Copa Am\u00e9rica 1975 e ha partecipato a due edizioni dei Mondiali (1970 e 1978), dove in entrambi i casi il Per\u00f9 \u00e8 stato eliminato ai quarti di finale.\nSoprannonimato \"El Gran Capit\u00e1n\" (\"Il Grande Capitano\") o anche \"Capitan America\", \u00e8 stato il capitano della nazionale peruviana per 15 anni (1966-1981). Insieme a El\u00edas Figueroa, Daniel Passarella e Jos\u00e9 Nasazzi \u00e8 considerato il miglior interprete del ruolo di difensore centrale nel calcio in Sudamerica. Occupa la 35\u00aa posizione nella speciale classifica dei migliori calciatori sudamericani del XX secolo pubblicata per IFFHS nel 2004.\nCaratteristiche tecniche.\nDifensore, trovava spesso la via della rete (77 gol tra campionato e nazionale).\nCarriera.\nClub.\nNel 1964 inizia la sua carriera con il Deportivo Municipal. Nel 1966 passa all'Universitario de Deportes e come capitano vince 5 titoli nazionali (1966, 1967, 1969, 1971 e 1974). Partecipa a molte edizioni della Copa Libertadores e conquista un'eccellente reputazione nel calcio continentale; nel 1969 e 1971 viene nominato \"Miglior difensore\" del Sudamerica. Con la squadra peruviana, ha disputato la finale di Coppa Libertadores 1972 contro Independiente, squadra argentina.\nNel 1973 ha partecipato come capitano di una selezione di all-star CONMEBOL ad un incontro amichevole contro una selezione di all-star UEFA giocata al Camp Nou di Barcellona e finita 4-4. Chumpitaz realizz\u00f2 il quarto gol. Ai calci di rigore prevalse la selezione CONMEBOL per 7-6. Nella squadra UEFA giocarono anche Cruijff, Eus\u00e9bio e Beckenbauer; nella CONMEBOL giocarono Cubillas, Rivelino, Brindisi ed altri.\nNel 1975 sbarca in Messico, all'Atlas per due stagioni.\nNel 1977 torna in patria, allo Sporting Cristal, con cui vince 3 titoli nazionali (1979, 1980, 1983). Al termine della stagione 1984 Chumpitaz decide di ritirarsi dall'attivit\u00e0 agonistica.\nNazionale.\nEsord\u00ec in Nazionale il 16 maggio 1965 in un incontro valido per la qualificazione al Mondiale 1966, contro il (vinse il Per\u00f9 1-0). Da allora disput\u00f2 un totale di 105 match con la maglia peruviana, record superato solo da Roberto Palacios (116 partite).\nNel 1969 Chumpitaz, da capitano della Nazionale peruviana gioca contro l' per gli spareggi di qualificazione ai Mondiali del Messico del 1970. A Lima la partita fin\u00ec 1-0, nel ritorno a Buenos Aires il pareggi\u00f2 2-2, qualificandosi per i Mondiali. Dopo, arriv\u00f2 ai quarti di finale del Mondiali di Messico 1970, Chumpitaz segna su rigore il secondo gol del contro la nella storica vittoria per 3-2.\nVinse da capitano la Copa Am\u00e9rica 1975 nella finale contro la per 1-0.\nCon la Nazionale peruviana prese parte al Mondiali di Argentina 1978, arrivando al secondo turno.\nCon la sua nazionale nel 1981 ha partecipato alle qualificazioni ai Campionato mondiale di calcio 1982, contro ed . Al termine delle qualificazioni decide di lasciare la Nazionale, dedicandosi esclusivamente allo Sporting Cristal"}
{"id": "1892770", "revid": "767487", "url": "https://it.wikipedia.org/wiki?curid=1892770", "title": "Museo UFO", "text": "L'\u0130stanbul UFO M\u00fczesi di Istanbul \u00e8 stato un museo dedicato agli UFO, inaugurato il 18 gennaio 2002 e chiuso nel 2011.\nIl progetto di questo museo (diretto da Haktan Akdogan del Sirius UFO Space Sciences Research Center) si \u00e8 concretizzato anche grazie ai dati ed agli archivi forniti da centinaia di associazioni ufologiche nel mondo."}
{"id": "1892771", "revid": "729019", "url": "https://it.wikipedia.org/wiki?curid=1892771", "title": "Consolidated XB-41 Liberator", "text": "Il Consolidated XB-41 Liberator era un quadrimotore ottenuto modificando il bombardiere statunitense B-24D Liberator, convertendolo in un aereo pesantemente armato da utilizzare come scorta degli altri bombardieri durante l'ultimo periodo della seconda guerra mondiale. All'epoca del suo sviluppo, caccia a lungo raggio come il North American P-51 Mustang non erano ancora entrati in produzione in grosse quantit\u00e0 e non ve ne erano quindi disponibili per scortare le missioni di bombardamento durante tutto il tragitto dalla Inghilterra alla Germania e ritorno.\nAl contrario del pari ruolo Boeing YB-40 Flying Fortress, l'XB-41 rimase a livello di prototipo e non fu mai avviato alla produzione.\nStoria del progetto.\nNei primi anni quaranta, nel corso della seconda guerra mondiale, l'Eighth Air Force USAAF di stanza in Inghilterra, partecip\u00f2 ai bombardamenti strategici contro le citt\u00e0 tedesche compiuti dalle forze aeree alleate. Le lunghe distanze necessarie per raggiungere gli obiettivi in profondit\u00e0 nel territorio delle forze dell'Asse, erano compatibili con l'autonomia tipica dei bombardieri pesanti dell'epoca, ma non con quella dei caccia che avrebbero dovuto scortare le formazioni. Si rese quindi necessario progettare dei caccia a lungo raggio appositamente per questo ruolo, ma in attesa del completamento delle diverse fasi di sviluppo, si pens\u00f2 anche ad una soluzione alternativa che potesse essere relativamente semplice, veloce da attuare e che risolvesse il problema, in attesa della disponibilit\u00e0 dei nuovi velivoli.\nNel 1942, l'USAAF autorizz\u00f2 la progettazione di versioni pesantemente armate e corazzate dei bombardieri gi\u00e0 in servizio. Il prototipo Consolidated XB-41 Liberator, convertito da un B-24D Liberator (41-11822), venne completato nel tardo 1942 dalla Consolidated nello stabilimento di Fort Worth.\nL'XB-41 aveva una diversa suddivisione del muso a vetri e quattordici mitragliatrici Browning M2 calibro 12,7 mm (.50 in) e camerate per il munizionamento 12,7 \u00d7 99 mm NATO, distribuite a coppie nelle seguenti postazioni:\nComplessivamente sull'XB-41 c'erano undicimila proiettili per le mitragliatrici nella stiva bombe.\nLa motorizzazione era affidata a quattro radiali Pratt &amp; Whitney R-1830-43 Twin Wasp doppia stella a quattordici cilindri capaci di erogare una potenza pari a 1\u00a0250 hp (932 kW) ciascuno.\nIl 29 gennaio 1943 l'XB-41 venne consegnato alla base USAAF di Eglin, in Florida, per collaudi.\nI collaudi eseguiti dall'USAAF diedero risultati nettamente negativi. L'XB-41 rivel\u00f2 alcuni problemi di stabilit\u00e0, ma soprattutto, a causa dell'aumento di peso, era pi\u00f9 lento dei Liberator scarichi per cui non sarebbe stato in grado di scortarli nel viaggio di ritorno se non rallentando la formazione rendendola pi\u00f9 vulnerabile.\nAnche il progetto simile, l'YB-40 derivato dal Boeing B-17 Flying Fortress, dimostr\u00f2 lo stesso problema quando alcuni aerei vennero provati in missioni operative.\nCome conseguenza entrambi i progetti vennero cancellati il 21 marzo 1943.\nL'XB-41 venne ridenominato TB-24D ed utilizzato per l'addestramento dei tecnici di manutenzione.\nL'unico XB-41 Liberator aveva la livrea abituale dei B-24D interamente verde oliva scuro FS34087 sulle superfici superiori e laterali e grigio scuro FS36173 sulle superfici inferiori con separazione dei colori molto bassa e sfumata."}
{"id": "1892773", "revid": "767487", "url": "https://it.wikipedia.org/wiki?curid=1892773", "title": "Elena Kalisk\u00e1", "text": "Nella stessa specialit\u00e0 ha conquistato anche una medaglia d'oro ai Mondiali del 2005 a Sydney e la medaglia d'oro ai campionati europei del 2002, 2004 e 2006, in quest'ultima si \u00e8 classificata prima anche nella prova a squadre. "}
{"id": "1892775", "revid": "110157", "url": "https://it.wikipedia.org/wiki?curid=1892775", "title": "International UFO Museum", "text": "L'International UFO Museum di Roswell \u00e8 un museo che raccoglie reperti, testimonianze e fotografie dei principali casi UFO della storia.\n\u00c8 meta di molti turisti a causa della notoriet\u00e0 del caso Roswell del 1947 avvenuto nella piccola citt\u00e0 degli statunitense."}
{"id": "1892776", "revid": "729019", "url": "https://it.wikipedia.org/wiki?curid=1892776", "title": "Consolidated C-87 Liberator Express", "text": "Il Consolidated C-87 Liberator Express era un quadrimotore da trasporto da alta quota prodotto dall'azienda statunitense Consolidated Aircraft Corporation negli anni quaranta e derivato dal bombardiere pesante B-24 Liberator.\nSviluppo.\nIl C-87 venne progettato all'inizio del 1942 per soddisfare l'esigenza di un aereo da trasporto con autonomia e prestazioni di volo ad alta quota superiori a quelle del Douglas C-47 Skytrain, all'epoca il principale aereo da trasporto dell'USAAF.\nIl prototipo, (denominato \"Pinocchio\"), venne ricavato all'inizio del 1942 da un B-24D (42-40355) danneggiato in un incidente in atterraggio all'aeroporto di Tucson in cui rimasero uccisi sei dipendenti della Consolidated che viaggiavano come passeggeri ed altri rimasero feriti.\nNell'aprile del 1942 questa nuova versione denominata C-87 Liberator Express entr\u00f2 in produzione nello stabilimento della Consolidated di Fort Worth.\nIn seguito venne prodotta in numero limitato una versione trasporto VIP denominata C-87A.\nIl C-87 venne anche denominato RY-2 dall'U.S. Navy e Liberator Cargo Mk VII dalla RAF.\nInoltre l'USAF convert\u00ec 218 B-24D e B-24E in aerei cisterna C-109 per il trasporto di carburante.\nTecnica.\nPer la descrizione generale, vedi il Consolidated B-24 Liberator da cui era derivato.\nIl C-87 aveva un pavimento di carico, sedili per passeggeri e finestrini in fusoliera, un ampio portellone di carico laterale nel lato sinistro della fusoliera e motori Pratt &amp; Whitney R-1830-43 da 1\u00a0250\u00a0hp.\nIl C-87 era privo di armamento difensivo, la torretta caudale era sostituita da un terminale di coda metallico arrotondato con una finestra in plexiglas, le altre torrette e postazioni erano sostituite da pannelli metallici per chiudere la fusoliera.\nIl muso a vetri era sostituito da uno interamente metallico apribile con cerniere sul lato destro per accedere al vano di carico.\nInoltre la cabina era modificata col posto del navigatore dietro al pilota.\nVennero costruiti complessivamente 287 C-87 dalla Consolidated nello stabilimento di Forth Worth in Texas, altri vennero ottenuti da conversioni di B-24 eseguite dai centri di manutenzione dell'USAAF.\nImpiego operativo.\nC-87.\nLa maggior parte dei C-87 vennero impiegati dall'US Air Transport Command con equipaggi civili provenienti da diverse compagnie aeree.\nI Liberator Express si rivelarono subito fondamentali per missioni di trasporto strategico, soprattutto sulle rotte transoceaniche pi\u00f9 difficili e pericolose come quelle sull'Atlantico del nord tra Labrador, Groenlandia, Islanda e Regno Unito.\nDopo l'invasione della Birmania nel 1942 i Liberator Express vennero impiegati nel sudest asiatico per rifornire gli alleati cinesi partendo da basi in India e sorvolando l'Himalaya su una rotta definita \"the Hump\" (inglese \"la Gobba\"). All'epoca il Liberator Express era l'unico aereo da trasporto statunitense in grado di volare a quella quota trasportando un carico utile.\nI Liberator Express in queste missioni mostrarono alcuni problemi di progetto ed affidabilit\u00e0.\nA volte in decollo ed atterraggio per guasti elettrici si spegneva l'intera strumentazione in cabina, potenza ed affidabilit\u00e0 dei motori spesso non erano adeguate a missioni di cos\u00ec lunga durata ad alta quota e le perdite di carburante erano abbastanza frequenti e creavano disagio all'equipaggio per i vapori e pericolo d'incendio. Inoltre si rivel\u00f2 molto sensibile alla formazione di ghiaccio sulle ali, che a volte portava alla perdita di controllo del velivolo.\nAltre carenze derivavano dal suo progetto originale. Essendo il B-24 un bombardiere venne progettato per decollare ma non per atterrare con un peso elevato, quindi per un trasporto il carrello era sottodimensionato e soggetto a cedimenti strutturali per usura. Inoltre avendo il B-24 un carico di bombe in una posizione ben precisa al centro della fusoliera, il C-87 era molto sensibile alle variazioni nella distribuzione del carico, grave difetto per un aereo da trasporto.\nI C-87 vennero radiati appena furono disponibili i Douglas C-54 Skymaster, che avevano prestazioni simili ma erano pi\u00f9 affidabili e facili da pilotare.\nUn C-87A venne impiegato come Air Force One dal presidente Franklin Delano Roosevelt\nC-109.\nI C-109 vennero impiegati in tutti i teatri operativi ma in particolare lungo la Gobba per rifornire di carburante le basi dei bombardieri Boeing B-29 Superfortress in Cina.\nUn C-109 poteva trasportare dieci tonnellate di carburante, per\u00f2 riempiendo completamente i serbatoi anteriori l'aereo era carente come stabilit\u00e0 longitudinale.\nMentre un B-24 a pieno carico per una missione di bombardamento poteva decollare senza rischi da una pista di 1\u00a0800 m, un C-109 a pieno carico aveva bisogno dell'intera pista, senza margine di sicurezza in caso di errori o incidenti.\nLivree.\nCome i Liberator da bombardamento, inizialmente i Liberator Express erano interamente verde oliva scuro FS34087 sulle superfici superiori e laterali e grigio scuro FS36173 sulle superfici inferiori con separazione dei colori molto bassa e sfumata.\nDall'ottobre 1943 gli aerei vennero consegnati non verniciati a parte il pannello antiriflesso sopra al muso di fronte alla cabina e le capottature dei motori ai lati interni che erano verde oliva scuro FS34087 per evitare che i riflessi del sole sulle superfici metalliche potessero abbagliare l'equipaggio, arrivati al reparto venivano eventualmente mimetizzati a discrezione del comandante.\nAlcuni aerei operativi nel Mediterraneo avevano una mimetica con sabbia FS30279 sulle superfici superiori e laterali e grigio scuro FS36173 o blu scuro FS25102 sulle superfici inferiori.\nA partire dal giugno 1943 si pass\u00f2 ad una livrea con verde oliva scuro FS34087 sulle superfici superiori, grigio scuro FS36173 sulle superfici laterali e bianco FS17875 sulle superfici inferiori. In seguito il grigio scuro FS36173 venne sostituito col FS36118."}
{"id": "1892778", "revid": "729019", "url": "https://it.wikipedia.org/wiki?curid=1892778", "title": "Consolidated PB4Y-2 Privateer", "text": "Il Consolidated PB4Y-2 Privateer (\"corsaro\" in inglese), era un aereo da pattugliamento marittimo quadrimotore ad ala medioalta prodotto dall'azienda statunitense Consolidated Aircraft Corporation nella prima parte degli anni quaranta.\nDerivato dal bombardiere B-24 Liberator venne impiegato dalla United States Navy, la Marina militare degli Stati Uniti d'America, durante la seconda guerra mondiale.\nStoria del progetto.\nL'U.S. Navy durante la seconda guerra mondiale ricevette molti B-24 ridenominati, come da uso, PB4Y-1 Liberator e che vennero impiegati per il pattugliamento marittimo, in particolare antisom, con buoni risultati. Tuttavia la Marina chiese di sviluppare una versione del Liberator ottimizzata per queste missioni.\nNel settembre 1943 la Consolidated svilupp\u00f2 la nuova versione denominata PB4Y-2 Privateer che venne poi prodotta nello stabilimento Consolidated di San Diego.\nTecnica.\nIl Privateer conservava l'aspetto generale del Liberator da cui derivava ma ne era immediatamente distinguibile per la diversa parte posteriore. La coda, a differenza del Liberator, era dotata di un'unica grande deriva simile a quella del Douglas B-23 Dragon introdotta per migliorare la stabilit\u00e0 e manovrabilit\u00e0 a bassa quota.\nLa sezione aeronautica della Ford Motor Company aveva sperimentato la nuova coda sul prototipo XB-24K con buoni risultati, ma adottare la modifica per la produzione di serie dei Liberator avrebbe richiesto tempi e costi eccessivi.\nLa nuova coda era per\u00f2 giustificata per la realizzazione della nuova versione per l'U.S. Navy, gi\u00e0 molto diversa.\nUn'altra differenza nella struttura era il muso allungato di circa 2,13\u00a0m per fare posto alla postazione del navigatore.\nSotto al muso c'erano molte carenature ed antenne per il radar aria-superficie ed i sistemi di guerra elettronica.\nI motori erano quattro Pratt &amp; Whitney R-1830-94 da 1\u00a0350\u00a0hp ciascuno privi di turbocompressori, non necessari su di un aereo per cui non era previsto di volare ad alta quota. I nuovi motori erano riconoscibili dalle prese d'aria per il raffreddamento dell'olio poste sopra e sotto al motore invece che ai due lati come le versioni precedenti impiegate sui Liberator.\nL'equipaggio era costituito da due piloti, un navigatore, un bombardiere, due operatori radio e cinque mitraglieri.\nArmamento.\nIl PB4Y-2 aveva dodici mitragliatrici Browning M2 da 12,7\u00a0mm, distribuite a coppie nelle seguenti postazioni:\nL'angolo di tiro di 30\u00b0 gradi oltre la verticale delle torrette laterali permetteva di coprire interamente la parte inferiore dell'aereo rendendo superfluo un armamento difensivo ventrale.\nImpiego operativo.\nCanada.\nIl modello venne adottato dalla Royal Canadian Air Force.\nFrancia.\nIl modello venne adottato dalla Marina nationale, la marina militare francese, ed integrato in alcuni reparti dell'Aviation navale, la sua componente aerea.\nHonduras.\nIl modello venne adottato dalla Fuerza A\u00e9rea Hondure\u00f1a, l'aeronautica militare del paese centroamericano.\nTaiwan.\nI PB4Y-2 Privateer vennero integrati nella Chung-Hua Min-Kuo K'ung-Ch\u00fcn, l'aviazione militare della nazione asiatica. Nel 1961 un Privateer venne abbattuto da un Sea Fury dell'aviazione birmana durante una missione di aviolancio di rifornimenti a guerriglieri in Birmania, \u00e8 molto probabilmente l'ultimo Privateer perso in combattimento.\nStati Uniti d'America.\nUnited States Navy.\nTra il marzo del 1944 e l'ottobre 1945 l'U.S. Navy ricevette complessivamente 739 Privateer che vennero impiegati per pattugliamento marittimo antinave ed antisommergibile durante la seconda guerra mondiale.\nNell'aprile 1950 un Privateer del VP-26 venne abbattuto da MiG-15 sovietici sul Mar Baltico.\nDurante la guerra di Corea i Privateer vennero impiegati per pattugliamento marittimo per prevenire l'infiltrazione via mare di sabotatori e per l'illuminazione dei bersagli per missioni di bombardamento notturno.\nNel 1951 i PB4Y-2 Privateer vennero ridenominati P4Y-2 Privateer nonostante il P4Y-1 fosse un idrovolante bimotore, il Consolidated Model 31.\nI Privateer dell'U.S. Navy vennero impiegati in missioni di trasporto in appoggio alle forze armate francesi in Vietnam a partire dall'estate del 1952.\nI Privateer dell'U.S. Navy vennero radiati nel 1954 ma molti PB4Y-2G disarmati vennero impiegati dall'United States Coast Guard come aerei da ricerca e soccorso fino al 1958.\nAlcuni droni PB4Y-2K vennero impiegati dall'U.S. Navy fino ai primi anni sessanta, rinominati P4Y-2K nel 1951 e QP-4B con il nuovo sistema di designazione gi\u00e0 usato dall'USAF ed imposto alle altre forze armate nel 1962.\nL'ultimo drone QP-4B venne abbattuto il 18 gennaio 1964.\nLivree.\nPer gli aerei da pattugliamento marittimo di base a terra la livrea dal trenta dicembre 1940 era blu opaco FS 35189 sulle superfici superiori e grigio chiaro opaco FS 36440 sulle superfici inferiori.\nIl primo febbraio 1943 venne adottata una nuova livrea pi\u00f9 complessa con:\nblu mare opaco FS35042 sulla parte superiore della fusoliera, i raccordi tra ala e fusoliera ed i bordi d'attacco alari e dei timoni per il 5% della superficie;\nblu mare semilucido FS25042 sulle parti superiori di ali e timoni per il 95% della superficie;\nblu medio opaco FS35164 sulle superfici laterali della fusoliera e della deriva;\nbianco opaco FS37875 sulle superfici inferiori.\nQuesta livrea, adottata da quasi tutti gli aerei dell'US Navy in tempi leggermente diversi \u00e8 comunemente detta a tre toni di blu.\nIl trenta dicembre 1944 venne adottata una livrea interamente blu mare lucido FS15042.\nGli aerei impiegati per pattugliamento antisommergibile nell'Atlantico avevano una livrea blu mare opaco FS35042 sulle superfici superiori e bianco opaco FS37875 sulle superfici inferiori.\nDal maggio 1944 alcuni B-24 di base nel Regno Unito avevano una livrea con grigio chiaro opaco FS 36440 sulle superfici superiori e bianco opaco FS37875 sulle superfici laterali ed inferiori.\nAlcuni erano grigio scuro opaco FS 36231 sulle superfici superiori, grigio chiaro opaco FS 36440 sulle superfici laterali e bianco lucido FS17875 sulle superfici inferiori.\nUnited States Coast Guard.\nLivree.\nDurante la guerra l'USCG venne integrata nell'US Navy, adottandone anche le livree.\nDopo la guerra torn\u00f2 ad essere indipendente, gli aerei erano lasciati non verniciati, quelli impiegati per missioni di ricerca e soccorso avevano una fascia in fusoliera prima della coda e le estremit\u00e0 delle ali in giallo cromo lucido FS13432 bordate di nero.\nNel 1960 venne adottata una nuova livrea interamente bianco lucido FS17875 con le fasce in rosso semilucido fluorescente FS28913.\nOccorre ricordare che spesso gli aerei non vengono ridipindinti subito dopo l'emissione di una direttiva ma quando necessario o comodo per attivit\u00e0 di revisione o modifiche che causano gi\u00e0 il fermo dell'aereo per tempi lunghi."}
{"id": "1892782", "revid": "287204", "url": "https://it.wikipedia.org/wiki?curid=1892782", "title": "Elena Kaliska", "text": ""}
{"id": "1892783", "revid": "373458", "url": "https://it.wikipedia.org/wiki?curid=1892783", "title": "Madrid Deep Space Communication Complex", "text": "Il Madrid Deep Space Communication Complex (MDSCC) \u00e8 l'unica installazione della NASA in Spagna. Ha sede a Madrid e collabora con il l'istituto INTA (Instituto Nacional de T\u00e9cnica Aeroespacial Esteban Terradas). La sua prima antenna \u00e8 stata installata nel 1965 per la missione Mariner.\nLa prima antenna, denominata \"DSS-61\", attualmente viene utilizzata nel progetto educativo denominato \"PARTNER\". La seconda antenna, denominata \"DSS-66\", fu installata per il supporto alla missione Apollo. La terza antenna (\"DSS-63\"), situata come la seconda e la terza, a Robledo de Chavela, fu installata per seguire la sonda Voyager nel momento in cui la sua missione fu allargata oltre Saturno. Esistono, inoltre, altre antenne per usi differenti. Oltre al complesso di antenne per la tracciabilit\u00e0 delle missioni spaziali, adiacente all'installazione si trova un museo della NASA che pu\u00f2 essere visitato a richiesta degli interessati.\nIl complesso \u00e8 composto da un totale di sei antenne con le seguenti dimensioni: una di 70 metri (DSS-63), tre di 34 metri (DSS 65, DSS 54, DSS 55) e una da 26 metri (DSS-66). \u00c8 stato inaugurato nel 1964 e rientra nel programma Deep Space Network.\nPartecipazione al progetto Apollo.\nUna delle antenne di 34 metri del complesso fu utilizzata come supporto, unitamente alle altre antenne del Deep Space Network, al volo della missione Apollo 11 nel 1969, prima missione di approdo sulla Luna. Anche le altre missioni Apollo si avvalsero del supporto dell'MDSCC.\nSupporto ad altre missioni NASA.\nLe seguenti missioni NASA si avvalgono, o si sono avvalse, del supporto del centro MDSCC:"}
{"id": "1892785", "revid": "1437722", "url": "https://it.wikipedia.org/wiki?curid=1892785", "title": "Io (Gianna Nannini)", "text": "Io \u00e8 un singolo della cantautrice italiana Gianna Nannini, pubblicato nel 2006. \u00c8 il secondo estratto dall'album \"Grazie\", uscito il 27 gennaio dello stesso anno.\nLa canzone \u00e8 stata scritta dalla Nannini, insieme alla scrittrice Isabella Santacroce, e prodotta insieme a Will Malone. Con la partecipazione al Festivalbar 2006, \u00e8 diventata uno dei tormentoni dell'estate 2006."}
{"id": "1892788", "revid": "104485", "url": "https://it.wikipedia.org/wiki?curid=1892788", "title": "Arte plebea", "text": "La cosiddetta arte plebea fu uno dei filoni fondamentali dell'arte romana, accanto a quello pi\u00f9 aulico dell'arte patrizia. Si tratta di un nome coniato dallo storico dell'arte romana Ranuccio Bianchi Bandinelli.\nOrigini.\nLa societ\u00e0 romana fu caratterizzata sin dalle origini da un dualismo, che si \u00e8 manifestato pienamente anche nella produzione artistica: quello tra patrizi, i pi\u00f9 nobili della societ\u00e0 romana, e plebei, i pi\u00f9 poveri, e quindi tra arte patrizia (o \"aulica\") e arte plebea (o \"popolare\"), che in epoca pi\u00f9 avanzata \u00e8 assimilabile all'\"arte provinciale\" delle zone a nord e a ovest di Roma. Queste due correnti, la cui importanza storica \u00e8 stata riconosciuta solo nella seconda met\u00e0 del XX secolo, coesistettero fin dagli esordi dell'arte romana e gradualmente si avvicinarono, fino a fondersi nell'epoca tardoantica. \nL'arte plebea traeva le sue origini da tutta la tradizione artigianale medio-italica, che aveva continuato a essere prodotta anche dopo l'arrivo, massiccio, dell'arte greca in Italia a partire dal III secolo a.C.\nNon bisogna considerare l'arte plebea per\u00f2 come esclusivo appannaggio di una particolare classe sociale: \u00e8 lo stile di chi cercava d'eseguire sculture (e probabilmente anche dipinti, sebbene non ci siano pervenuti) con la minore spesa possibile.\nCaratteristiche.\nNell'arte plebea, anzich\u00e9 i problemi della forma e dell'espressione artistica, dominavano alcune esigenze pratiche e immediate, come l'economicit\u00e0, la celebrazione del committente e del suo \"cursus honorum\" (come nel monumento funerario di Lusius Storax, dove un personaggio della \"nuova\" aristocrazia locale rendeva leggibile a chiunque il proprio \"status\"), l'immediatezza della narrazione, la facile leggibilit\u00e0. Nel fare questo si adottavano alcune soluzioni ingenuamente intuitive, che sacrificavano le regole fondamentali del naturalismo ellenistico per evidenziare alcuni particolari e alcuni significati simbolici: si impostava una dimensione gerarchica delle figure e di alcune parti del corpo (soprattutto la testa), si deformava la prospettiva, si rappresentavano contemporaneamente scene avvenute in momenti diversi, si accentuava l'espressivit\u00e0 (per esempio aumentando il chiaroscuro con un largo uso del trapano).\nArte patrizia e arte plebea.\nSarebbe sbagliato volere imporre una gerarchia assoluta tra arte plebea a arte patrizia, essendo animate, a livello generico, da interessi e fini molto diversi: l'arte patrizia si poneva come continuazione della tradizione greca legata al naturalismo; l'arte plebea aveva scopi di celebrazione inequivocabile del committente, di immediata chiarezza, di semplificazione, di astrazione intuitiva, che entreranno nell'arte ufficiale dei monumenti pubblici romani solo dal III secolo-inizi del IV secolo d.C. (a seguito di profondi mutamenti ideali e sociologici), provocando quella rottura con l'ellenismo che confluir\u00e0 nell'arte medievale. L'arte plebea rappresent\u00f2 quindi il primo vero superamento dell'ellenismo \"ormai priva di slancio e di possibilit\u00e0 di nuovi sviluppi artistici\".\nPer lungo tempo questo tipo di produzione artistica venne vista come chiaro esempio di decadenza, anche se oggi studi pi\u00f9 ad ampio raggio hanno dimostrato come queste tendenze non fossero delle novit\u00e0, ma fossero invece gi\u00e0 presenti da secoli nella produzione artistica romana.\nInfluenze nell'arte tardoantica.\nNell'arte tardoantica si iniziarono a scorgere le tracce della corrente plebea inequivocabilmente almeno fin dall'arco di Settimio Severo (appiattimento plastico, affollamento delle scene, forte uso del chiaroscuro), per poi divenire preponderante dall'epoca di Costantino I e di Teodosio I in poi. Anche nei ritratti imperiali di quegli anni si assiste a rappresentazioni innaturali, con attenzione al dettaglio minuto piuttosto che all'armonia dell'insieme (come nella \"Testa di Gordiano III\"), idealizzati, con sguardi laconici dai grandi occhi (come nella \"Statua colossale di Costantino I\"). Non interessava pi\u00f9 la rappresentazione della fisionomia, ma ormai il volto imperiale doveva esprimere un concetto, quello della santit\u00e0 cristiana del potere, inteso ormai come emanazione divina."}
{"id": "1892794", "revid": "24823", "url": "https://it.wikipedia.org/wiki?curid=1892794", "title": "Deep Blue - Kasparov, 1996, Game 1", "text": ""}
{"id": "1892795", "revid": "24823", "url": "https://it.wikipedia.org/wiki?curid=1892795", "title": "Deep Blue - Kasparov, 1997, Game 6", "text": ""}
{"id": "1892798", "revid": "36426", "url": "https://it.wikipedia.org/wiki?curid=1892798", "title": "Stile plebeo", "text": ""}
{"id": "1892799", "revid": "2210568", "url": "https://it.wikipedia.org/wiki?curid=1892799", "title": "Colombo (famiglia)", "text": "Colombo (Col\u00f3n, in spagnolo) \u00e8 un'importante famiglia originaria, secondo la maggior parte degli storici, della Repubblica di Genova. Grazie al membro pi\u00f9 illustre della famiglia, il navigatore Cristoforo Colombo scopritore dell'America mentre cercava di raggiungere l'India, la famiglia si \u00e8 in seguito sviluppata in Spagna, in Portogallo e nel \"Nuovo Mondo\".\nLe origini della famiglia.\nIl primo capostipite della famiglia conosciuto \u00e8 Giovanni Colombo di professione cardatore e lanaiolo. \nSuo fratello fu Nicolino Colombo, fratello di Lancia, che si trasfer\u00ec a Cogoleto, nel 1376, e cambi\u00f2 nome, da Nicolino a Domenico, originando il ramo tipicamente corsaro dei Colombo di Cogoleto. Nicolino Colombo ebbe due figli accertati, Cristoforo e Bartolomeo, di cui anche questo Cristoforo, cugino del Navigatore, fu corsaro Ammiraglio.\nGiovanni Colombo ebbe quattro figli Domenico padre del navigatore Cristoforo Colombo, Franceschino, Giacomo (dietro esplicita richiesta del Marchese Guglielmo VIII Paleologo e Principe dell'Impero al Papa Paolo II, ottenne l'investitura a vescovo titolare di Betlemme) e Bertino (fiancheggiava il Marchese Teodoro, per mare e per terra, nella conquista di Savona, sicch\u00e9, nel 1419, venne definito espressamente \"famigliare\" del Marchese e quindi Paleologo), imparentato con l'aristocratica famiglia di Teodoro II del Monferrato.\nLa famiglia di Domenico Colombo.\nSulle origini geografiche della famiglia Colombo sono state effettuate numerose ricerche, che sono in seguito giunte a risultati diversi e contrastanti. Una prima teoria afferma che i genitori di Cristoforo Colombo abitavano in un luogo detto Terrarossa, poco distante da Nervi, nella val Fontanabuona. Il padre Domenico era, dunque, cittadino genovese, \"abitante nella Parrocchia di San Stefano\", con la moglie Susanna Fontanarossa. Secondo questa ricostruzione, sembrerebbe fuori di dubbio che Domenico, padre di Cristoforo (futuro Ammiraglio), tessitore di panni di lana, abbia vissuto a lungo in Fontanabuona, lasciando la casa paterna, quando mor\u00ec suo padre, tra il 1440 ed il 1444.\nDi conseguenza, anche Cristoforo, nato nel 1447-1451, nacque dove abitava il capo famiglia all'epoca: in Fontanabuona, dove esiste ancora oggi la casa in cui nacque Cristoforo, che porta il nome di Casa dei Colombo, e si trova in un gruppo di case chiamato \"Terrarossa Superiore\", ed il luogo dove esisteva il follo di Domenico Colombo, per la follatura dei panni di lana. Le origini piacentine di Domenico sono sostenute sulla base di alcuni atti notarili, stipulati presso il notaio piacentino Giacomo Cucheria, datati il 5 aprile 1443.\nIn essi, si dice sia che Domenico Colombo \u00e8 il padre di Cristoforo e che Cristoforo \u00e8 il fratello maggiore di Bartolomeo, sia che sempre Domenico, che gi\u00e0 in quel periodo risiedeva a Genova, era figlio di Giovanni, abitante nella villa di Pradello, e che padre di questo Giovanni fu un certo Bartolino Colombo, che fond\u00f2 il Fedecommesso delle Terre di Pradello, da lui dichiarate inalienabili fuori della discendenza Colombo.\nAlcuni storici ritengono possibile conciliare le pretese genovesi con quelle piacentine. Domenico sarebbe nato effettivamente a Genova, o nel suo territorio, ma sarebbe figlio di genitori provenienti dal Piacentino. Data l'assenza di documenti certi, molti storici nel passato avevano gi\u00e0 notato che le \"famiglie Colombo\", aventi un figlio \"Cristoforo\" ed un padre \"Domenico\", sono pi\u00f9 di una, con diversa madre, esercitanti diversi mestieri, aventi diversa ricchezza, con diversa origine, con diversa residenza.\nArmoriale dei Colombo [Col\u00f3n].\nL'arma originaria della famiglia Colombo soggiaceva alla seguente blasonatura: \"d'oro, alla banda d'azzurro, con il capo di rosso\". Cos\u00ec \u00e8 stato sino al 1493 allorch\u00e9, per privilegio concesso a Barcellona il 20 maggio, i re cattolici conferirono a Cristoforo Colombo un nuovo stemma, alla luce delle scoperte e dei servigi resi alla corona."}
{"id": "1892804", "revid": "486946", "url": "https://it.wikipedia.org/wiki?curid=1892804", "title": "Niccol\u00f2 D'Ajello", "text": ""}
{"id": "1892805", "revid": "36426", "url": "https://it.wikipedia.org/wiki?curid=1892805", "title": "Arte repubblicana romana", "text": ""}
{"id": "1892810", "revid": "155136", "url": "https://it.wikipedia.org/wiki?curid=1892810", "title": "Corona obsidionalis", "text": ""}
{"id": "1892812", "revid": "125857024", "url": "https://it.wikipedia.org/wiki?curid=1892812", "title": "Palmar\u00e8s dell'Associazione Calcio Milan", "text": "Il \"palmar\u00e8s\" dell'Associazione Calcio Milan, societ\u00e0 calcistica italiana per azioni con sede a Milano, \u00e8 fra i pi\u00f9 prestigiosi a livello mondiale.\nIl Milan \u00e8 la terza squadra al mondo per numero di titoli internazionali vinti (18, a pari merito con il Boca Juniors e l'Independiente e alle spalle di e , rispettivamente a quota 27 e 24). Nella sua bacheca figurano, a livello internazionale, 7 Coppe dei Campioni/Champions League, 2 Coppe delle Coppe, 5 Supercoppe UEFA, 3 Coppe Intercontinentali e una Coppa del mondo per club FIFA. Se in ambito internazionale il Milan \u00e8 la squadra italiana con pi\u00f9 successi, la prima italiana ad aver vinto la Coppa dei Campioni (nel 1962-1963), in ambito italiano \u00e8 il terzo club pi\u00f9 titolato, alle spalle della (59 trofei) e dell'Inter (32) e , avendo vinto 30 trofei nazionali (18 scudetti, 5 Coppe Italia e 7 Supercoppe italiane). Complessivamente, con 48 trofei ufficiali vinti (30 nazionali e 18 internazionali), \u00e8 il secondo club italiano pi\u00f9 titolato dietro alla Juventus (70).\nPrima squadra.\nIl Milan \u00e8 la seconda societ\u00e0 calcistica italiana pi\u00f9 titolata di sempre, con un totale complessivo di 48 trofei ufficiali, nonch\u00e9, uno dei club pi\u00f9 prestigiosi al mondo. \nPer numero di competizioni confederali e interconfederali, la societ\u00e0 milanese risulta essere la terza al mondo (alle spalle di Real Madrid e Al-Ahly a quota 27 e 24) a pari merito con Boca Juniors e Independiente, avendo conquistato 18 trofei internazionali, mentre in Italia sosta al primo posto per numero di successi ottenuti (seguita da Juventus e Inter rispettivamente a 11 e 9). \nLa societ\u00e0 rossonera risulta essere inoltre il secondo club pi\u00f9 blasonato del panorama europeo, avendo conquistato 14 titoli complessivi (alle spalle di Real Madrid a quota 19 e a pari merito con il Barcellona). A livello internazionale il Milan annovera 7 successi in Coppa dei Campioni/Champions League, 5 trionfi in Supercoppa UEFA, 3 conquiste nella Coppa Intercontinentale, 2 vittorie in Coppa delle Coppe e una Coppa del mondo per club. \nIl palmar\u00e8s nazionale dei rossoneri che conta in totale 30 titoli, \u00e8 distinto dalla vittoria di 18 scudetti, 5 successi in Coppa Italia e 7 trionfi in Supercoppa italiana, risultando la terza squadra pi\u00f9 blasonata d'Italia (alle spalle di Juventus e Inter rispettivamente a quota 59 e 32).\nSuccessi nazionali.\nIl primo successo rossonero arriv\u00f2 nel 1901, con la vittoria del primo scudetto conquistato dal blocco italo-inglese condotto da Herbert Kilpin (principale fondatore del \"Milan Football and Cricket Club\"), risultando la seconda squadra in assoluto a raggiungere tale traguardo, dopo il Genoa Cricket and Football Club; seguirono poi i successi del 1906 e del 1907 che interruppero il dominio genoano, prima di un periodo di insuccessi durato 44 anni e terminato con la vittoria del quarto scudetto nel 1950-1951, grazie alle gesta del trio svedese soprannominato Gre-No-Li e formato dai calciatori Gunnar Gren, Gunnar Nordahl e Nils Liedholm. Negli anni cinquanta il Milan si aggiudic\u00f2 la vittoria di altri 3 scudetti (1954-1955, 1956-1957 e 1958-1959).\nIn totale il Milan si \u00e8 laureato Campione d'Italia in 18 occasioni, divenendo il terzo club pi\u00f9 titolato d'Italia (alle spalle di Juventus e Inter a quota 36 e 19). I rossoneri fanno parte di quella schiera stretta di squadre (insieme a Juventus e Inter) ad aver ottenuto la stella commemorativa, per aver vinto almeno 10 scudetti nella sua storia. Tale riconoscimento fu conquistato dai rossoneri durante la stagione 1978-1979. \nNella stagione 1966-1967, il club meneghino conquist\u00f2 la sua prima Coppa Italia vinta per 1-0 contro il Padova. Dopo la Juventus il Milan \u00e8 la seconda squadra ad aver ottenuto due successi consecutivi nella competizione, negli anni 1971-1972 e 1972-1973, conquistando la sua terza coppa nazionale durante il ciclo vincente degli anni settanta. L'ultimo successo rossonero in Coppa Italia risale all'anno 2002-2003, con la vittoria dei milanesi per 4-1 sulla Roma; con 5 successi ottenuti nella competizione, il Milan \u00e8 la quinta squadra per numeri di trofei vinti. \nNel 1988 viene fondata la Supercoppa italiana, competizione che vede contrapporre la squadra Campione d'Italia contro la vincente della Coppa Italia. La prima edizione venne disputata dai rossoneri reduci dalla conquista dell'undicesimo scudetto, contro la Sampdoria vittoriosa della sua seconda coppa nazionale. \nIl Milan \u00e8 stato il primo club a conquistare il trofeo, ottenendo nel corso della sua storia altri 7 successi e divenendo il secondo club pi\u00f9 blasonato della competizione (alle spalle della Juventus con 9 vittorie complessive), nonch\u00e9, l'unico ad aver vinto la Supercoppa italiana per tre edizioni di fila dal 1992 al 1994. \nSuccessi internazionali.\nI primi traguardi europei del Milan furono la conquista della Coppa Latina nel 1951 vinta 5-0 contro il Lilla, e il successo del 1956 ottenuto ai danni dell'Athletic Bilbao per 3-1, figurando la squadra pi\u00f9 titolata della competizione (a pari merito con Real Madrid e Barcellona) \u00e8 l'unica italiana, ad essersi distinta in tale trofeo. Tuttavia, la Coppa Latina negli anni non \u00e8 mai stata riconosciuta come competizione ufficiale n\u00e9 dalla FIFA n\u00e9 dalla UEFA.\nNel 1955 venne istituita la Coppa dei Campioni, competizione che in breve tempo divenne il trofeo pi\u00f9 prestigioso d'Europa. Il Milan fu la prima squadra italiana a conquistare tale trofeo nella stagione 1962-1963, ai danni del Benfica 2-1. Successivamente la squadra meneghina conquist\u00f2 la Coppa dei Campioni nella stagione 1968-1969 e nel 1988-1989, eguagliando il record dell'Inter che sino ad allora era la squadra italiana con pi\u00f9 titoli nella competizione (conquistate durante l'era della grande Inter nel 1963-1964 e 1964-1965). L'anno seguente il Milan si laure\u00f2 nuovamente Campione d'Europa vincendo la sua quarta Coppa dei Campioni. \nDurante l'era di Fabio Capello il Milan vinse la sua quinta Champions League (nuova denominazione assunta dal 1992) nel 1993-1994, risultando la seconda squadra pi\u00f9 titolata della competizione. Durante gli anni duemila i meneghini vengono condotti dall'ex rossonero Carlo Ancelotti, con cui vincono altre due Champions League nel 2002-2003 e nel 2006-2007, rispettivamente contro Juventus e Liverpool. Grazie ai 7 successi ottenuti nella competizione, il Milan detiene il record italiano di squadra pi\u00f9 titolata di sempre \u00e8 la seconda, in assoluto, alle spalle del Real Madrid a quota 13.\nSotto la guida di Nereo Rocco il Milan vince l'ottava edizione della Coppa delle Coppe nel 1967-1968, dopo il successo della Fiorentina agli esordi della competizione, il Milan diviene la seconda squadra italiana ad aver conquistato tale trofeo \u00e8 l'unica, ad aver vinto almeno due edizioni (il secondo successo arriv\u00f2 difatti nel 1972-1973).\nNel 1969 il Milan conquista la decima edizione della Coppa Intercontinentale, competizione che vedeva contrappore la vincente della Coppa dei Campioni contro il club sudamericano che conquistava la Coppa Libertadores, per decretare la societ\u00e0 campione del mondo. Il Milan fu la seconda squadra italiana a vincere il trofeo \u00e8 l'unica, ad aver vinto 3 edizioni (1969, 1989 e 1990), divenendo la societ\u00e0 pi\u00f9 blasonata della competizione (a pari merito con Boca Juniors, Nacional, Pe\u00f1arol e Real Madrid).\nDurante l'era Sacchi la societ\u00e0 rossonera trionfa nella quattordicesima edizione della Supercoppa UEFA nel 1989, che vedeva inizialmente contrappore la vincente della Coppa dei Campioni contro la vincente della Coppa delle Coppe, successivamente sostituita dalla Coppa UEFA. Il Milan detiene il record di successi nella competizione (condiviso con il Barcellona), avendo conquistato il trofeo in 5 occasioni (1989, 1990, 1994, 2003 e 2007), ed \u00e8 inoltre l'unica societ\u00e0 (insieme al Real Madrid) ad aver vinto due edizioni consecutive.\nNel 2007 il club rossonero conquista la Coppa del mondo per club vinta per 4-2 contro il Boca Juniors, divenendo la prima squadra italiana a vincere tale competizione.\nCompetizioni ufficiali.\n48 trofei\nCompetizioni nazionali.\n30 trofei\nCompetizioni internazionali.\n18 trofei (record italiano)\nSettore giovanile.\nSquadra Primavera (Under-19).\nA livello nazionale la Primavera del Milan partecipa al campionato giovanile Under-19, e alla Coppa Italia di categoria.\nIn ambito internazionale partecipa ogni anno al Torneo di Viareggio, uno dei tornei giovanili pi\u00f9 prestigiosi al mondo, riconosciuto ufficialmente da CONI, FIFA, FIGC e UEFA, competizione nella quale occupa a pari merito con la Juventus il primo posto generale per numero di trofei vinti nel torneo (9), oltre a detenere il record di finali disputate (16).\nSquadra Under-18.\nLa Squadra Berretti partecipa ogni anno al campionato nazionale della categoria, competizione dove \u00e8 seconda tra le squadre col maggior numero di vittorie (7), superata solo dal (8).\nSquadre Allievi (Under-17).\nLa divisione giovanile Allievi \u00e8 suddivisa in due formazioni di calciatori tra i 15 e 17 anni d'et\u00e0. Nella gerarchia delle squadre calcistiche giovanili italiane \u00e8 posta prima dei Giovanissimi.\nTerza squadra (Allievi).\nNel sistema prebellico gli Allievi costituivano la Terza squadra delle societ\u00e0 di rango nazionale.\nSquadra Allievi Nazionali.\nLa Squadra Allievi Nazionali partecipa al torneo nazionale della categoria, nel quale \u00e8 terzo fra le squadre con il maggior numero di vittorie (5, a pari merito col Torino).\nA livello internazionale, il Milan occupa il secondo posto per numero di trofei Citt\u00e0 di Arco vinti (6, a pari merito con l'), preceduto soltanto dalla Juventus (7).\nSquadra Under-16.\nLa divisione giovanile \"Under 16\" fu istituita nella stagione sportiva 2016-2017.\nSquadra Pulcini (Under-11).\nLa squadra Pulcini (che comprende un'et\u00e0 dagli 8 agli 11 anni) prende parte ai vari tornei Under-11 a livello nazionale e internazionale.\nRiconoscimenti.\nSi riporta una lista di diversi premi e riconoscimenti, in ordine cronologico, conferiti al Milan da parte delle organizzazioni calcistiche, storico-sportive e di stampa in base ai suoi meriti sportivi nel corso degli anni."}
{"id": "1892815", "revid": "121330024", "url": "https://it.wikipedia.org/wiki?curid=1892815", "title": "Alain Ducasse", "text": "Biografia.\nOpera nei ristoranti \"Le Louis XV\", all'interno dell'Hotel de Paris a Monaco, all\"'Alain Ducasse\" di Parigi ed al \"Jules Verne\" sulla torre Eiffel, ed \u00e8 a capo del gruppo che porta il suo nome e che, con 1400 impiegati, controlla 20 ristoranti in vari paesi, organizza corsi di cucina e pubblica libri di cucina, oltre a collaborare con l'Agenzia Spaziale Europea per lo sviluppo dei cibi pi\u00f9 adatti agli astronauti.\nFino alla chiusura del suo ristorante a New York (nel 2007), era riuscito nella notevole impresa di gestire contemporaneamente tre ristoranti \"3 stelle Michelin\" in tre diversi paesi. Nella sua carriera ne ha ricevute complessivamente 21.\nNel 2008 ha ricevuto la cittadinanza del principato di Monaco, rinunciando contestualmente a quella francese.\n\u00c8 stato inoltre ospite nelle edizioni statunitense e italiana di \"MasterChef\"."}
{"id": "1892823", "revid": "15756", "url": "https://it.wikipedia.org/wiki?curid=1892823", "title": "Lega della Libert\u00e0 Popolare Anti-Fascista", "text": "La Lega di Libert\u00e0 Popolare Anti-Fascista (LLPAF) fu, tra il 1945 e il 1962, la maggiore coalizione di partiti politici della Birmania. Era composta dall'Esercito Nazionale Birmano, dal Partito Socialista della Birmania e dal Partito Comunista della Birmania (poi espulso).\nStoria.\nLotta per l'indipendenza.\nNel marzo 1945, Aung San e il suo Esercito Nazionale Birmano guidarono un'insurrezione generale contro il governo fantoccio di Ba Maw, sostenendo la legittimit\u00e0 di un governo provvisorio di unit\u00e0 nazionale guidato da U Soe, segretario generale del Partito Comunista della Birmania. Visti i comuni interessi contro il Giappone, l'Organizzazione Anti-Fascista fece accordi con la Gran Bretagna per combattere insieme il nemico comune e si trasform\u00f2 nella Lega di Libert\u00e0 Popolare Anti-Fascista. Aung San, che lasci\u00f2 l'esercito nel 1946, ne divenne presidente e \"leader\" riconosciuto.\nBench\u00e9 la LLPAF fu indicata come un partito politico, essa era pi\u00f9 correttamente un fronte popolare. I suoi obiettivi consistevano nell'ottenere l'indipendenza dal Giappone prima e dalla Gran Bretagna poi, quindi costruire una Birmania democratica e libera. L'influenza dei comunisti era considerevole, visto tra l'altro che Than Tun, dirigente del PCB, ne fu il primo segretario generale.\nFin dall'inizio, tuttavia, la LLPAF fu attraversata da gravi divisioni sulla natura dell'indipendenza e gli scopi del governo provvisorio. Quando Aung San e i socialisti accettarono i seggi offerti nel Consiglio Esecutivo dal governatore della Birmania, Sir Hubert Rance, questa scelta fu fortemente criticata dai comunisti, poich\u00e9 la videro come una capitolazione all'imperialismo. Queste divergenze portarono alle dimissioni forzate di Than Tun nel luglio 1946 e all'espulsione del PCB il 2 novembre.\nIn settembre, Aung San divenne presidente del Comitato Esecutivo (quindi \"de facto\" primo ministro), mentre la LLPAF giunse effettivamente al governo al fianco degli inglesi. Durante la Conferenza di Panglong, nel 1947, Aung San negozi\u00f2 l'indipendenza della Birmania dalla Gran Bretagna e, finalmente, riusc\u00ec ad ottenerla. Tuttavia, non pot\u00e9 vedere il frutto del suo lavoro, in quanto venne assassinato nel luglio dello stesso anno.\nU Nu, succeduto ad Aung San alla guida della LLPAF, divenne primo ministro nel gennaio 1948, dopo la messa in atto dell'indipendenza.\nLa guerra civile.\nAppena dopo l'indipendenza, il Partito Comunista della Birmania e le organizzazioni nazionaliste delle minoranze etniche lanciarono una guerra civile contro il governo birmano; i comunisti volevano instaurare un governo popolare simile a quello cinese, mentre i nazionalisti volevano ottenere l'indipendenza degli Stati abitati dalle minoranze etniche.\nPer di pi\u00f9, gli ex sostenitori di Aung San, organizzatisi nell'Organizzazione Volontaria del Popolo, abbandonarono la LLPAF e si unirono ai comunisti nella guerra civile. Poco dopo la deposizione del generale Smith Dun, un karen, dalla carica di capo di Stato Maggiore del Tatmadaw, anche l'Unione Nazionale Karen intraprese la lotta armata.\nGoverno e scissioni.\nFino al 1962 (con la breve parentesi fra il 1958 e il 1960 del governo provvisorio di Ne Win), la LLPAF e U Nu rimasero saldamente al potere.\nLe elezioni del 1956 rappresentarono uno smacco per la LLPAF, in quanto il suo principale partito d'opposizione legale, il Fronte Unito Nazionale, ottenne il 37% dei voti e aument\u00f2 notevolmente i propri seggi in Parlamento. Questo e il fallimento delle trattative di pace con le varie guerriglie portarono, nel 1958, ad una spaccatura fra due fazioni: una, guidata da U Nu, che voleva continuare a governare, e un'altra, guidata da Ba Swe (con il sostegno del Partito Socialista della Birmania), i cui ministri rassegnarono le dimissioni.\nQuesta spaccatura port\u00f2 ad un voto di sfiducia che U Nu sconfisse per soli 8 voti. La grave situazione port\u00f2 comunque U Nu a dimettersi e a nominare un governo provvisorio guidato dal generale Ne Win che si occupasse di assicurare il regolare svolgimento delle elezioni del 1960.\nTali elezioni videro nuovamente la vittoria della LLPAF, ma questa volta ebbe la meglio la fazione di U Nu, riorganizzatasi nel Partito dell'Unione, a svantaggio del Partito Socialista.\nSolo due anni dopo, nel marzo 1962, Ne Win si impadron\u00ec del potere con un colpo di Stato militare e fece arrestare tutti i dirigenti della LLPAF. Nel 1964, la LLPAF fu definitivamente sciolta, in quanto un emendamento alla Costituzione instaur\u00f2 un regime mono-partitico con alla testa il Partito del Programma Socialista della Birmania."}
{"id": "1892825", "revid": "729019", "url": "https://it.wikipedia.org/wiki?curid=1892825", "title": "Igroma subdurale", "text": "Ligroma subdurale \u00e8 una raccolta di liquido cefalorachidiano nello spazio subdurale, che si realizza mediante un meccanismo a valvola conseguente a una lacerazione traumatica dell'aracnoide. Il volume della raccolta \u00e8 progressivamente crescente fino a determinare una compressione cerebrale.\nEziologia.\nLe cause sono generalmente traumatiche. In base ai tempi di insorgenza pu\u00f2 essere acuto, subacuto e cronico.\nClinica.\nLa maggior parte degli igromi sono piccoli e clinicamente insignificanti. Quando sono pi\u00f9 grandi possono causare effetto massa sul parenchima adiacente. Gli igromi acuti sono potenzialmente una emergenza neurochirurgica."}
{"id": "1892833", "revid": "135224", "url": "https://it.wikipedia.org/wiki?curid=1892833", "title": "Corona trionfale", "text": "La corona trionfale (latino: \"corona triumphalis\"), detta anche corona d'alloro (latino: \"laurea insignis\"), nella mitologia greca simboleggiava la sapienza e la gloria. Una corona di alloro cingeva la fronte dei vincitori nei Giochi pitici o Delfici e costituiva il massimo onore per un poeta che diveniva un poeta laureato. Inoltre la corona era utilizzata come onorificenza della Repubblica e dell'Impero romano attribuita ad un generale trionfante.\nCaratteristiche della corona trionfale.\nLa corona era composta da un serto d'alloro, simbolo di gloria, posto sul capo del generale trionfante dall'esercito al momento dell'acclamazione a \"imperator\". Al generale veniva poi donata anche un'analoga corona d'oro, sempre in foggia di corona d'alloro, da utilizzare nel corso del trionfo, sorretta sul suo capo da uno schiavo pubblico durante la sfilata. Il medesimo schiavo aveva allo stesso tempo il compito di recitare la frase rituale \"memento mori\", cio\u00e8 \"ricordati che devi morire\", per ricordare al generale che la gloria del trionfo era solo un passaggio momentaneo.\nA queste due corone se ne aggiungeva spesso una terza, ancora d'oro, inviata dalle province al momento in cui il trionfo fosse decretato dal Senato. Nei tempi pi\u00f9 antichi tale corona veniva offerta gratuitamente dalle province, ma in epoche successive tale atto d'omaggio venne esplicitamente richiesto con il nome di \"Aurum coronarium\", spettante esclusivamente a coloro per i quali fosse stato decretato il trionfo. Tale usanza riprendeva una tradizione ellenistica gi\u00e0 risalente all'epoca delle conquiste di Alessandro Magno.\nIn latino la corona di alloro era detta \"laurus\" o \"laur\u0115a\", che indicava anche la pianta di lauro e, per estensione, la vittoria. Dalla parola \"laur\u0115a\" deriva il significato moderno di \u201claurea\u201d (titolo di studio), e il \u201claureato\u201d (in latino \"laur\u0115\u0101tus\") \u00e8 appunto colui che porta la corona di alloro, come i dotti e i poeti.\nLa corona d'alloro divenne in et\u00e0 imperiale attributo proprio degli imperatori. La corona trionfale era anche un tipico attributo della dea Vittoria, spesso rappresentata nell'atto di reggere o porgere un serto d'alloro.\nAraldica e uso medievale.\nNel Medioevo la corona d'alloro venne utilizzata anche come simbolo di trionfo nella poesia e utilizzato per incoronare i grandi poeti (comune \u00e8 la raffigurazione di Dante Alighieri con il capo cinto d'alloro): si parla allora di alloro poetico.\nIl serto d'alloro \u00e8 stato utilizzato anche in araldica e in particolar modo nell'araldica civica italiana, dove esso compare in forma di mezzo serto o ramo d'alloro negli stemmi delle province."}
{"id": "1892837", "revid": "196390", "url": "https://it.wikipedia.org/wiki?curid=1892837", "title": "International UFO Museum (Istanbul)", "text": ""}
{"id": "1892838", "revid": "196390", "url": "https://it.wikipedia.org/wiki?curid=1892838", "title": "Istanbul UFO Muzesi", "text": ""}
{"id": "1892841", "revid": "1444886", "url": "https://it.wikipedia.org/wiki?curid=1892841", "title": "KERS", "text": "Il KERS, acronimo di Kinetic Energy Recovery System (in italiano \u201c\"sistema di recupero dell'energia cinetica\"\u201d) \u00e8 un dispositivo elettromeccanico atto a recuperare parte dell'energia cinetica di un veicolo durante la fase di frenata e a trasformarla in energia meccanica o elettrica, nuovamente spendibile per la trazione del veicolo o per l'alimentazione dei suoi dispositivi elettrici.\nDescrizione.\nDurante la frenata di un veicolo, l'energia cinetica che deriva da tale decelerazione \u00e8 dispersa in calore per attrito del sistema frenante. Tale energia pu\u00f2 essere intercettata da un meccanismo ad alto momento di inerzia come un volano oppure immagazzinata in un accumulatore o una batteria e venire impiegata in un secondo momento, per esempio in fase di accelerazione del veicolo o comunque quando si abbia bisogno di una riserva di energia per aumentare le prestazioni del mezzo.\nComponenti.\nIl sistema KERS \u00e8 costituito da:\nImpieghi sportivi.\nIl KERS per uso automobilistico sportivo fu presentato per la prima volta a settembre 2008 durante la 1000 km di Silverstone, installato su un prototipo di Peugeot 908 HY (Hybrid) di classe LMP1; il veicolo non pot\u00e9 tuttavia gareggiare perch\u00e9 le norme dell'ACO non prevedevano tale fattispecie meccanica, e quindi non si potevano disciplinare prestazioni e punteggio.\nL'esordio in una competizione motoristica ufficiale avvenne sulla KTM 125 FRR nel Motomondiale 2008.\nL'utilizzo del KERS fu introdotto nel regolamento tecnico della Formula 1 a partire dalla stagione 2009. L'obiettivo \u00e8 il miglioramento delle prestazioni energetiche delle monoposto da gara, ottenendo un duplice beneficio, prestazionale e ambientale: il regolamento consente il recupero di un massimo di 400 kJ erogabili con una potenza massima di 60 kW (pari a circa 80 cavalli). Viene lasciata la libert\u00e0 di scelta fra un sistema ad accumulo di energia elettrica tramite supercondensatori e un altro, puramente meccanico, realizzato con un volano di dimensioni piuttosto contenute e rotante ad alto numero di giri, oltre 60.000 al minuto.\nIn occasione del Gran Premio di Ungheria 2009 la McLaren-Mercedes di Lewis Hamilton \u00e8 entrata nella storia come prima vettura equipaggiata con il KERS a vincere una gara. Nel 2010 i team si sono accordati per sospendere l'utilizzo del KERS per i costi supplementari nella progettazione. In base al regolamento tecnico per\u00f2 il dispositivo era legale e fu reintrodotto nel 2011. Tuttavia la Williams, sempre intenzionata a sperimentare la versione meccanica, per motivi di alloggio si alline\u00f2 alle altre squadre installando un KERS elettrico. Nel 2011 Adrian Newey sulla Red Bull speriment\u00f2 una geometria inedita delle batterie, collocando uno dei pacchetti elettrici nella scatola del cambio.\nNonostante l'interesse della FIA per l'introduzione del KERS, nel 2012 la tecnologia fu considerata inefficiente e troppo costosa dai piccoli team che hanno continuato a farne a meno, muovendo aspre critiche nei confronti della FIA.\nLa Formula 1 revision\u00f2 la faccenda KERS nel 2014, con nuovi regolamenti sui motori 6 cilindri sovralimentati."}
{"id": "1892842", "revid": "36426", "url": "https://it.wikipedia.org/wiki?curid=1892842", "title": "Nomi di Dio (Bibbia)", "text": ""}
{"id": "1892844", "revid": "486946", "url": "https://it.wikipedia.org/wiki?curid=1892844", "title": "Lokomotiv Stadium (Mosca)", "text": ""}
{"id": "1892847", "revid": "729019", "url": "https://it.wikipedia.org/wiki?curid=1892847", "title": "Teresio Bocca", "text": "Nel 1890, sotto il governo di Francesco Crispi, fu nominato Senatore del Regno dal re Umberto I di Savoia. L'anno successivo si ritir\u00f2 a vita privata dedicandosi assieme alla moglie, la nobildonna Lavinia Trezza, a opere di beneficenza sia a Sommacampagna sia a Verona.\nBiografia.\nNato da una famiglia borghese di possidenti con propriet\u00e0 anche a Torino, frequent\u00f2 nella capitale subalpina la Regia Accademia Militare, iniziando la carriera delle armi nel 1848 come sottotenente di fanteria. Allo scoppio della prima guerra di indipendenza, vi partecip\u00f2 come luogotenente. Nel 1853 fu promosso capitano d'ordinanza nei Granatieri di Sardegna.\nNel 1859 prese parte, come capitano di Stato Maggiore, alla seconda guerra di indipendenza, distinguendosi per valore nella battaglia di Palestro, in quella di Magenta e San Martino.\nIn forza all'esercito italiano dopo l'unit\u00e0 d'Italia, vi svolse una brillante carriera, partecipando anche alla terza guerra di indipendenza come colonnello, fino a raggiungere successivamente il grado di tenente generale.\nComand\u00f2 le divisioni di Milano, Bari e Firenze ed il VII Corpo d'armata di Ancona e Chieti.\nFubine, sua citt\u00e0 natale, gli ha intitolato nel 1935 una via.\n\u00c8 sepolto nel cimitero monumentale di Verona, in un monumento realizzato da Romeo Cristani."}
{"id": "1892851", "revid": "131358", "url": "https://it.wikipedia.org/wiki?curid=1892851", "title": "1. FC Dinamo Dresda", "text": ""}
{"id": "1892855", "revid": "131358", "url": "https://it.wikipedia.org/wiki?curid=1892855", "title": "1. FC Union Berlino", "text": ""}
{"id": "1892858", "revid": "339392", "url": "https://it.wikipedia.org/wiki?curid=1892858", "title": "SV Blau-Weiss Berlino", "text": ""}
{"id": "1892862", "revid": "767487", "url": "https://it.wikipedia.org/wiki?curid=1892862", "title": "Spiaggia di Calamosche", "text": "La spiaggia di Calamosche si trova tra i resti archeologici di Eloro e l'oasi faunistica di Vendicari.\nNel 2005 \u00e8 stata insignita dalla Guida Blu di Legambiente del titolo di \"Spiaggia pi\u00f9 bella d'Italia\".\nIl fascino della spiaggia \u00e8 dovuto alla variet\u00e0 della vegetazione e alla presenza di un panorama altrettanto vario: la piccola spiaggia si trova infatti tra due promontori rocciosi che, oltre a far s\u00ec che il mare sia quasi sempre calmo, offrono al visitatore una bellezza inaspettata. Un'altra caratteristica della spiaggia \u00e8 la presenza di numerosi anfratti, cavit\u00e0 e grotticelle nei due promontori.\nPer raggiungerla basta percorrere la strada provinciale 19 (Pachino-Noto) e svoltare a destra (seguendo l'indicazione \"Spiaggia Calamosche\") all'incirca a 11,40\u00a0km da Pachino."}
{"id": "1892863", "revid": "1539576", "url": "https://it.wikipedia.org/wiki?curid=1892863", "title": "Embryophyta", "text": "Le embriofite (Embryophyta) sono un clade del regno delle piante. Esso raggruppa tutte le piante terrestri (anche se in qualche caso, come \"Zostera\" o \"Posidonia\" hanno secondariamente acquisito un adattamento alla vita acquatica). In passato erano dette anche archegoniate, dato che gli organi sessuali femminili sono chiamati appunto archegoni e cormofite, perch\u00e9 con cormo s'intende l'insieme di radici, fusto e foglie.\nCaratteristica delle embriofite \u00e8 la formazione di un embrione a partire dallo zigote: di un organismo, cio\u00e8, nutrito e protetto dall'organismo genitore a cui rimane unito per un tempo pi\u00f9 o meno lungo.\nTassonomia.\nNelle classificazioni precedenti erano contrapposte alle tallofite (gruppo parafiletico o polifiletico, a seconda delle specie che vi erano assegnate). Le tallofite, che spesso comprendevano anche i funghi, erano gli organismi vegetali che non presentavano veri tessuti e il cui corpo vegetativo \u00e8 costituito dal tallo.\nDel clade Embryophyta fanno parte i seguenti cladi:\nOriginariamente i primi tre cladi (antocerote, muschi e epatiche) erano considerati appartenere all'unica divisione Bryophyta, poi rivelatasi polifiletica."}
{"id": "1892867", "revid": "84184", "url": "https://it.wikipedia.org/wiki?curid=1892867", "title": "Maria Anna di Baviera (1551-1608)", "text": "Biografia.\nInfanzia.\nEra figlia del duca Alberto V di Baviera e dell'arciduchessa Anna d'Austria, figlia dell'imperatore Ferdinando I d'Asburgo.\nTrascorse la sua infanzia alla corte di Monaco di Baviera, dove fiorirono la pittura e la musica. Era cattolica e ricevette un'educazione molto severa in profondit\u00e0 sotto la supervisione della madre, a volte punita anche fisicamente. Era un'allieva di Andreas Staudenmaier. Aveva un grande talento per la musica.\nMatrimonio.\nNel 1570 si pens\u00f2 a un possibile matrimonio con Giovanni II d'Ungheria. Poi si pens\u00f2 a un possibile matrimonio con suo zio, l'arciduca Carlo II d'Austria. Dopo che venne concessa una dispensa papale da parte di Pio V, le nozze vennero celebrate a Vienna il 26 agosto 1571. Il 10 settembre 1571 la coppia fece il loro ingresso a Graz, dove i festeggiamenti proseguirono per una settimana. Ebbero quindici figli.\nSubito dopo il matrimonio, Maria Anna influenz\u00f2 molto la politica del marito. Come cattolica osservante, si dedic\u00f2 con entusiasmo alle attivit\u00e0 di beneficenza, frequentava regolarmente la chiesa, partecipava ai pellegrinaggi, promosse della Controriforma in Stiria e sostenne i gesuiti. Accompagnava spesso il marito nei suoi viaggi. \nI loro figli vennero educati in maniera estremamente coscienziosa e rigorosa. Dimostr\u00f2 una grande passione per la caccia. Nelle sue lettere usava il dialetto bavarese e aveva uno stile piuttosto grezzo.\nNel luglio 1590 Maria Anna rimase vedova. Decise di non risiedere a Judenburg, ma di rimanere a Graz. Influenz\u00f2 la politica del figlio maggiore, Ferdinando, soprattutto sul tema dei protestanti. Tra le opere caritative di Maria Anna c'erano generose donazioni ai poveri cos\u00ec come alla cura delle donne malate e incinte.\nMorte.\nMor\u00ec il 29 aprile 1608, all'et\u00e0 di 57 anni, a Graz.\nDiscendenza.\nMargherita e Carlo II d'Austria ebbero quindici figli:"}
{"id": "1892872", "revid": "669954", "url": "https://it.wikipedia.org/wiki?curid=1892872", "title": "Frederick Stibbert", "text": "La sua figura \u00e8 legata principalmente all'opera alla quale ha dedicato la sua intera vita, il Museo Stibbert, ovvero una raccolta dei pi\u00f9 disparati generi d'arte e arti applicate, con particolare riguardo alla collezione di armi e armature antiche, tra le pi\u00f9 cospicue e importanti al mondo nel suo genere. \nIn Italia \u00e8 conosciuto anche con il nome di Federigo o Federico Stibbert.\nBiografia.\nInfanzia e giovinezza.\nStibbert nacque a Firenze, ma fu cittadino britannico. Figlio di Thomas Stibbert (1771\u20131847), un militare inglese colonnello delle Coldstream Guards, e di Maria Rachele Candida Aurora Cafaggi soprannominata Giulia (1805\u20131883), una giovane toscana. Quella degli Stibbert era una famiglia molto facoltosa, originaria del Norfolk: il nonno Giles Stibbert (1734\u20131809) era generale comandante nella Compagnia delle Indie e governatore del Bengala. &lt;br&gt;\nStibbert ricevette una solida educazione tradizionale nel college di Harrow a Cambridge.\nNel 1849, dopo la morte del padre, si trasfer\u00ec con la madre e con le sue due sorelle, Sophronia ed Erminia, nella villa di Montughi (l'attuale Museo Stibbert). In quanto ultimo maschio della famiglia eredit\u00f2 tutto il patrimonio sia del padre sia degli zii.&lt;br&gt;\nIl 5 dicembre 1861 fu iniziato in Massoneria nella Loggia fiorentina \"Concordia\", di cui fu membro effettivo fino al 1891, anno in cui divenne onorario, pur continuando regolarmente a pagare i propri contributi alla Loggia fino alla sua morte. Intorno al 1866 fu volontario nell'esercito garibaldino.\nIl Museo.\nLa vita di Stibbert si divise sempre tra Firenze, dove nacque, citt\u00e0 a cui fu legato per via degli affetti e delle passioni, e l'Inghilterra, dove studi\u00f2, Paese a cui fu legato per via del proprio lavoro. Stibbert invest\u00ec una parte significativa del proprio tempo e del proprio denaro nel collezionismo e nel progetto di quello che ancora oggi \u00e8 il Museo Stibbert. In quest'opera di costante raccolta egli all'inizio ag\u00ec in maniera abbastanza casuale e dominata dal gusto (periodo 1860-1880), ma via via che il progetto del museo prendeva forma inizi\u00f2 a fare acquisti sempre pi\u00f9 oculati e a riorganizzare il materiale gi\u00e0 in suo possesso (periodo 1880-1906). Il principio di fondo che arriv\u00f2 progressivamente a maturare fu quello di creare un qualcosa di educativo, soprattutto per i giovani, volto a stimolare un interesse per la \"storia del costume\".\nL'armeria rappresent\u00f2 inizialmente il settore dominante dei propri interessi, con una predilezione per le armi giapponesi nel corso dell'ultima parte della sua vita.\nIn particolare per ciascuna tipologia di arma Stibbert pens\u00f2 a dei veri e propri contesti scenografici: studi\u00f2 manichini appropriati sui quali montare armi e armature e allest\u00ec e decor\u00f2 le sale in modo da renderle consone a quanto contenuto. Pi\u00f9 in generale ristruttur\u00f2 la propria residenza e la riorganizz\u00f2 nell'ottica del museo (oggi 64 sale, disposte su due piani, per un totale 5.000 m2). Il risultato fu un ibrido in cui le stanze della vita quotidiana si fondevano con quelle delle collezioni, ci\u00f2 significa che non vi era una parte della villa adibita ad abitazione ed un'altra adibita a luogo espositivo, ma che la casa era il museo e il museo era la casa.&lt;br&gt;Con il tempo estese la sua passione per il collezionismo a dipinti, lavori di oreficeria, porcellane, costumi, tessuti, oggetti d'arredo e libri.\nStibbert acquist\u00f2 tutte quante queste cose durante i propri viaggi, ma si serv\u00ec comunque di una fitta rete di collegamenti e informatori che lo tenevano costantemente aggiornato sul mercato antiquario mondiale. Da questo punto di vista egli si accinse alle ricerche con una visione internazionale rara per quell'epoca.&lt;br&gt;Talvolta Stibbert \u00e8 stato accusato di essere un \"falsario\" perch\u00e9 il suo gruppo di artigiani (un capo armaiolo e cinque operai) completava armature e operava restauri in maniera ritenuta arbitraria. Da quest'altro punto di vista, invece, egli fu perfettamente in linea col pensiero del suo tempo.\n&lt;br&gt;Spese per la sua collezione, e quindi per il suo museo, cifre ingenti, ma in modo sempre oculato e non trascurando i propri affari, tanto che fu in grado di conservare il proprio patrimonio pressoch\u00e9 intatto.\nNon si spos\u00f2 e non ebbe eredi diretti. Dedic\u00f2 tutta quanta la sua vita a quello che nel proprio testamento defin\u00ec \"il mio Museo\". In tale testamento (28 maggio 1905) espresse la volont\u00e0 che le proprie collezioni (oltre 50.000 pezzi) e la propria villa di Montughi venissero istituite in un museo aperto al pubblico, ma con la clausola che venisse rispettata l'organizzazione originale, cos\u00ec come da lui stesso pensata.\nCome primo legatario fu nominato il governo britannico, con la possibilit\u00e0 per\u00f2 di recedere a vantaggio del secondo, ovvero la citt\u00e0 di Firenze, che di fatto ne entr\u00f2 in possesso nel 1908, istituendo la Fondazione Opera Museo Stibbert.\nFrederick Stibbert \u00e8 sepolto al Cimitero Evangelico agli Allori."}
{"id": "1892874", "revid": "486946", "url": "https://it.wikipedia.org/wiki?curid=1892874", "title": "Spalle", "text": ""}
{"id": "1892878", "revid": "848166", "url": "https://it.wikipedia.org/wiki?curid=1892878", "title": "Petnjica", "text": "Petnjica (\u041f\u0435\u0442\u045a\u0438\u0446\u0430 in montenegrino cirillico) \u00e8 un comune del Montenegro settentrionale; la cittadina omonima \u00e8 il capoluogo ed \u00e8 situata ad una decina di chilometri a nord-est di Berane. Nel 2003 la popolazione era di circa 565 abitanti di maggioranza bosgnacca.\nPetnjica ha dato i natali a Radovan Karad\u017ei\u0107 nel 1945. Il 90% della popolazione \u00e8 di religione musulmana.\nIl comune \u00e8 composto da 27 piccoli villaggi: Bare, Bor, Da\u0161\u010da Rijeka, Dobrodole, Donja Vrbica, Godo\u010delje, Gornja Vrbica, Hazane, Jahova Voda, Javorova, Johovice, Kalica, Kru\u0161\u010dica, Lagatore, Laze, Lje\u0161nica, Murovac, Orahovo, Paljuh, Petnjica, Ponor, Poro\u010de, Radmance, Bor Savin, Trnavice, Trpezi, Tucanje, Vr\u0161evo."}
{"id": "1892881", "revid": "252548", "url": "https://it.wikipedia.org/wiki?curid=1892881", "title": "Federigo Stibbert", "text": ""}
{"id": "1892885", "revid": "252548", "url": "https://it.wikipedia.org/wiki?curid=1892885", "title": "Federico Stibbert", "text": ""}
{"id": "1892889", "revid": "1272592", "url": "https://it.wikipedia.org/wiki?curid=1892889", "title": "Incontri internazionali di rugby a 15 di fine anno 1981", "text": "Nel rugby a 15 \u00e8 tradizione che a fine anno (ottobre-dicembre) si disputino una serie di incontri internazionali che gli europei chiamano \"Autumn International\" e gli appassionati dell'emisfero sud \"Springtime tour\". In particolare le nazionali dell'emisfero Sud, a fine della loro stagione si recano in tour in Europa."}
{"id": "1892890", "revid": "121837", "url": "https://it.wikipedia.org/wiki?curid=1892890", "title": "Variabile luminosa blu", "text": ""}
{"id": "1892896", "revid": "858288", "url": "https://it.wikipedia.org/wiki?curid=1892896", "title": "Vivre la vie", "text": "Vivre la vie \u00e8 una canzone della cantante francese Kelly Joyce, pubblicato dalla Universal Records come suo singolo di esordio e, ad oggi, \u00e8 il suo maggior successo commerciale. Il brano verr\u00e0 poi inserito nell'album di esordio della cantante \"Kelly Joyce\".\nScritto da Francesco De Benedittis ed Emanuelle Vidal de Fonseca in francese e prodotto da Paul Gordon Manners, il brano fra il 2000 ed il 2001 ebbe un notevole successo in Europa, ed in particolar modo in Italia, dove riuscir\u00e0 a scalare la classifica dei singoli pi\u00f9 venduti, raggiungendo la quinta posizione."}
{"id": "1892899", "revid": "474175", "url": "https://it.wikipedia.org/wiki?curid=1892899", "title": "Teteriv", "text": "Il Teteriv (ucraino:\u0422\u0435\u0442\u0435\u0440i\u0432), \u00e8 un fiume dell'Ucraina, affluente di destra del Dnepr. \u00c8 lungo 365\u00a0km ed ha un bacino di drenaggio di 15.100\u00a0km\u00b2. \u00c8 alimentato soprattutto dalla neve, il suo flusso medio a 136\u00a0km dalla foce \u00e8 di 18,4\u00a0m\u00b3/s. Nel suo basso corso forma la valle del Teteriv, nella regione della Polesia; qui la sua larghezza oscilla fra i 40 e i 90\u00a0m, prima di confluire nel Dnepr.\nIl Teteriv \u00e8 solitamente ghiacciato da dicembre a marzo. Il fiume forma rapide e cascatelle nel suo tratto mediano mentre vicino alla foce il suo corso diventa tranquillo; \u00e8 navigabile nel suo tratto finale ove ha anche sede una centrale idroelettrica.\nImportanti affluenti sono il Hnylopjat', l'Huyva, lo Zdvi\u017e (destra) e l'Ir\u0161a (sinistra).\nCitt\u00e0 di rilievo sul suo corso sono, \u017dytomyr, capoluogo dell'omonimo oblast', Korosty\u0161iv e Radomy\u0161l'."}
{"id": "1892901", "revid": "123265435", "url": "https://it.wikipedia.org/wiki?curid=1892901", "title": "AC Cars", "text": "La AC Cars (Auto Carriers LTD.) \u00e8 stata una casa automobilistica inglese produttrice di auto sportive, attiva dal 1904 al 2008.\nStoria.\nLa AC nacque dall'incontro tra un tecnico automobilistico ed un commerciante di carni che nel 1903 presentarono un piccolo mezzo a tre ruote, lAuto Carrier\", destinato principalmente al trasporto di merci e dotato di un piccolo motore monocilindrico. La produzione inizi\u00f2 l'anno seguente quando fu creata la Autocar&amp;Accessories Ltd\"'; il furgoncino fu presto affiancato dalla prima autovettura, sempre a tre ruote, la \"AC Sociable\" che rimase in produzione sino al 1915. Nel 1907 l'azienda cambi\u00f2 nome in \"Auto Carriers Ltd\", nel 1911 apr\u00ec un impianto di produzione a Thames Ditton nel Surrey e inizi\u00f2 la progettazione di veicoli a quattro ruote, la cui produzione inizi\u00f2 al termine della prima guerra mondiale. I test delle vetture si svolgevano sul circuito di Brooklands, situato vicino alla sede; vi furono stabiliti anche numerosi record di velocit\u00e0 terrestre di categoria.\nNel 1922 la propriet\u00e0 pass\u00f2 al pilota australiano Selwyn Francis Edge che la rinomin\u00f2 in \"AC Cars Ltd\"; pochi anni prima, nel 1919, era stato creato un propulsore destinato a restare in produzione fino al 1963; progettato da John Weller, presentava un'architettura 6 cilindri in linea con una cilindrata di 1.991 cm\u00b3; di peso ridotto, si guadagn\u00f2 il soprannome di \"light six\". Questo motore equipaggi\u00f2 i successivi modelli della casa britannica.\nNel 1927 la ditta fu ribattezzata \"AC (Acedes) Ltd\" e nel 1929, in concomitanza con la grande depressione ci fu l'interruzione della produzione, con volontaria liquidazione dell'azienda.\nL'attivit\u00e0 fu ripresa, a livello artigianale, negli anni successivi, con la presentazione nel 1931 di una vettura sportiva costruita sulla base del telaio che equipaggiava la SS 1, ma con il motore progettato anni prima dalla casa stessa.\nDopo l'interruzione per la seconda guerra mondiale, la produzione civile riprese con la novit\u00e0 dell'utilizzo, oltre che del classico motore due litri, anche di propulsori di fabbricazione Bristol e Ford.\nI modelli principali costruiti furono la \"AC Aceca\" (versione berlinetta) e la \"AC Ace\" (versione roadster), utilizzate in varie competizioni negli anni sessanta\nUlteriore notoriet\u00e0 fu acquisita con l'accordo del 1961 con la Shelby Automobiles per la produzione del telaio per la \"AC Cobra\", dotata di propulsore Ford V8 e divenuta in seguito \"Shelby Cobra\" con tre modelli: la Cobra 260, 289 e 427.\nSuccessivamente furono costruiti modelli come la \"AC 428\", una spyder disegnata da Frua e la \"AC ME 3000\", una vettura sportiva a motore centrale presentata nel 1973.\nNel 1996 il marchio fu rilevato da Alan Lubinski che trasfer\u00ec la produzione in altre localit\u00e0 britanniche, e a Malta dal 2004, e produsse un modello basato sulla famosissima Cobra: la MKV. Le vendite per\u00f2 calarono, nel 2008 salt\u00f2 la partecipazione dell'AC e la joint-venture con Malta fall\u00ec.\nNel 2009 il marchio riappar\u00ec in mani tedesche con l'annuncio di un nuovo modello, che usc\u00ec in Sud Africa nel 2012 e fu denominato AC 378 GT Zagato."}
{"id": "1892906", "revid": "488801", "url": "https://it.wikipedia.org/wiki?curid=1892906", "title": "AC Cobra", "text": "La Cobra \u00e8 un'autovettura sportiva roadster prodotta dalla AC Cars e dalla Shelby Automobiles dal 1962.\nOrigini e Storia.\nLa vettura venne messa in commercio con varie denominazioni, inizialmente come Shelby A.C. Cobra per diventare poi A.C. Cobra e infine Ford Cobra. La particolarit\u00e0 di quest'auto \u00e8 data dal fatto che univa un motore statunitense Ford V8 e una carrozzeria inglese del peso di solo 1311\u00a0kg.\nTale vettura nacque inizialmente come un'intuizione di Carroll Shelby, in quanto egli voleva abbinare l'agilit\u00e0 dei telai inglesi alla potenza dei motori americani.\nNel 1964, per tentare di opporsi allo strapotere della Ferrari, venne montato sulla Cobra un nuovo motore di grossa cilindrata, il Ford type 427 Side Oiler da 7 litri, sviluppato originariamente per le gare NASCAR. Rispetto al precedente motore 289 che erogava 350 CV, il Side Oiler ne erogava 500. Oltre a ci\u00f2, su consiglio di Phil Remington, capo progettista della Shelby American, la vettura abbandon\u00f2 il sistema di sospensioni a balestra per una configurazione a doppi triangoli. Questo perch\u00e9 il precedente sistema non permetteva di gestire al meglio la potenza della vettura.\nIl primo prototipo della Cobra 427 venne realizzato nel 1965; dopo aver prodotto le prime 100 unit\u00e0 necessarie all'omologazione FIA, la vettura prese parte al campionato SCCA del 1966 nella classe A.\nLa produzione finale fu di 348 esemplari, di cui 88 in allestimento Corsa o Prova.\nTra le versioni pi\u00f9 rare vi \u00e8 la 427SC, Semi-Competition, un modello stradale con assetto da corsa prodotta in 31 esemplari.\nVersioni.\nAC Shelby Cobra FIA Roadster.\nNel 1964, per tentare di vincere il campionato FIA riservato alle vetture Gran Turismo, la Shelby costru\u00ec cinque esemplari di Cobra in configurazione Roadster con l'intenzione di arginare lo strapotere Ferrari. Per conformarsi al nuovo regolamento, venne inserito un parabrezza aerodinamico (assente sulla versione americana), degli sportelli laterali, degli scarichi anch'essi laterali e il corpo vettura venne allargato. Il telaio tubolare era in acciaio, mentre le sospensioni ad assali rigidi montavano molle a balestra. Il propulsore era un Ford small-block V8 che, dotato di quattro carburatori Weber, erogava 400\u00a0CV di potenza.\nOgni vettura, ci\u00f2 nonostante, aveva delle minime differenze, e per distinguerle durante la gara, ognuna di esse fu dipinta con un banda di colore differente. Nonostante la vittoria in numerose corse, le Shelby non conseguirono la vittoria finale a causa della maggiore costanza delle Ferrari 250 GTO.\nTelai.\nCSX2260.\nLa CSX2260 \u00e8 stata la seconda delle cinque Roadster prodotte e fu affidata ai piloti Jean Guichet e Jo Schlesser che la fecero debuttare alla 2000\u00a0km di Daytona. Ritiratasi dalla corsa, la vettura fu affidata in seguito a Ken Miles che la port\u00f2 alla vittoria presso la USRRC GT svoltasi ad Augusta. Dopo la vittoria, la Roadster venne impiegata in diverse cronoscalate e alla Targa Florio con risultati di non particolare rilievo. Nel 1965 la vettura venne ceduta al team Radford Racing e fu distrutta in seguito ad un incidente occorso a Brands Hatch. Dopo numerosi restauri, la vettura \u00e8 tornata attualmente al suo stato originale.\nCSX2323.\nIl telaio CSX2323 \u00e8 stato il penultimo messo in produzione. Impiegato nella Targa Florio del 1964 con i piloti Jerry Grant e Dan Gurney, giunse all'ottavo posto assoluto nella classe GT. Successivamente venne impiegato alla 12 ore di Spa (dove giunse 15\u00ba assoluto) e al N\u00fcrburgring. In quest'ultima corsa l'auto rimase danneggiata, ma venne successivamente schierata nel 1965 a Sebring e Daytona dal pilota Graham Shaw.\nCSX2345.\nL'ultimo telaio realizzato fu il CSX2345, schierato alla Targa Florio con i piloti Phil Hill e Bob Bondurant. Dopo il ritiro dovuto alla rottura di una sospensione, la vettura fu schierata a Spa dove arriv\u00f2 nona assoluta e prima di categoria. Altre vittorie di categoria si ebbero a Schauinsland e alla Sierre Montagna Hill Climb. Ad oggi, \u00e8 l'unica vettura delle cinque prodotte ad aver mantenuto la configurazione originale invariata.\nAC Shelby Cobra Daytona Coupe.\nNello stesso anno in cui vennero schierate le FIA Roadster, Carrol Shelby realizz\u00f2 anche alcune vetture in configurazione coup\u00e9 con coda tronca. Disegnate dall'ex designer della General Motors Pete Brock vennero costruite ad occhio, senza avvalersi di aiuti progettuali come la galleria del vento. Per la realizzazione ci si avvalse anche dell'ingegnere e pilota britannico Ken Miles. Come propulsore venne adottato un modello Ford small-block V8 da 400 cv.\nNel 1964 vennero completati i test presso la pista di Riverside, in California. Subito dopo venne schierata presso la 2000\u00a0km di Daytona. I successi non mancarono, tanto che venne fatto un ordine per numerosi modelli in pi\u00f9. Per sopperire alla richiesta, il manager della squadra incaric\u00f2 della produzione dei telai la carrozzeria Grandsport di Modena. Questi ultimi vennero leggermente modificati dagli ingegneri italiani per migliorarne l'aerodinamicit\u00e0. La stagione si concluse con il secondo posto alle spalle della Ferrari, nonostante un alto numero di vittorie e piazzamenti. Nel 1965 le Daytona Coupe furono ancora in primo piano, vincendo le gare di Daytona, Sebring, N\u00fcrburgring e Reims che valsero loro l'agognata conquista del titolo mondiale.\nAC Shelby Cobra 427 Flip-Top.\nAlla fine del 1963 venne affidato a Ken Miles il compito di realizzare una versione della Cobra 427 ad alte prestazioni. Come base si decise di impiegare una Cobra 289. Nel 1964 la vettura, con un telaio irrigidito per far fronte alla nuova coppia, un propulsore 427 da 623\u00a0CV di potenza e varie componenti derivate dalle auto che partecipavano al campionato NASCAR, fu schierata presso la 12 Ore di Sebring, ma fu costretta al ritiro a causa di un guasto al motore. Una volta riparato il guasto, la Cobra venne dotata di una carrozzeria in cui la parte frontale e quella posteriore erano costruite in un unico pezzo, in modo tale che fosse possibile aprirle e raggiungere agevolmente le componenti vitali della vettura. Ci\u00f2 le fece guadagnare il soprannome di \"Flip Top\". L'ultima corsa a cui prese parte si svolse presso il circuito di Nassau, dove mostr\u00f2 ottime potenzialit\u00e0 superando addirittura una Chevrolet Corvette Grand Sport prima di ritirarsi nuovamente. A causa delle enormi modifiche apportate, la Flip Top non poteva essere fatta gareggiare in nessuna categoria automobilistica, cosa che la fece diventare un pezzo da museo.\nAC Shelby Cobra 289 Coupe Willment.\nNel 1964 una AC Cobra Daytona venne venduta al pilota John Willment. Essa fini per\u00f2 pesantemente danneggiata in un incidente e dovette essere rimandata alla sede centrale dell'azienda per le dovute riparazioni. Vennero completate, ma la vettura venne riconsegnata senza scocca. Per questo motivo, il proprietario si affid\u00f2 al progettista della Shelby Giovanni Ohlsen per realizzarne una nuova da zero. Quest'ultima, completamente costruita in alluminio, si distingueva da quella delle altre Daytona per il frontale pi\u00f9 aerodinamico, per la coda rialzata e per l'assenza del lunotto posteriore.\nIn gara la Cobra Willment vinse la 3 ore di Snetterton e una gara in Africa ai comandi di Jack Sears. L'anno successivo, i migliori risultati conseguiti furono un secondo posto al Sussex Trophy e la vittoria nel Guards International Trophy.\nSbarro AC Cobra.\nNel 1973 il designer Franco Sbarro realizz\u00f2 una replica dell'AC Cobra. Era dotata del propulsore Ford V8\u00a0427 originale e di un telaio tubolare.\nAC Cobra 302 CRS.\nNel 1998 l'AC ha realizzato una nuova versione della Cobra. Denominata 302 CRS, mantiene inalterato il design della classica Cobra, ma \u00e8 stata dotata di un telaio realizzato in fibra di carbonio dal peso di 1050\u00a0kg, sterzo a cremagliera, freni a disco e di un propulsore 5.0 V8 da 225 cv. Il rapporto peso/potenza si attesta sui 211\u00a0CV per tonnellata.\nAC Cobra 212 S/C.\nAll'inizio del XXI secolo, la AC ha deciso di sostituire la Cobra 302 CRS con un nuovo modello denominato 212 S/C. Il design resta immutato, ma viene realizzato utilizzando interamente la fibra di carbonio. Il propulsore installato \u00e8 un V8 Lotus 3.5 Twin Turbocharged da 350\u00a0CV di potenza gestito da una trasmissione Tremec T56 a sei rapporti. Per riequilibrare il peso della vettura \u00e8 stato installato un differenziale Hydratrak BTR. La tenuta di strada \u00e8 stata affidata a pneumatici sportivi Avon, mentre l'impianto frenante \u00e8 stato potenziato con l'introduzione di freni sportivi.\nFord Shelby Cobra Concept.\nNel 2004 la Shelby, in collaborazione con la Ford, ha realizzato una concept car che si propone come una moderna interpretazione della AC Cobra. Come propulsore monta un V10 6.4 da 605\u00a0CV che dovrebbe avere la possibilit\u00e0 di far raggiungere alla vettura una velocit\u00e0 di 427\u00a0km/h. Si tratta di una versione evoluta del Ford V8\u00a0427, che presenta due cilindri in pi\u00f9, quattro alberi a camme in testa, realizzazione in alluminio, impianto iniezione con vavole piatte anzich\u00e9 a farfalla e compressori. Il pianale e le sospensioni sono derivati dalla Ford GT. Per contenere il peso l'intero mezzo \u00e8 stato costruito impiegando componenti in alluminio e carbonio.\nFord Shelby GR1.\nBasandosi sulla meccanica della Cobra Concept ed ispirandosi alla Cobra Daytona per il design, la Shelby, in collaborazione con la Ford, ha realizzato la concept car GR1 nel 2005. Fu progettata da Manfred Tremotino e realizzata dal Ford Advanced Product Creation. Per la realizzazione sono stati impiegati componenti derivati dalla Ford GT e il propulsore installato era un V10 da 605\u00a0CV di potenza gestito da un cambio manuale a sei marce.\nShelby Cobra 289 50th Anniversary.\nNel 2014 la Shelby ha deciso di creare una versione speciale in 50 esemplari della Cobra per commemorare il 50\u00ba anniversario dell'immissione sul mercato dell'AC Cobra. La vettura presenta una carrozzeria che pu\u00f2 essere realizzata o in alluminio o in fibra di vetro. Il propulsore \u00e8 rimasto il Ford V8\u00a0289 da 350\u00a0CV di potenza originale, le sospensioni sono a quattro ruote indipendenti e il telaio \u00e8 di tipo tubolare. I parafanghi sono stati ristretti e sono state applicate sulla carrozzeria numerose decalcomanie da gara commemorative."}
{"id": "1892909", "revid": "891358", "url": "https://it.wikipedia.org/wiki?curid=1892909", "title": "Stjepan Deveri\u0107", "text": "Carriera.\nGiocatore.\nClub.\nInizi\u00f2 la sua carriera nel 1979 con la . Con la squadra della RSF Croata vinse il campionato jugoslavo nel 1982 e la Coppa di Jugoslavia nel 1980 e nel 1983. Nel 1984 fu ceduto ai rivali dell'Hajduk Spalato, con cui vinse la sua terza coppa nazionale nel 1987, e sempre nello stesso anno ritorn\u00f2 alla Dinamo Zagabria. Nel 1991 si trasfer\u00ec in Austria allo e nel 1993 and\u00f2 all'SV Lebring dove termin\u00f2 la carriera nel 1994.\nNazionale.\nCon la vanta sei presenze impreziosite da cinque reti. Con la Nazionale ha partecipato al e al , senza mai scendere in campo, e ai Giochi olimpici di dove vinse la medaglia di bronzo e si laure\u00f2 insieme a Borislav Cvetkovi\u0107 e al francese Daniel Xuereb capocannoniere del torneo con cinque marcature, di cui tre realizzate il 3 agosto ad Annapolis nell'incontro contro l'Iraq, vinto per 4 a 2.\nAllenatore.\nTerminata la carriera allen\u00f2 l'NK Zagorec, l'HNK Segesta, l'NK Marsonia e l'H\u0160K Zrinjski Mostar e fu alla guida delle giovanili della Dinamo Zagabria."}
{"id": "1892917", "revid": "1573940", "url": "https://it.wikipedia.org/wiki?curid=1892917", "title": "Eriphia verrucosa", "text": "Eriphia verrucosa (), conosciuto comunemente come granchio favollo, granchio fellone o foulo \u00e8 un crostaceo decapode della famiglia Eriphiidae.\nDistribuzione e habitat.\n\u00c8 una specie diffusa nel Mediterraneo, nel Mar Nero e nell'Atlantico orientale (dal golfo di Biscaglia alla Mauritania).\nVive prevalentemente tra gli anfratti rocciosi del piano mesolitorale, spingendosi talora fino a 10\u00a0m di profondit\u00e0.\nDescrizione.\nHa un carapace di forma ovale o cuoriforme, lungo sino a 10\u201312\u00a0cm, di colore bruno-rossiccio sul dorso e bianco avorio sul ventre, con bordo anteriore finemente dentellato.Le chele sono robuste e asimmetriche (eterochel\u00eca), con estremit\u00e0 nere, o marroni.\nBiologia.\nHa abitudini prevalentemente notturne e tende ad uscire dalla sua tana al crepuscolo.\n\u00c8 una specie per lo pi\u00f9 necrofaga,cio\u00e8 si nutre di animali morti, ma anche di vermi, molluschi e crostacei vivi.\nIn primavera si sposta nelle zone di superficie, in acque meno profonde di 1 metro, la riproduzione avviene tra maggio e giugno. Ha 4 stadi larvari. \u00c8 l'unica specie d'origine del Mar Nero capace di schiacciare la specie invasiva \"Rapana venosa\"."}
{"id": "1892919", "revid": "121621971", "url": "https://it.wikipedia.org/wiki?curid=1892919", "title": "Giuseppe Colombo (teologo)", "text": "Biografia.\nGiuseppe Colombo (detto familiarmente don Pino), secondo di tre fratelli e fratello del politico e Presidente del Senato Vittorino Colombo, fu ordinato sacerdote dal card. Alfredo Ildefonso Schuster il 22 maggio 1948.\nConsegu\u00ec la laurea in teologia nel 1955, con la tesi \"Natura e soprannaturale nella filosofia di Maurice Blondel (il soprannaturale nella teologia contemporanea)\".\nIncarichi.\nDal 1956 fu insegnante presso il Seminario Arcivescovile di Milano, nella sede di Venegono Inferiore, dove risiedette sino al termine della vita.\nCome collaboratore di mons. Carlo Colombo, lavor\u00f2 alla costituzione della nuova Facolt\u00e0 Teologica Interregionale (poi Facolt\u00e0 teologica dell'Italia settentrionale), inaugurata ufficialmente il 7 marzo 1968 dal card. Giovanni Colombo. Dal 1972 al 1998 tenne il corso di Metodologia teologica. Dal 1971 al 1980 fu vicepreside, e dal 1985 al 1993 Preside della Facolt\u00e0. Dal 1998 al 2003 insegn\u00f2 Storia della teologia contemporanea.\nFu tra i fondatori della rivista \"Teologia\", organo ufficiale della Facolt\u00e0 Teologica, il cui primo numero usc\u00ec nel 1976.\nFu socio fondatore dell'Associazione Teologica Italiana, e membro della Commissione Teologica Internazionale dal 1980 al 1997. Dal 1986 fu Presidente della Fondazione Ambrosiana Paolo VI. Fu consigliere d'amministrazione dell'Istituto Paolo VI di Brescia.\nNel 2003 ricevette l'onorificenza dal comune di Milano, il cosiddetto Ambrogino d'oro.\nLa riflessione teologica.\nCresciuto alla scuola di Carlo Colombo (teologo cui si \u00e8 ispirato Paolo VI soprattutto per la conduzione del Concilio Vaticano II), Giuseppe Colombo \u00e8 divenuto nel tempo punto di riferimento e maestro riconosciuto di un nutrito gruppo di teologi, che viene solitamente identificato come \"scuola di Milano\".\nPur essendosi occupato di tutti i settori della teologia, ha concentrato il suo insegnamento e la sua produzione nella metodologia, nell'antropologia e nella teologia eucaristica.\nMetodologia teologica.\n\u00c8 soprattutto nel primo ambito che si \u00e8 distinto come fine e meticoloso indagatore dei presupposti, della consequenzialit\u00e0 dei procedimenti logici, della coerenza interna delle diverse produzioni teologiche, sia del passato come soprattutto del presente.\nIl fine di una simile indagine \u00e8 l'elaborazione dei criteri per produrre un'autentica teologia, intesa come sapere critico della fede. La fede, infatti, risposta alla rivelazione (e suscitata da quest'ultima), pu\u00f2 essere argomentata attraverso la comprensione razionale del credente, che ne sa mostrare il valore e la qualit\u00e0 anche di fronte alle obiezioni del sapere. Per svolgere questo compito, non si deve recuperare una logica dalle elaborazioni concettuali estranee alla fede, ma mostrare, seguendo i suggerimenti del metodo dell'immanenza di Maurice Blondel, che l'adesione credente alla rivelazione cristologica ha argomenti convincenti e sicuri per esibire la sua razionalit\u00e0 intrinseca.\nAntropologia teologica.\nL'idea-guida che ha ispirato gran parte delle osservazioni metodologiche di Colombo \u00e8 stata l'unicit\u00e0 del piano salvifico di Dio, che non pu\u00f2 essere radicalmente separato in un ordine naturale e in uno soprannaturale, giustapposto in un secondo momento; in altri termini non deve essere separata la creazione dell'uomo dalla sua redenzione dal peccato (e quindi il fine naturale dal fine soprannaturale), come se l'unione con Dio fosse accessoria, successiva e secondaria. L'idea prende forma dagli studi di Henri De Lubac sul soprannaturale e sul dibattito della teologia moderna sulla natura pura e sugli aiuti divini necessari alla salvezza: la natura pura \u00e8 un'ipotesi metodologica irreale e di fatto fuorviante; l'unico uomo esistente \u00e8 pensato e voluto da Dio come suo figlio in Cristo.\nDa qui Colombo ricava l'impostazione del trattato di antropologia, unificazione dei precedenti De Deo creante et elevante e De Gratia: l'uomo \u00e8 creato in Cristo, la cui predestinazione \u00e8 origine e fondamento dell'intera iniziativa di Dio, non adeguatamente distinguibile in due momenti. Ci\u00f2 comporta che la persona e l'azione di Cristo non debba essere pensata come necessitata dal peccato dell'uomo: in tal caso infatti si affermerebbe una centralit\u00e0 del peccato (amartiocentrismo) di fatto illogica, misconoscendo il primato dell'azione salvifica dell'uomo operata da Cristo (cristocentrismo).\nTeologia eucaristica.\nLa riflessione sacramentaria di Colombo si concentra sull'Eucaristia, di cui recupera innanzi tutto il tratto celebrativo, secondo quanto suggerito dal Movimento Liturgico e da Odo Casel in particolare: essa \u00e8 memoriale che rende presente in ogni luogo e tempo Ges\u00f9 e la sua dedizione fino al dono della vita. Pertanto deve essere compresa a partire dalla rivelazione e dall'intenzione di Ges\u00f9 (e non attraverso il confronto con altre forme rituali presenti in tradizioni religiose e culturali diverse).\nIntendere l'Eucaristia come gesto di Ges\u00f9 (prima ancora che della Chiesa) permette la giusta comprensione della celebrazione, favorendo il riconoscimento del primato di Cristo e della sua azione di grazia: \u00e8 Ges\u00f9 Cristo a porre in atto il sacramento, che ha come effetto salvifico il costituirsi della comunit\u00e0 cristiana (contro ogni lettura devozionale e intimistica che pensa il sacramento come realt\u00e0 rivolta solo al singolo credente); la Chiesa dunque ha compito esclusivamente ministeriale nella celebrazione. Ne consegue che la Chiesa pu\u00f2 essere detta sacramento di salvezza solo perch\u00e9 \u00e8 costituita come tale dalla celebrazione dei sacramenti, in particolare dall'Eucaristia."}
{"id": "1892927", "revid": "6923", "url": "https://it.wikipedia.org/wiki?curid=1892927", "title": "Suzuki GSV-R800", "text": ""}
{"id": "1892935", "revid": "6923", "url": "https://it.wikipedia.org/wiki?curid=1892935", "title": "Ducati Desmosedici GP8", "text": ""}
{"id": "1892939", "revid": "228587", "url": "https://it.wikipedia.org/wiki?curid=1892939", "title": "Storia del Partito della Rifondazione Comunista (2006-2008)", "text": "La Storia del Partito della Rifondazione Comunista dal 2006 al 2008 comprende la fase storica che tra il 7 maggio 2006 e il 20 aprile 2008 vide il PRC retto dal segretario Franco Giordano condividere le sorti del governo Prodi II dalla sua costituzione alla sua caduta, e le conseguenti elezioni politiche anticipate.\nIl PRC nel governo Prodi.\nAl momento della sua elezione a segretario del PRC, Giordano promette: \u00abNoi non saremo mai sussunti e neutralizzati nella sfera istituzionale o governativa. Vogliamo far vivere la nostra ricerca e la nostra iniziativa per l'alternativa di societ\u00e0 e per questo investiremo sul partito e sulla rifondazione comunista\u00bb.\nGiordano \u00e8 eletto con 139 voti a favore, 47 schede bianche, 9 nulle e 7 voti contrari andati a Marco Ferrando. Da segnalare l'astensione di Sinistra Critica e della parte grassiana di Essere Comunisti che cos\u00ec hanno voluto dar fiducia alla ventilata intenzione di Giordano di operare per una gestione unitaria del partito, contrariamente a quanto fatto fino ad allora da Bertinotti.\nIl 17 maggio 2006 nasce il governo Prodi II ed \u00e8 la prima volta in 15 anni di vita che Rifondazione partecipa ad un esecutivo con una sua delegazione.\nUnico ministro di Rifondazione \u00e8 Paolo Ferrero, con delega alla Solidariet\u00e0 Sociale. Patrizia Sentinelli \u00e8 viceministro agli Esteri; mentre i 6 sottosegretari sono Alfonso Gianni (Attivit\u00e0 Produttive), Franco Bonato (Interno), Danielle Mazzonis (Beni Culturali), Donatella Linguiti (Pari Opportunit\u00e0), Laura Marchetti (Ambiente) e Rosa Rinaldi (Lavoro). Il nuovo presidente del gruppo alla Camera \u00e8 Gennaro Migliore. Al Senato capogruppo \u00e8 Giovanni Russo Spena.\nPrime difficolt\u00e0.\nLa permanenza al governo del PRC fu breve quanto difficile. I primi problemi sorgono con la parata del 2 giugno 2006, quando Bertinotti per dovere istituzionale vi partecipa, mentre il partito scende in piazza a protestare, secondo la propria indole pacifista.\nSei giorni dopo, sorprendentemente, Lidia Menapace non viene eletta presidente della commissione Difesa del Senato, battuta dal senatore Sergio De Gregorio, che da l\u00ec a pochi giorni uscir\u00e0 da l'Unione per passere nelle file della Casa delle Libert\u00e0; Rifondazione chiede la verifica, ma alla fine viene raggiunto un accordo: Rifondazione avrebbe eletto il presidente della commissione Antimafia in Francesco Forgione.\nIl 12 giugno fanno scalpore le dichiarazioni del ministro Ferrero di proporre la creazione di \u00abstanze del buco\u00bb per gli eroinomani: tuttavia la proposta non avr\u00e0 seguito. Successivamente il partito \u00e8 impegnato a votare il rifinanziamento della missione in Afghanistan e appoggia convintamente la legge sull'indulto triennale a molti reati commessi fino al 2 maggio 2006. Si tratta di provvedimenti sui quali la maggioranza dirigente del PRC o abbozza (Afghanistan) o si fa promotore (indulto), ma che attireranno diverse polemiche da parte del PdCI, come dalle minoranze del PRC.\nIl 3 luglio Bertinotti elogia i \u00abborghesi buoni\u00bb come Sergio Marchionne e il 29 propone di trovare un modo per allargare la maggioranza di governo puntando proprio sulle \u00abforze dell'attuale schieramento moderato disposte\u00bb, come Marchionne, \u00abad andare oltre il liberismo\u00bb. Intanto il 5 luglio approva la legge che reistituisce la commissione antimafia, tra i malumori di chi avrebbe voluto una legge pi\u00f9 restrittiva (divieto ai parlamentari inquisiti per mafia o avvocati di mafia di parteciparvi). Rifondazione opta invece per una linea garantista che non prevede alcun divieto.\nIl 19 luglio si dimette da deputato Paolo Cacciari che, insieme ad altri membri di minoranza, aveva dichiarato di essere pronto a votare no sul rifinanziamento delle missioni all'estero. Nascono i cosiddetti \"parlamentari dissidenti\" che sarebbero poi stati minacciati di espulsione dal segretario Giordano. Le dimissioni di Cacciari vengono per\u00f2 respinte dai suoi colleghi il successivo 27 luglio.\nIl PRC di Giordano.\nAl CPN che elegge la nuova segreteria del partito (17-18 giugno 2006), Giordano spiega che ha intenzione di far precipitare il progetto bertinottiano di confluenza del PRC nella sezione italiana del Partito della Sinistra Europea. I critici vi ravvedono il rischio di scioglimento del partito, ma Giordano precisa che \u00abl'approdo della Sinistra Europea non mette in discussione l'esistenza e l'autonomia del Partito. Ma la domanda a cui dobbiamo sapere rispondere \u00e8 quale partito dentro la Sinistra Europea: un partito che si rafforza e si rinnova e che approfondisce il percorso avviato dell'innovazione politico culturale e della rifondazione comunista\u00bb.\nIl 23 e 24 settembre ha luogo a Roma la festa nazionale di Liberazione che funge da manifestazione della SE. Per la maggioranza del PRC \u00e8 cos\u00ec aperta la fase costituente del nuovo partito.\nAl successivo CPN del 14-15 ottobre si lancia l'idea di una Conferenza di Organizzazione che \u00abavr\u00e0 al suo centro due domande: perch\u00e9 il PRC nella SE, quale PRC nella SE\u00bb. Il 68% circa del CPN si dir\u00e0 d'accordo. Al tempo stesso si decide di rilanciare il PRC nelle lotte aderendo alla manifestazione nazionale contro la precriet\u00e0 del 4 novembre.\nAlcune posizioni di Bertinotti Presidente della Camera.\nIl 17 settembre Bertinotti accetta l'invito di partecipare ad un incontro con Gianfranco Fini presso la festa nazionale dei giovani di Alleanza Nazionale. Le polemiche a sinistra sono inevitabili, ma i dirigenti di AN plaudono, anche se Bertinotti sar\u00e0 fischiato dai ragazzi di Azione Giovani.\nUn mese dopo lo stesso Bertinotti \u00e8 in Ungheria per ricordare gli eventi del 1956. Qui dichiara che all'epoca dei fatti fu giusta la lettura che diede Pietro Nenni e non quella di Palmiro Togliatti. E, ritornato in Italia, rincara alla Camera asserendo che \u00abi vinti di ieri sono i vincitori di oggi\u00bb e in aula scoppia la bagarre con dure accuse da parte del PdCI, come gi\u00e0 accaduto in passato. \nPoco dopo tornano le manifestazioni di piazza contro la legge finanziaria del 2007. Vi partecipano esponenti di Rifondazione. A dicembre viene lanciata l'idea di una Conferenza Nazionale di Organizzazione per la fine di marzo del 2007, nell'intento di svolgere delle assemblee di partito di ogni grado come in un congresso, dove poter per\u00f2 verificare lo stato di salute del partito stesso.\nPrima crisi di governo.\nIl 21 febbraio 2007 Prodi si dimette e segue una crisi di una settimana, causata dalla mancata approvazione al Senato dell'ordine del giorno sulla politica estera. La bocciatura avviene sostanzialmente per il mancato appoggio di tre senatori a vita, ma non erano mancate le strumentalizzazioni per la non partecipazione al voto del senatore di Rifondazione Franco Turigliatto, il quale, non approvando la mozione era uscito dall'Aula insieme al senatore Fernando Rossi. Il senatore viene quindi allontanato dal Partito, ma decide di non rinunciare al suo seggio, nonostante in precedenza avesse fatto dichiarazioni contrarie.\nIl 25 febbraio Bertinotti lancia dalla prima pagina di \"Liberazione\" l'idea di riunire la sinistra e che Rifondazione voleva gi\u00e0 concretizzare con la fondazione della sezione italiana della Sinistra Europea.\nDivisioni interne ed esito delle elezioni amministrative.\nIntanto alla Conferenza di organizzazione le minoranze interne al partito pongono alcune questioni critiche: \"Essere Comunisti\" si spacca e l'area de \"L'Ernesto\" (dal nome della rivista, erede dell'esperienza di \"Interstampa\") si organizza autonomamente. Sinistra Critica (11 giugno) inizia il percorso politico che porter\u00e0 alla fuoriuscita dal partito. Si vanno delineando due tendenze, una legata alla volont\u00e0 di Fausto Bertinotti di lavorare per un nuovo partito di sinistra che nasca dalla fusione dei partiti a sinistra del Partito Democratico, superando cos\u00ec il PRC, ma anche la stessa sezione italiana della Sinistra Europea, la quale finalmente vede la luce il 17 giugno e altri esponenti della maggioranza interna, pi\u00f9 vicini al segretario Giordano, e le minoranze seppur con diversi accenti, che preferiscono una prospettiva di confederazione che concretizzi l'unit\u00e0 a sinistra, ma senza arrivare a uno scioglimento dei partiti esistenti.\nAlle amministrative 2007, Rifondazione subisce varie sconfitte passando mediamente dal 6% al 4% e perdendo alle provinciali circa 30.000 voti; oltre alle scissioni a sinistra, che danno vita al Partito Comunista dei Lavoratori e al \"Partito di Alternativa Comunista\", a influire su questo risultato \u00e8 il pesante astensionismo tra gli elettori di sinistra.\nManifestazioni e processi unitari.\nIl 9 giugno fallisce il sit-in a Roma, insieme alle altre forze della sinistra di governo, contro la visita del Presidente degli Stati Uniti Bush. Tale destino non coglie invece un'analoga manifestazione cui partecipa la maggior parte dei militanti del PRC. I due episodi rafforzano gli antigovernativi di Rifondazione, mettendo a dura prova la linea di maggioranza.\nL'annuncio della nascita del Partito Democratico (PD), per il mese di ottobre 2007, favorisce un nuovo avvicinamento tra le formazioni \"a sinistra dei DS\", Rifondazione innanzitutto, ma anche il PdCI, i Verdi e Sinistra Democratica. La necessit\u00e0 di costituire un'azione politica unitaria che raccolga le istanze della sinistra italiana approda nella creazione di un \"cantiere per l'unit\u00e0 a sinistra\".\nIl partito, dai vertici fino a un gran numero di strutture e militanti di base, aderisce alla manifestazione nazionale, convocata dai giornali Liberazione, il manifesto, Carta e da 15 personalit\u00e0 della sinistra, che si svolge a Roma il 20 ottobre 2007. All'iniziativa, appoggiata da Rifondazione e dal PdCI, partecipa una grande folla, che gli organizzatori valutano a circa un milione di persone, unite nella richiesta di una svolta a sinistra da parte del governo Prodi, soprattutto sul tema del lavoro e delle pensioni.\nDopo alcuni mesi il cantiere della sinistra, definito giornalisticamente \"Cosa Rossa\", ha una forte accelerazione e culmina l'8 e 9 dicembre 2007 con l\"'Assemblea della Sinistra e degli Ecologisti\", durante la quale viene varata La Sinistra l'Arcobaleno che vede uniti sotto un unico simbolo i quattro partiti di PRC, PdCI, SD e Verdi.\nCaduta del governo Prodi II.\nA gennaio 2008 cade il Governo Prodi, in seguito al mancato ottenimento della fiducia in Senato, per il voto contrario dell'UDEUR e di altri senatori di centro, in precedenza aderenti all'Unione.\nIl PRC si dichiara disponibile alla formazione di un governo istituzionale che possa modificare la legge elettorale vigente, pur affermando la propria contrariet\u00e0 alla formazione di nuove maggioranze che includano i partiti della Casa delle Libert\u00e0. In un'intervista, Franco Giordano dichiara che non sarebbero state pi\u00f9 possibili alleanze con il centro moderato, definito trasformista.\nIl partito decide quindi di avviare la campagna elettorale in corrispondenza dell'Assemblea delle lavoratrici e dei lavoratori tenutasi a Torino presso il Parco della Pellerina. Si \u00e8 delineato pertanto un ritorno alla centralit\u00e0 delle grandi tematiche del lavoro e della precariet\u00e0 che durante il periodo del PRC al Governo sembravano essere state messe da parte."}
{"id": "1892942", "revid": "306856", "url": "https://it.wikipedia.org/wiki?curid=1892942", "title": "Kawasaki ZX-RR", "text": "La Kawasaki ZX-RR \u00e8 una moto costruita dalla Kawasaki, sviluppata come prototipo da competizione per prendere parte dal 2002 fino alla stagione 2009 nella classe MotoGP del motomondiale.\nStoria.\nCon questo modello la casa motociclistica giapponese si ripresenta in veste ufficiale alle gare del motomondiale, era infatti dal 1982 che la squadra verde e nera non prendeva parte alla classe regina del motomondiale, e la ZX-RR segna il rientro della Kawasaki in questo genere di gare, a 20 anni esatti dall'ultima esperienza.\nLa ZX-RR, nota anche come \"Ninja\" ZX-RR, (nome tipico delle super-sportive Kawasaki stradali), ha esordito in MotoGP nel 2002, in concomitanza con l'entrata in vigore del nuovo regolamento che dava spazio ai motori di grossa cilindrata a quattro tempi, bandendo quella che fino ad allora era la classe 500, che permetteva di utilizzare solo moto spinte da un motore di massimo 500\u00a0cm\u00b3, senza fare distinzione per tipo.\nIn questo modo, con una cilindrata massima di 990\u00a0cm\u00b3 (800\u00a0cm\u00b3 dal motomondiale 2007), e un ciclo di combustione a quattro tempi, si avvicina di pi\u00f9 il mondo delle corse, a quello delle moto supersportive stradali.\nAlla fine del campionato mondiale del 2008 la Kawasaki ha annunciato il ritiro della squadra ufficiale dalle competizioni del motomondiale del 2009. A seguito di questa decisione, nel 2009 il team Hayate Racing partecipa alla MotoGP con la ZX-RR non supportata ufficialmente.\nProgetto.\nAl pari di tutte le sue simili, la ZX-RR presenta specifiche tecniche di assoluto rilievo, quali ad esempio l'impiego di materiali ultraleggeri per ridurne il pi\u00f9 possibile il peso, oppure l'applicazione sulla moto di tecnologie derivata dalle gare di Formula 1, le quali hanno contribuito a migliorare le doti del suo motore e dell'impianto frenante.\nUn po' come tutte le MotoGP (e le vecchie 500), non \u00e8 stata pesantemente modificata di anno in anno, ma evoluta secondo microsviluppi che consentono di incrementarne le prestazioni. Nel motociclismo infatti, a differenza delle corse automobilistiche e in particolar modo della Formula 1, l'implementazione delle performance viene raggiunta soprattutto con una profonda conoscenza del mezzo, e dunque una messa a punto sempre migliore, senza quasi mai stravolgere il progetto iniziale, ma perfezionandolo.\nPer quello che riguarda il telaio della ZX-RR, i tecnici hanno pensato di utilizzare la soluzione pi\u00f9 semplice da realizzare, ossia quella della doppia trave d'alluminio, che consente un peso molto contenuto per via dell'utilizzo della lega leggera, ma contemporaneamente valori di rigidit\u00e0 torsionale e flessionale tali da consentire di sfruttare al meglio il motore. La Kawasaki fu poi la prima ad introdurre questa tecnologia (tipicamente corsaiola), sulle moto di serie, ossia nel 1995 con la prima serie della Ninja ZX6-R.\nAnche le sospensioni seguono criteri tecnologici molto all'avanguardia, con regolazioni idrauliche molto complesse e controlli elettronici avanzati, con la struttura base di una forcella telescopica a steli rovesciati, e un forcellone a doppio braccio.\nSotto il profilo aerodinamico, risulta abbastanza compatta, con linee semplici e filanti, che sulla carta dovrebbero garantire un'ottima penetrazione aerodinamica; soprattutto se vista di profilo, la moto risulta essere molto raccolta.\nSi \u00e8 cercato infatti di trovare un compromesso ideale, per realizzare un passo sufficientemente corto da rendere il mezzo agile nei tratti di pista pieni di curve, ma al tempo stesso non troppo corta da avere reazioni eccessivamente repentine causando una usura eccessiva degli pneumatici.\nLa coda \u00e8 molto alta e rastremata con un andamento cuneiforme che dovrebbe assicurare una buona stabilit\u00e0 sui rettilinei alle velocit\u00e0 pi\u00f9 elevate; la carenatura \u00e8 realizzata totalmente in fibra di carbonio, cos\u00ec da essere particolarmente leggera; tuttavia, anche se realizzato con il pregiato materiale, non presenta una elevata resistenza, poich\u00e9 l'unico scopo \u00e8 quello di deviare i flussi d'aria nel modo pi\u00f9 corretto possibile, contenendo al minimo gli attriti.\nIl motore quattro tempi presentato all'esordio era un quattro cilindri in linea del tipo frontemarcia, scelta deriva dall'esperienza accumulata sulle moto supersportive stradali e sulle moto superbike e, al tempo del debutto, la Kawasaki era l'unica, assieme alla Yamaha, ad usare un motore di questo tipo.\nLa potenza sviluppata dal propulsore era apprezzabile e veniva considerato uno dei migliori motori in uso in MotoGp, nonostante l'insieme formato col telaio e le sospensioni non abbia portato a risultati di un certo rilievo.\nGrazie ad una raffinata gestione elettronica, era capace nella versione da 990\u00a0cm\u00b3 del 2006 di erogare una potenza superiore ai 240 cv, anche se non \u00e8 mai stato reso noto il regime di rotazione.\nDal 2007, col cambio regolamentare, tutte le case hanno dovuto rimpicciolire i propri motori, portandoli da 990 a 800\u00a0cm\u00b3.\nQuello della Kawasaki aveva una cilindrata totale di 798cm\u00b3, e superava i 200 cavalli di potenza massima a un regime di rotazione mai comunicato ufficialmente. Alla luce del fatto che la distribuzione a 16 valvole \u00e8 comandata da un bialbero in testa ed \u00e8 stato abbinato il richiamo pneumatico delle valvole, il regime dovrebbe essere cresciuto parecchio esattamente come per le altre marche."}
{"id": "1892943", "revid": "767487", "url": "https://it.wikipedia.org/wiki?curid=1892943", "title": "Areta IV", "text": "Il suo titolo completo, cos\u00ec come risulta dalle iscrizioni epigrafiche, era \"Aretas, Re dei Nabatei, Amico del suo popolo\". Sotto il suo regno Petra raggiunse il massimo splendore e costru\u00ec il famoso El Khasneh.\nNel suo lunghissimo regno (9 a. C.-40 d. C.), dopo aver ottenuto il riconoscimento di Augusto ed avergli mostrato la sua riconoscenza prestandogli aiuto nella guerra giudaica scoppiata dopo la morte di Erode il Grande nel 1 a. C. , seppe acquistarsi una quasi assoluta indipendenza dai Romani, che volle attestare assumendo l'epiteto, di sapore nazionalistico, di r\u0101\u1e25em \u201bamm\u0113h (\"amante del proprio popolo, \u03a6\u03b9\u03bb\u03cc\u03c0\u03b1\u03c4\u03c1\u03b9\u03c2\"), che accompagna il suo nome nelle iscrizioni. Aveva dato in sposa una sua figlia al tetrarca di Galilea Erode Antipa, il quale la ripudi\u00f2 per sposare la cognata Erodiade, onde Areta gli intim\u00f2 guerra e lo sconfisse. Il proconsole Vitellio si mosse per punirlo di aver violato la pace romana, ma alla notizia della morte di Tiberio (37 d. C.) torn\u00f2 indietro , e Areta continu\u00f2 a regnare indisturbato. Del suo dominio su Damasco d\u00e0 prova un episodio della vita di S. Paolo, il quale riusc\u00ec a sfuggire all'inseguimento dell'etnarca (evidentemente il capo di una trib\u00f9 suddita dei Nabatei) di Areta in quella citt\u00e0 ."}
{"id": "1892952", "revid": "300067", "url": "https://it.wikipedia.org/wiki?curid=1892952", "title": "Terry Teagle", "text": "Carriera.\nTeagle, guardia tiratrice con lunga militanza nel campionato professionistico della NBA tra gli anni ottanta e novanta, dopo aver vestito la maglia della Baylor University, fu scelto dagli Houston Rockets nel draft NBA del 1982. Con i Rockets rest\u00f2 per due stagioni, fino al 1984.\nNella stagione 1984-85 inizi\u00f2 la stagione con i Detroit Pistons, ma subito dopo pass\u00f2 ai Golden State Warriors. Con la franchigia californiana rest\u00f2 fino al 1990.\nNel biennio 1990-1992 gioc\u00f2 con i Los Angeles Lakers.\nNella stagione 1992-93 venne ingaggiato dalla Benetton basket Treviso per rimpiazzare Vinny Del Negro ma, nonostante il buon avvio, fu tagliato a causa di un infortunio.\nRitornato negli States, disput\u00f2 un paio di partite nei play-off NBA del 1993.\nNel 1993-94 fece parte del roster della Goccia di Carnia Udine, squadra di Serie A2, ma trov\u00f2 limitato impiego.\nNel 1995 si ritir\u00f2 dal basket professionistico."}
{"id": "1892956", "revid": "486946", "url": "https://it.wikipedia.org/wiki?curid=1892956", "title": "Torneo FIRA 1996-97", "text": ""}
{"id": "1892958", "revid": "4175", "url": "https://it.wikipedia.org/wiki?curid=1892958", "title": "Torneo FIRA 1997-98", "text": ""}
{"id": "1892960", "revid": "486946", "url": "https://it.wikipedia.org/wiki?curid=1892960", "title": "Torneo FIRA 1998-99", "text": ""}
{"id": "1892962", "revid": "287204", "url": "https://it.wikipedia.org/wiki?curid=1892962", "title": "Emirates Cup", "text": "L'Emirates Cup \u00e8 un torneo calcistico amichevole per squadre di club organizzato dall'Arsenal nel suo stadio casalingo in onore dello sponsor Emirates.\nFormula.\nOgni squadra ne affronta altre due in gare regolamentari da 90 minuti. Al termine della gara si assegnano tre punti alla squadra vincitrice, o un punto a entrambe le squadre in caso di parit\u00e0. Ogni rete realizzata vale un ulteriore punto. Se pi\u00f9 squadre totalizzano lo stesso punteggio la classifica viene determinata, in sequenza, in base alla differenza reti complessiva, ai gol fatti, e infine al numero di tiri in porta.\nEdizioni.\n2012.\nNell'estate del 2012 l'Emirates Cup non \u00e8 stata disputata, in quanto il torneo amichevole si sarebbe dovuto svolgere in concomitanza con i Giochi della XXX Olimpiade.\n2016.\nNell'estate del 2016 l'Emirates Cup non \u00e8 stata disputata, in quanto il torneo amichevole si sarebbe dovuto svolgere in concomitanza con il Campionato europeo 2016.\n2018.\nNell'estate del 2018 l'Emirates Cup non \u00e8 stata disputata, in quanto il torneo amichevole si sarebbe dovuto svolgere in concomitanza con il Campionato mondiale 2018.\n2020.\nNell'estate del 2020 l'Emirates Cup non \u00e8 stata disputata a causa della pandemia di COVID-19 che ha colpito tutto il mondo."}
{"id": "1892963", "revid": "6923", "url": "https://it.wikipedia.org/wiki?curid=1892963", "title": "Kassbohrer - Setra", "text": ""}
{"id": "1892966", "revid": "62004", "url": "https://it.wikipedia.org/wiki?curid=1892966", "title": "Christian Pfannberger", "text": "Carriera.\nDopo essere stato campione del mondo militari nel 1999, Christian Pfannberger vinse nel 2001 l'Internationale Th\u00fcringen Rundfahrt, il campionato austriaco Under-23 e si classific\u00f2 nono nella prova in linea Under-23 dei campionati del mondo di Lisbona.\nPass\u00f2 professionista nel 2002 tra le file della squadra tedesca Team N\u00fcrnberger e, nello stesso anno, si aggiudic\u00f2 il secondo posto al Giro della Renania-Palatinato. L'anno seguente pass\u00f2 alla squadra austriaca Volksbank-Ideal, poi, nel 2004, alla eD'System-ZVVZ, squadra della Repubblica Ceca. Secondo al campionato austriaco di ciclismo su strada, fu trovato positivo al testosterone al termine di questa prova e sospeso due anni.\nRitorn\u00f2 a correre nel 2006 nella squadra ELK Haus-Simplon, con cui disput\u00f2 un buon Giro d'Austria, vincendo una tappa e concludendo al terzo posto della classifica generale. La stagione 2007 fu la migliore della sua carriera. Dopo una caduta patita alla Rund um den Henninger-Turm, che gli caus\u00f2 fratture alla clavicola e alla mano, in luglio si impose nella prova in linea dei campionati austriaci; durante l'estate ottenne quindi numerosi piazzamenti, tra cui il secondo posto nella Coppa Agostoni, il terzo nel Gran Premio Nobili Rubinetterie e nel Giro d'Oro e il quindicesimo al Giro di Germania.\nIn novembre firm\u00f2 un contratto per la stagione 2008 con la Barloworld, con la speranza di partecipare ai Grandi giri. Nel marzo del 2008 vinse in Sudafrica il Giro del Capo; si mise poi in luce con tre piazzamenti nelle classiche delle Ardenne, giungendo quinto alla Liegi-Bastogne-Liegi, settimo all'Amstel Gold Race e nono alla Freccia Vallone. Si riconferm\u00f2 anche campione d'Austria nella prova in linea.\nNel 2009 viene ingaggiato dalla squadra ProTour russa Katusha. Ottenne nuovi piazzamenti nelle classiche delle Ardenne ma in maggio, la settimana prima della partenza del Giro d'Italia, la squadra lo sospese preventivamente dopo l'annuncio della sua \"non negativit\u00e0\" ad un controllo antidoping. In seguito alla conferma della positivit\u00e0, venne sospeso a vita dalla Federazione ciclistica austriaca."}
{"id": "1892981", "revid": "1305772", "url": "https://it.wikipedia.org/wiki?curid=1892981", "title": "Niuquan", "text": "Il Niuquan (\u725b\u62f3, Pugilato del Bue) \u00e8 uno stile di arti marziali cinesi classificabile come Nanquan; esso \u00e8 anche inscrivibile negli stili imitativi (Xiangxingquan) in quanto tenta di riprodurre il modo di reagire del Bue, con corna e con le zampe. Secondo Gui Trenadiel questo pugilato \u00e8 praticato solamente nella regione di Yongtaixian del Fujian.\nAltri segnalano l'esistenza del Guiniuquan (\u9f9f\u725b\u62f3, Pugilato del Bue e della Tartaruga) con le medesime prerogative descritte sopra. Esso sarebbe stato creato agli inizi dell'epoca della dinastia Qing da un monaco del tempio Shuifusi (\u6c34\u798f\u5bfa), nell'area amministrativa di Pingjiangxian (\u5e73\u6c5f\u53bf) della provincia di Hunan.\nAlcune forme.\nQuesti alcuni nomi di Taolu dello stile: Tie niu xia shan (\u94c1\u725b\u4e0b\u5c71); Tie niu wan jiao (\u94c1\u725b\u633d\u89d2); Tie niu xing bu (\u94c1\u725b\u884c\u6b65); Tie niu baiwei (\u94c1\u725b\u6446\u5c3e); Tie niu po geng (\u94c1\u725b\u7834\u57c2), ecc."}
{"id": "1892983", "revid": "1452073", "url": "https://it.wikipedia.org/wiki?curid=1892983", "title": "Fototessera", "text": "La fototessera \u00e8 una particolare forma di fotografia utilizzata principalmente per scopi istituzionali, usualmente per documenti di identit\u00e0.\nUso.\nI maggiori usi sono:\nGrande diffusione da poco tempo anche l'uso per corredare curriculum e ricerche di lavoro.\nRealizzazione.\nLe fototessera possono essere realizzate in vari modi:"}
{"id": "1892984", "revid": "123657236", "url": "https://it.wikipedia.org/wiki?curid=1892984", "title": "Dodge Challenger", "text": "La Challenger \u00e8 un'autovettura prodotta dalla Dodge dal 1970.\nPrima generazione (1970\u20131974).\nLa Dodge Challenger \u00e8 una delle pi\u00f9 note muscle car americane, e una delle ultime pony car.\nNacque nel 1970 nelle versioni \"Challenger Six\", \"Challenger V8\", \"Challenger T/A\" e \"Challenger R/T\".\nIl motore base di una Dodge Challenger era un sei cilindri in linea da 3.7 litri di cilindrata, mentre la versione V8 era equipaggiata con un otto cilindri da 5.2 litri con doppio carburatore in grado di sviluppare fino a 230 CV (170 kW). Motori alternativi erano i V8 da 5.6 o 6.3 litri.\nLa Challenger R/T era la versione pi\u00f9 prestante e sportiva: montava infatti motori da circa 7 litri; di questi il meno potente sviluppava 335 CV (250\u00a0kW) ed era dotato di cambio manuale a 3 marce. Gli altri motori alternativi sviluppavano 375, 390 e 425 CV.\nLa Challenger usc\u00ec di produzione nel 1974 e venne riprodotta (con molto meno successo) tra il 1978 e il 1983.\nIl telaio richiama quello impiegato per la Plymouth Barracuda, ma con carrozzeria totalmente diversa.\nSeconda generazione (1978\u20131983).\nLa Challenger fu reintrodotta nel 1978, questa volta solo in versione coup\u00e9.\nDerivava dalla Mitsubishi Galant Lambda e veniva venduta tramite i concessionari Dodge.\nSalvo poche varianti, era identica alla Plymouth Sapporo.\nNel modello Dodge erano sottolineate le caratteristiche sportive, mentre in quello Plymouth erano enfatizzate le caratteristiche lussuose.\nNel 1981 la Challenger fu rivista.\nIl modello era dotato di un motore a quattro cilindri in linea da 1,6 litri o 2,6 litri. Il cambio era manuale a cinque rapporti oppure automatico a tre marce. Era assemblata in Giappone.\nTerza generazione (2008-).\nLa Dodge ha riproposto la nuova Challenger con linee molto simili a quelle dell'antesignana \"muscle\" degli anni settanta. La prima idea fu quella di farla entrare in produzione nel 2006, ma questo non \u00e8 stato possibile; il nuovo modello \u00e8 entrato infatti in produzione durante i primi giorni di febbraio 2008 nella versione \"SRT8\", seguita poi dalle versioni R/T con motore V8 da 5.7 litri e la SE con motore da 3.5 litri. Dotata di un V8 Hemi da 6.1 litri che eroga una potenza massima di 430 CV e una coppia motrice di 570 N\u00b7m, la nuova Challenger SRT8 pu\u00f2 raggiungere i 280\u00a0km/h con un'accelerazione 0 a 100\u00a0km/h in circa 4,9 secondi.\nNel 2010 \u00e8 stata introdotta la SRT8 392, versione limitata a 1.492 esemplari per il solo mercato nordamericano. La vettura era equipaggiata con un propulsore V8 6.4 HEMI da 477 CV di potenza con 637 Nm di coppia. Tale motore veniva gestito o da un cambio automatico a cinque rapporti con sistema Fuel Saver per disattivare quattro cilindri in condizioni di marcia ottimali o da un Tremec TR-6060 manuale a sei rapporti. Dotata di un nuovo terminale di scarico sportivo Mopar e di un nuovo alettone posteriore, la vettura accelerava da 0 a 100\u00a0km/h in 4 secondi.\nVersioni speciali.\nDodge Challenger Super Stock Concept.\nPresso il SEMA del 2006, la Dodge ha presentato una versione speciale della Challenger denominata Super Stock Concept. Tale vettura \u00e8 stata presentata per commemorare il 50\u00ba anniversario della creazione del propulsore 392 HEMI e per presentarne la nuova versione 6.4 L.\nDodge Challenger SRT10 Concept.\nNel 2008 la Dodge ha realizzato una concept della Challenger denominata SRT10. Tale vettura \u00e8 stata dotata del propulsore 8.4 L V10 da 560 CV in alluminio derivato dalla Dodge Viper. Per contenere il peso, il cofano motore \u00e8 stato realizzato in fibra di carbonio e modificato con diverse prese d'aria aggiuntive per il motore. Gli ammortizzatori montati sono stati realizzati dalla Bilstein specificatamente per migliorare la guidabilit\u00e0 dell'auto. Gli interni sono stati anch'essi costruiti in carbonio e sono dotati di sedili sportivi.\nBroward County's Dodge Challenger police cars.\nIl dipartimento dello sceriffo di Broward County, in Florida, ha in dotazione una Dodge Challenger R/T equipaggiata con videocamera, sistema di identificazione Lo-Jack, lampeggianti e un impianto di comunicazione in tempo reale con le unit\u00e0 aeree.\nDodge Challenger SRT Hellcat.\nNel 2014 la divisione SRT della Chrysler, specializzata nell'elaborazione dei modelli del gruppo automobilistico statunitense, ha realizzato una versione ad alte prestazioni della Dodge Challenger. Denominata Hellcat, impiegava come propulsore un V8 6.2 HEMI sovralimentato dalla potenza di 707 cavalli con 881 Nm di coppia. Per la normale circolazione stradale, la centralina elettronica per la gestione del motore era predisposta per l'erogazione di soli 500 CV, e il massimo della potenza pu\u00f2 essere generato solo tramite l'impiego di una speciale chiave di avviamento che, una volta riconosciuta dalla centralina, permette lo sblocco dell'intera potenza.\nDodge Challenger SRT Demon.\nVersione ulteriormente potenziata della Hellcat, monta lo stesso motore da 6.2 litri ma potenziato ad 840 CV grazie all'introduzione di un nuovo compressore volumetrico di dimensioni maggiori e varie migliorie al motore. Copre il quarto di miglio in 9.6 secondi circa (\u00e8 stata modificata specificatamente per le drag race) e accelera da 0 a 100 km/h in 2.3 s. Alla partenza \u00e8 in grado di impennare in prima marcia per un tratto di percorso lungo ben 89 metri. Il prezzo di lancio negli Stati Uniti \u00e8 di 84.995 $.\nAttivit\u00e0 sportiva.\nNel 1970 la Challenger venne schierata nel campionato statunitense Trans-Am. La vettura venne preparata dalla Ray Caldwell Autodynamics ed affidata al pilota Sam Posey sotto la sponsorizzazione Classic Wax. Nonostante l'accanita concorrenza, la Challenger termin\u00f2 quarta in classifica alla fine del campionato con tre terzi posti ottenuti sui circuiti di Lime Rock, Road America e Kent."}
{"id": "1892985", "revid": "287204", "url": "https://it.wikipedia.org/wiki?curid=1892985", "title": "Artemidoro", "text": ""}
{"id": "1892986", "revid": "289247", "url": "https://it.wikipedia.org/wiki?curid=1892986", "title": "Tiro a segno alle Olimpiadi", "text": ""}
{"id": "1892987", "revid": "339392", "url": "https://it.wikipedia.org/wiki?curid=1892987", "title": "Tatiana Lebedeva", "text": ""}
{"id": "1892988", "revid": "289247", "url": "https://it.wikipedia.org/wiki?curid=1892988", "title": "Tiro a segno alla II Olimpiade", "text": ""}
{"id": "1892990", "revid": "289247", "url": "https://it.wikipedia.org/wiki?curid=1892990", "title": "Tiro a segno alla IV Olimpiade", "text": ""}
{"id": "1892991", "revid": "289247", "url": "https://it.wikipedia.org/wiki?curid=1892991", "title": "Tiro a segno alla V Olimpiade", "text": ""}
{"id": "1892992", "revid": "289247", "url": "https://it.wikipedia.org/wiki?curid=1892992", "title": "Tiro a segno alla VII Olimpiade", "text": ""}
{"id": "1892993", "revid": "289247", "url": "https://it.wikipedia.org/wiki?curid=1892993", "title": "Tiro a segno alla VIII Olimpiade", "text": ""}
{"id": "1892994", "revid": "289247", "url": "https://it.wikipedia.org/wiki?curid=1892994", "title": "Tiro a segno alla X Olimpiade", "text": ""}
{"id": "1892995", "revid": "289247", "url": "https://it.wikipedia.org/wiki?curid=1892995", "title": "Tiro a segno alla XI Olimpiade", "text": ""}
{"id": "1892996", "revid": "289247", "url": "https://it.wikipedia.org/wiki?curid=1892996", "title": "Tiro a segno alla XIV Olimpiade", "text": ""}
{"id": "1892997", "revid": "289247", "url": "https://it.wikipedia.org/wiki?curid=1892997", "title": "Tiro a segno alla XV Olimpiade", "text": ""}
{"id": "1892998", "revid": "289247", "url": "https://it.wikipedia.org/wiki?curid=1892998", "title": "Tiro a segno alla XVI Olimpiade", "text": ""}
{"id": "1892999", "revid": "289247", "url": "https://it.wikipedia.org/wiki?curid=1892999", "title": "Tiro a segno alla XVII Olimpiade", "text": ""}
{"id": "1893000", "revid": "289247", "url": "https://it.wikipedia.org/wiki?curid=1893000", "title": "Tiro a segno alla XVIII Olimpiade", "text": ""}
{"id": "1893001", "revid": "289247", "url": "https://it.wikipedia.org/wiki?curid=1893001", "title": "Tiro a segno alla XIX Olimpiade", "text": ""}
{"id": "1893002", "revid": "289247", "url": "https://it.wikipedia.org/wiki?curid=1893002", "title": "Tiro a segno alla XX Olimpiade", "text": ""}
{"id": "1893003", "revid": "339392", "url": "https://it.wikipedia.org/wiki?curid=1893003", "title": "Natalia Sadova", "text": ""}
{"id": "1893004", "revid": "289247", "url": "https://it.wikipedia.org/wiki?curid=1893004", "title": "Tiro a segno alla XXI Olimpiade", "text": ""}
{"id": "1893005", "revid": "289247", "url": "https://it.wikipedia.org/wiki?curid=1893005", "title": "Tiro a segno alla XXII Olimpiade", "text": ""}
{"id": "1893006", "revid": "289247", "url": "https://it.wikipedia.org/wiki?curid=1893006", "title": "Tiro a segno alla XXIII Olimpiade", "text": ""}
{"id": "1893007", "revid": "289247", "url": "https://it.wikipedia.org/wiki?curid=1893007", "title": "Tiro a segno alla XXIV Olimpiade", "text": ""}
{"id": "1893008", "revid": "289247", "url": "https://it.wikipedia.org/wiki?curid=1893008", "title": "Tiro a segno alla XXV Olimpiade", "text": ""}
{"id": "1893009", "revid": "289247", "url": "https://it.wikipedia.org/wiki?curid=1893009", "title": "Tiro a segno alla XXVI Olimpiade", "text": ""}
{"id": "1893010", "revid": "289247", "url": "https://it.wikipedia.org/wiki?curid=1893010", "title": "Tiro a segno alla XXVII Olimpiade", "text": ""}
{"id": "1893011", "revid": "289247", "url": "https://it.wikipedia.org/wiki?curid=1893011", "title": "Tiro a segno alla XXVIII Olimpiade", "text": ""}
{"id": "1893012", "revid": "729019", "url": "https://it.wikipedia.org/wiki?curid=1893012", "title": "Micheletti (mercenari)", "text": "I Micheletti (in Spagnolo: Miqueletes or Migueletes) erano irregolari truppe locali della Catalogna (Spagna); si ritiene che il loro nome derivi da Miguel o Miquelot de Prats, un mercenario Catalano, Capitano al servizio di Cesare Borgia.\nGodettero di una certa importanza nelle guerre minori della Spagna durante il XVII e il XVIII secolo, mentre in pace sembra che saccheggiassero facoltosi viaggiatori. Nella Guerra di Successione Spagnola i Micheletti continuarono la lotta contro la Francia anche quando la pace fu dichiarata formalmente.\nDurante la \"guerra peninsulare\" riuscirono a perseguitare con successo gli invasori francesi nelle montagne della Catalogna. Qualche volta tentarono operazioni con tanti uomini, come a Girona nel 1808 e nel 1809.\nLetteratura.\nI Micheletti sono citati pi\u00f9 volte nel XIII e XVI capitolo dei Promessi Sposi."}
{"id": "1893013", "revid": "1926649", "url": "https://it.wikipedia.org/wiki?curid=1893013", "title": "Luca Gentili", "text": "Carriera.\nGiocatore.\nCresce nelle giovanili della Settempeda, squadra della sua citt\u00e0, ma giovanissimo viene acquistato dal , . Con i \"galletti\" di Puglia gioca in diverse annate della sua carriera e fa il secondo di diversi portieri come Alberto Fontana e soprattutto \u00e8 in rosa con grandi campioni quali Zvonimir Boban, Diego De Ascentis, David Platt, Gianluca Zambrotta, Nicola Ventola e Nicola Legrottaglie.\nDopo anni di prestiti il club di Vincenzo Matarrese lo lascia libero; inizia una \"nuova\" carriera tra i professionisti che lo vede vestire maglie prestigiose quali quelle del (con il quale vince il campionato di Serie C1 nel 2004) e del dove si fa apprezzare non solo per la sua bravura ma soprattutto per l'attaccamento alla maglia e per la professionalit\u00e0. Dalla stagione 2006-2007 fino a fine carriera \u00e8 il portiere della con il delicato ruolo di fare da chioccia a portieri under 20.\nIn carriera ha disputato 2 incontri in Serie A, 1 in Serie B, 52 in Serie C1 e 201 in Serie C2, per un totale di 256 incontri tra i professionisti.\nAllenatore.\nDopo aver appeso le scarpette al chiodo comincia la carriera di preparatore dei portieri. Nella stagione 2010-11 comincia la nuova avventura alla , squadra di Lega Pro Prima Divisione, promossa in Serie B al termine della stagione. Nel 2015, dopo due stagioni al , torna alla Maceratese neo promossa in Lega Pro in qualit\u00e0 di vice di Cristian Bucchi. Segue Cristian Bucchi anche al Perugia, al al ed all\u2019."}
