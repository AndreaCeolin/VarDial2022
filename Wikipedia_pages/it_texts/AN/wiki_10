{"id": "1807521", "revid": "6923", "url": "https://it.wikipedia.org/wiki?curid=1807521", "title": "Sessantotto", "text": "Sessantotto (o movimento del Sessantotto) indica un fenomeno socio-culturale avvenuto negli anni a cavallo del 1968, nei quali grandi movimenti di massa socialmente eterogenei (lavoratori, studenti, intellettuali e gruppi etnici minoritari), formatisi spesso per aggregazione spontanea, interessarono quasi tutti gli Stati del mondo con la loro forte carica di contestazione contro gli apparati di potere dominanti e le loro ideologie. Lo svolgersi degli eventi in un tempo relativamente ristretto contribu\u00ec a identificare il movimento col nome dell'anno in cui esso si manifest\u00f2 in modo pi\u00f9 attivo.\n\u00c8 stato un movimento sociale e politico che ha profondamente diviso l'opinione pubblica e i critici, tra chi sostiene che sia stato uno straordinario momento di crescita civile che ha introdotto nella societ\u00e0 mutamenti irreversibili (sviluppo dello spirito critico in ogni campo, superamento definitivo di diverse forme di moralismo, di autoritarismo, di emarginazione della donna e di altri settori della societ\u00e0) e chi al contrario sostiene che si sia trattato di un fenomeno di conformismo di massa, un'ondata eversiva che ha messo in pericolo la stabilit\u00e0 della societ\u00e0 liberaldemocratica.\nContesto storico.\nIl movimento nacque originariamente a met\u00e0 degli anni sessanta negli Stati Uniti e raggiunse la sua massima espansione nel 1968 nell'Europa occidentale col suo apice nel Maggio francese.\nNel 1964 a Berkeley, l'universit\u00e0 californiana i cui aspetti elitari erano uno dei simboli della societ\u00e0 statunitense, scoppi\u00f2 una rivolta senza precedenti. Il contagio fu immediato. Nei \"campus\" americani la protesta giovanile mise insieme classi, ceti, gruppi, invest\u00ec la morale e i rapporti umani. Gli studenti si schierarono contro la guerra del Vietnam, a favore delle battaglie per i diritti civili e alle filosofie che esprimevano il rifiuto radicale verso un certo stile di vita. Al contempo, alcune popolazioni del blocco orientale si sollevarono per denunciare la mancanza di libert\u00e0 e l'invadenza della burocrazia di partito, gravissimo problema sia dell'Unione Sovietica sia dei Paesi legati a essa.\nDiffusa in buona parte del mondo, dall'Occidente all'Est comunista, la \u00abcontestazione generale\u00bb ebbe come nemico comune il principio di autorit\u00e0 come giustificativo del potere nella societ\u00e0. Nelle scuole gli studenti contestavano i pregiudizi dei professori e del sistema scolastico scarso e obsoleto. Nelle fabbriche gli operai rifiutavano l'organizzazione del lavoro. Facevano il loro esordio nuovi movimenti che mettevano in discussione le discriminazioni all'etnia.\nGli obiettivi comuni ai diversi movimenti erano una radicale trasformazione della societ\u00e0 sulla base del principio di uguaglianza, l'opposizione ai poteri costituiti in nome della partecipazione di tutti alle decisioni, l'opposizione al capitalismo e alla societ\u00e0 dei consumi, la liberazione dei popoli sotto il giogo coloniale, la lotta al militarismo delle grandi potenze, l'eliminazione di ogni forma di oppressione sociale e di discriminazione razziale.\nMovimenti giovanili anti-sistema: beat, hippy, provo.\nNegli anni cinquanta del XX secolo si diffusero, nei giovani e non solo, nuovi modi di pensare, nuovi valori, nuove visioni della societ\u00e0, nuovi stili di vita. Non si tratt\u00f2 solo di evoluzione, ma di netta rottura col passato e con la cultura dominante, e di un impulso innovativo proiettato verso l\u2019esterno e verso il futuro. Queste trasformazioni investirono sia l\u2019arte, sia la cultura, sia il costume, con continui interscambi fra questi ambiti.\nIl fenomeno beat balz\u00f2 all\u2019evidenza, inizialmente, nel mondo della cultura, soprattutto nella letteratura, per opera di figure come Jack Kerouac, Lawrence Ferlinghetti, Lucien Carr, Allen Ginsberg, William S. Burroughs, Neal Cassady, Gary Snyder. Ci fu un processo di aggregazioni giovanili attorno a happening letterari incentrati su questi personaggi, ma in realt\u00e0 tali poeti e scrittori descrivevano una realt\u00e0 gi\u00e0 esistente da alcuni anni, la \"beat generation\", caratterizzata da stili di vita giovanili alternativi. I nuovi orientamenti e interessi spaziavano fra misticismo, approfondimenti di diverse culture (come le filosofie orientali), avvicinamento alla natura e allontanamento dalla societ\u00e0 industriale avanzata, nuove forme di percezione ed esperienze psichedeliche, scelte di vita caratterizzate da rottura con la famiglia tradizionale, ricerca di esperienze comunitarie, liberazione sessuale. Gruppi di beat sorsero rapidamente anche in Europa e altrove.\nA partire dalla met\u00e0 degli anni 1960, le aggregazioni giovanili di questo tipo presero il nome di hippy (mentre il termine beat si spost\u00f2 principalmente a denotare un particolare tipo di musica a esse collegata, che ebbe come principali riferimenti i Beatles e i Rolling Stones). Si distinsero per costumi molto liberi e ampio uso di sostanze stupefacenti, soprattutto LSD, un allucinogeno che proprio in quegli anni fu immesso sul mercato con rapida diffusione e di cui si teorizzavano le doti di espansione della mente. Gli hippy non solo si aggregarono in realt\u00e0 alternative (comuni), ma si proiettarono fortemente all\u2019esterno in forme di protesta sociale e politica, principalmente contro la guerra in Vietnam e contro la discriminazione razziale.\nI provo furono un movimento di controcultura sorto nei Paesi Bassi intorno al 1965. La loro battaglia era incentrata contro il consumismo e in difesa dell\u2019ambiente, anticipando fortemente l\u2019ambientalismo che diverr\u00e0 un tema centrale nei movimenti giovanili solo diversi anni dopo. Attuavano manifestazioni, sempre nonviolente, di grande visibilit\u00e0 e spesso molto provocatorie.\nAvevano come simbolo le biciclette bianche, sulle quali giravano in enormi gruppi per le citt\u00e0. Avanzavano una precisa proposta politica costituita dai \"Progetti bianchi\": chiedevano la socializzazione dei mezzi di trasporto e delle abitazioni (segnalavano pubblicamente gli appartamenti sfitti da occupare - anticipando di molti anni il fenomeno degli squatter, organizzavano momenti di informazione popolare sui metodi contraccettivi. Il principale loro progetto politico era il \"Piano delle Biciclette Bianche,\" che prevedeva di abolire progressivamente il traffico motorizzato sostituendolo con quello ciclistico, utilizzando biciclette di propriet\u00e0 pubblica (anticipando di molti anni le successive iniziative di car-sharing).\nNascita della \u00abNuova Sinistra\u00bb.\nNegli anni 1960 nacque la Nuova Sinistra (\"New Left\" fu un termine coniato dal sociologo americano Charles Wright Mills) focalizzata non solo, come per la sinistra tradizionale, sulla disuguaglianza sociale e lo sfruttamento del lavoro, ma anche su problematiche coinvolgenti la persona nella societ\u00e0 industriale avanzata, sull'alienazione, il disagio, l'autoritarismo, la disumanizzazione indotta dal mercato, dai consumi, dai mezzi di comunicazione di massa che manipolano il pensiero e inducono falsi bisogni. Si cominci\u00f2 ad andare al di l\u00e0 dei riferimenti ideologici classici della sinistra (Marx, Lenin), rivolgendosi alle pi\u00f9 diverse forme di marxismo critico, e anche, oltre il marxismo, al pensiero critico filosofico, sociologico, psicoanalitico. Non si considerava pi\u00f9 solamente la fabbrica come \"istituzione totale\" alienante, ma anche la famiglia, la caserma, il carcere, l'ospedale psichiatrico. Ci si apr\u00ec a nuove vedute approfondendo il pensiero di Louis Althusser, Herbert Marcuse, Theodor Adorno, Max Horkheimer, J\u00fcrgen Habermas, Wilhelm Reich, Michel Foucault, Ronald Laing.\nDella sinistra storica si valorizzavano orientamenti in passato minoritari spesso emarginati, come l'anarchismo e il trotskismo. Il riferimento ideale all'URSS venne meno, e si condividevano invece posizioni del dissenso nei paesi dell'Europa orientale, come il marxismo critico di Jacek Kuro\u0144 e Karol Modzelewski in Polonia, e di Robert Havemann nella Germania Est. Al contrario, in altri casi ci si alline\u00f2, dopo la rottura Cina-URSS, col pensiero di Mao Zedong, che esaltava l'URSS dei tempi di Stalin, e accusava la direzione sovietica del dopo-XX congresso PCUS di revisionismo e \"social-imperialismo\". Nuovi riferimenti furono la rivoluzione cubana e la lotta terzomondista di Ernesto \"Che\" Guevara. Divennero figure importanti anche pensatori e attivisti provenienti dai Paesi in via di sviluppo, antimperialisti e anticapitalisti non appoggiati esclusivamente al leninismo classico ma con punti di vista innovativi come Am\u00edlcar Cabral, Hosea Jaffe, Samir Amin. Nonostante i settori maoisti si ispirassero a Stalin, la maggioranza della nuova sinistra rifiutava il dogmatismo e il monolitismo dei partiti storici della sinistra. Si privilegiava la partecipazione diretta, la democrazia assembleare, la spontaneit\u00e0 e l'immediatezza dell'azione.\nLa maggior parte delle nuove organizzazioni, che furono numerosissime e in continua evoluzione (spesso con scissioni, fusioni, scioglimenti e rinascite), nacquero al di fuori della sinistra tradizionale, mentre alcune presero vita all'interno. In Italia fu il caso del Manifesto, un gruppo di importanti figure del PCI (Lucio Magri, Rossana Rossanda, Luigi Pintor, Aldo Natoli, Valentino Parlato, Luciana Castellina, Lidia Menapace) che tramite l'omonima rivista da loro fondata aprirono un dibattito aperto e critico che port\u00f2 alla messa in discussione del ruolo guida dell'URSS per i comunisti; per questo, dopo un processo interno, furono espulsi dal partito, e andarono a costituire una muova formazione che ebbe da subito alcune migliaia di aderenti.\nLa morte di Che Guevara.\nNell'ottobre 1967 i militari boliviani annunciarono la morte di Che Guevara.\nLeader della rivoluzione guerrigliera assieme a Fidel Castro a Cuba e poi, dopo la vittoria della rivoluzione, Ministro dell'Economia del nuovo regime socialista, si era allontanato dall'isola l'anno precedente per iniziare una nuova rivoluzione nelle montagne della Bolivia. Nella primavera del 1967 era stato reso noto un suo appello ai rivoluzionari del mondo, dal titolo \"Creare due, tre, molti Vietnam\". Compito dei rivoluzionari, secondo Che Guevara, era affiancare il Vietnam con numerosi altri movimenti insurrezionali in tutte le aree del mondo, che vanificassero l'azione \u00abdi polizia\u00bb della superpotenza americana, garantendo la vittoria del Fronte nazionale di liberazione in Vietnam e la sconfitta dell'imperialismo statunitense. La morte da guerrigliero in territorio boliviano nel 1967 contribu\u00ec a fare di Che Guevara un simbolo della lotta contro ogni forma di oppressione. La sua tensione ideale ispir\u00f2 lo spirito rivoluzionario che contraddistinse la protesta studentesca europea alla fine degli anni sessanta.\nA partire dal novembre 1967, in diversi Paesi europei si diffusero agitazioni studentesche: dapprima concentrate nelle Universit\u00e0, che vennero occupate e dove il movimento tent\u00f2 di dar vita a forme di \u00abcontroeducazione alternativa\u00bb a quella ufficiale attraverso volantini ciclostilati, l'opposizione \u00abextraparlamentare\u00bb, come all'epoca veniva definita, progettava di investire progressivamente l'intera societ\u00e0 a partire dalla base stessa.\nIl movimento nel mondo.\nStati Uniti.\nNegli Stati Uniti le lotte si polarizzarono contro la societ\u00e0 dei consumi, contro la Guerra del Vietnam, nell'appoggio alle battaglie dei neri per il riconoscimento dei loro diritti civili e per il miglioramento delle condizioni di vita e di lavoro.\nAgli inizi degli anni 1960 si svilupp\u00f2 il movimento \"hippy\", parola di gergo che voleva dire \u00abuno che ha mangiato la foglia\u00bb, in seguito ribattezzati \u00abfigli dei fiori\u00bb, poich\u00e9 la loro unica arma erano appunto i fiori. Gli hippy si battevano contro la guerra nel Vietnam. Si trattava di un sanguinoso conflitto che dal 1962 vedeva impegnati gli Stati Uniti, che combattevano l'unificazione tra Vietnam del Nord e Vietnam del Sud, poich\u00e9 al Nord vi era un governo comunista, mentre al Sud vi era un governo filoamericano. Il timore americano era l'unificazione del Vietnam sotto un regime comunista, che si sarebbe potuto diffondere anche ad altri Stati asiatici. Nel Sud filoamericano, inoltre, vi era un nutrito gruppo di comunisti (i Viet Cong) che si battevano per l'unificazione del Vietnam e perci\u00f2, con l'appoggio del governo del Vietnam del Nord e della Cina, diedero vita ad atti di guerriglia. Gli Stati Uniti si ritirarono dal conflitto solo nel 1973, con gli accordi di pace di Parigi, a causa della sopraggiunta impossibilit\u00e0 di vincere la guerra, ma anche sull'onda delle proteste dell'opinione pubblica mondiale, oramai largamente contraria al conflitto. La guerra, tuttavia, si concluse il 30 aprile 1975 con la caduta di Saigon.\nIn America questo movimento si un\u00ec alle battaglie dei neri per la conquista dei pi\u00f9 elementari diritti civili. Negli Stati del Sud, negli anni cinquanta era venuto maturando un movimento nero per l'eguaglianza, promosso dalle comunit\u00e0 di colore. Uno degli atti pi\u00f9 significativi fu il boicottaggio degli autobus di Montgomery, Alabama, lanciato nel 1955 per protesta contro la segregazione delle razze. Nel 1954 la Corte Suprema americana, con la sentenza \"Brown v. the Board of Education of Topeka\", ordin\u00f2 la fine della segregazione nelle scuole: si tratt\u00f2 di uno dei pi\u00f9 importanti risultati conseguiti dal movimento.\nIn appoggio al movimento nero del Sud, gli studenti di molte universit\u00e0 del Nord degli Stati Uniti diedero inizio alle \u00abmarce al Sud\u00bb, massicce campagne d'invio di militanti\u00a0\u2013 la maggior parte dei quali bianchi\u00a0\u2013 durante l'estate, con il compito di proteggere il diritto di voto della popolazione nera. Il movimento ottenne significativi successi politici, contribuendo al superamento della segregazione.\nNato nelle Universit\u00e0 del Nord degli Stati Uniti, il movimento studentesco si era dato come obiettivo essenziale la piena attuazione di quella democrazia promessa alla fine del conflitto mondiale garantito dalla Costituzione americana ma non attuata come promesso, in quanto piena di corruzione che tollerava la persistenza della segregazione razziale negli Stati del Sud, reprimeva le forme di opposizione al sistema corrotto e dittatoriale (come evidenziato dal recente fenomeno del maccartismo contro i comunisti e, pi\u00f9 in generale, dall'avversione talvolta violenta nei confronti degli stili di vita alternativi) e favoriva il militarismo.\nA partire dal 1963-1964 le agitazioni dei neri si svilupparono rapidamente anche nelle grandi citt\u00e0 del Nord degli Stati Uniti. Qui per\u00f2 il problema non era la segregazione istituzionale: la rivendicazione della piena uguaglianza coi bianchi infatti, non si accompagnava (come nel movimento per i diritti civili del Sud) con la volont\u00e0 di un'integrazione sociale totale nella \u00abcomunit\u00e0 dei bianchi\u00bb, ma al contrario voleva preservare la diversit\u00e0 e la specificit\u00e0, culturale e sociale. Eguaglianza e diversit\u00e0, soppressione dei privilegi bianchi ma autogoverno dei neri nella loro comunit\u00e0.\nLe battaglie per il riconoscimento dei diritti civili ai neri si dividevano sostanzialmente in due filoni.\nIl primo era quello pacifista che auspicava la progressiva integrazione delle masse di colore nella societ\u00e0 bianca; era guidato da Martin Luther King, un pastore battista apostolo della nonviolenza, che fin da giovane si era dedicato alla lotta contro la discriminazione razziale. Il suo celebre discorso, in cui auspicava l'uguaglianza tra i popoli (I have a dream) scaten\u00f2 un'ondata di proteste e di violenze, culminate nel suo assassinio nel 1968.\nIl secondo era quello pi\u00f9 intransigente, guidato dalle Pantere Nere, che chiedeva non semplicemente tolleranza e diritti, ma l'accesso effettivo al potere (Black Power), rifiutava l'assimilazione nella societ\u00e0 dei bianchi ma rivendicava l'autonomia e l'affermazione della cultura dei neri. Era guidato da personalit\u00e0 come Angela Davis, e Malcolm X. Quest'ultimo era un avvocato allevato da una coppia di bianchi che gli avevano dato il cognome \u00abLittle\u00bb: divenuto adulto prefer\u00ec cancellarlo con una X. Egli era propenso a un'alleanza tra tutti i popoli neri e lottava per la superiorit\u00e0 razziale del suo popolo. Secondo lui la divisione razziale era inevitabile ma accusava i bianchi, da lui reputati persone intelligenti ma responsabili della condizione dei neri, di non fare abbastanza o il necessario per risolvere questi problemi. Mor\u00ec in circostanze poco chiare nel 1965, assassinato da tre membri della Nation of Islam, organizzazione che aveva lasciato da poco. Mesi prima della sua morte dopo un viaggio in Egitto e Arabia Saudita rinneg\u00f2 le sue teorie sul potere nero, dicendo che esistevano dei bianchi sinceri e che era amico di buddisti, cristiani, indu, agnostici, atei, bianchi, neri, gialli, marroni, capitalisti, comunisti, socialisti, estremisti moderati.\nFrancia.\nIn Francia la protesta assunse toni molto estesi e radicali nel maggio del 1968 e parve trasformarsi in una rivolta contro lo Stato ma non assunse mai caratteri insurrezionali. Essa ebbe origine da un progetto governativo di razionalizzazione delle strutture scolastiche mirante a renderle pi\u00f9 rispondenti alle esigenze dell'industria: cosa che significava favorire i settori tecnologicamente pi\u00f9 avanzati, facendo pesare l'incremento della produttivit\u00e0 sulla classe operaia. \nL'approvazione di questo piano, chiamato piano Fouchet, provoc\u00f2 un'immediata risposta da parte delle masse studentesche. Contro lo spirito tecnocratico del piano Fouchet, gli studenti e i professori progressisti dell'universit\u00e0 di Nanterre decisero di scioperare. La protesta si allarg\u00f2 rapidamente e il 22 marzo prese il via il movimento pi\u00f9 noto tra quelli sorti nella primavera del 1968. Questo movimento era capeggiato da un giovane anarchico, Daniel Cohn-Bendit, e denunciava l'esistenza di un'unica condizione di oppressione che accomunava studenti e operai.\nL'agitazione studentesca divent\u00f2 acuta, a inizio maggio, alla Sorbona e a Nanterre. I motivi di fondo erano anche l'inadeguatezza delle istituzioni, la richiesta di una maggior partecipazione studentesca alla gestione delle universit\u00e0, la ribellione alla dittatura \u00abbaronale\u00bb. Ben presto le motivazioni politiche e ideologiche presero il sopravvento. L'occupazione alla Sorbona da parte degli studenti (2 maggio) rappresent\u00f2 il momento di rottura, contrassegnato da scontri con la polizia. Inizialmente la sinistra francese prese le distanze dalle proteste studentesche, con Georges Marchais che espresse un giudizio sprezzante dicendo: \u00abI gruppuscoli gauchisti, unificati in quello che chiamano il movimento del 22 marzo diretto dall'anarchico tedesco Cohn-Bendit, potrebbero solo far ridere. Tanto pi\u00f9 che in generale sono figli di grandi borghesi che metteranno presto a riposo la loro fiamma rivoluzionaria per andare a dirigere l'impresa di pap\u00e0 e sfruttare i lavoratori\u00bb.\nIl 6 maggio manifestarono a Parigi 15\u00a0000 persone e il giorno dopo 50\u00a0000. I loro propositi erano \u00abl'immaginazione al potere\u00bb, \u00absiamo tutti indesiderabili\u00bb, \u00abproibito proibire\u00bb, \u00absiate ragionevoli, chiedete l'impossibile\u00bb. Da quel momento iniziarono a scendere in piazza anche gli operai: i sindacati erano incerti, la sinistra \u00ablegale\u00bb era contemporaneamente affascinata e impaurita dalla deflagrazione improvvisa e largamente spontanea, che era anche una dichiarazione di guerra al generale Charles de Gaulle e al suo Primo ministro Georges Pompidou.\nIn seguito a una manifestazione del 13 maggio, ci furono scontri tra operai e studenti, che avevano sfilato insieme, poich\u00e9 questi ultimi rifiutarono di sciogliere i loro assembramenti occupando la Sorbona e, di conseguenza, entrarono in sciopero le maestranze della Renault, mentre i teatri di Stato e l\"'Acad\u00e9mie fran\u00e7aise\" finirono in mano agli estremisti. Nel Paese si scaten\u00f2 l'anarchia, con il blocco delle scuole, delle fabbriche, delle ferrovie, delle miniere e dei porti: ci furono devastazioni, tumulti, le prime code di gente presa da panico davanti ai negozi di alimentari. Il segretario del Partito Comunista, Waldeck Rochet, propose la costituzione di un governo \u00abpopolare\u00bb, ma il capo della Conf\u00e9d\u00e9ration g\u00e9n\u00e9rale du travail (il sindacato comunista) Georges S\u00e9guy, che per lo spontaneismo studentesco aveva un'avversione profonda, non volle lo sciopero insurrezionale.\nCharles de Gaulle, in quel momento in Romania per una visita istituzionale, rientr\u00f2 a Parigi in anticipo e il 24 maggio pronunci\u00f2 un discorso televisivo di sette minuti in cui promise d'indire, entro giugno, un \"referendum\": \u00abSe doveste rispondere no, non c'\u00e8 bisogno di dire che non continuerei ad assumere per molto le mie funzioni. Ma se, con un massiccio s\u00ec, esprimerete la vostra fiducia in me, comincer\u00f2 con i pubblici poteri e, spero, con tutti coloro che vogliono servire l'interesse comune, a cambiare ovunque sia necessario le vecchie, scadute e inadatte strutture e ad aprire una via pi\u00f9 ampia per il sangue giovane di Francia\u00bb.\nNonostante il videomessaggio continuarono i disordini in citt\u00e0, e nel teatro dell'Od\u00e9on gli studenti proclamarono il proprio attacco alla \u00abcultura dei consumi\u00bb: dichiararono che i teatri nazionali cessavano di essere tali diventando \u00abcentri permanenti di scambi culturali, di contatti tra lavoratori e studenti, di assemblee continue. Quando l'Assemblea nazionale diventa un teatro borghese, tutti i teatri borghesi devono diventare assemblee nazionali\u00bb. Jean-Paul Sartre tenne discorsi alla Sorbona, ricevendo acclamazioni ma anche grida ostili, mentre il Ministro dell'Educazione Alain Peyrefitte rassegn\u00f2 le dimissioni e i sindacati approvavano una bozza di accordo con miglioramenti salariali e normativi, facendo un passo indietro rispetto alle richieste iniziali.\nDopo un incontro con il generale Jacques Massu, che comandava le forze francesi in Germania Ovest, de Gaulle parl\u00f2 nuovamente in televisione, annunciando lo scioglimento dell'Assemblea nazionale, indicendo le elezioni politiche il 23 e 30 giugno, revocando il \"referendum\" per motivi di ordine pubblico e scagliandosi contro gruppi \u00abda tempo organizzati\u00bb che esercitavano \u00abl'intossicazione, l'intimidazione e la tirannia\u00bb. Nelle votazioni di fine giugno la destra gollista ottenne 358 seggi su 485 a disposizione, mentre la coalizione di sinistra ne perse 61 (Pierre Mend\u00e8s France non fu rieletto). Il 16 giugno, una settimana prima delle votazioni, la Sorbona era stata evacuata dai duecento della \u00abComune studentesca\u00bb che ancora la occupavano; il 17 finirono i residui scioperi mentre il 27 giugno fu sgomberata l'\u00c9cole des beaux-arts. Il generale de Gaulle aveva vinto, e dopo la vittoria elettorale sostitu\u00ec il Primo ministro Pompidou con Maurice Couve de Murville.\nL'ondata pre-insurrezionale fu fermata anche per l'intervento della \u00abmaggioranza silenziosa\u00bb, che aveva affermato il suo diritto e dovere di governare contro le frange estremiste, radunando agli Champs-\u00c9lys\u00e9es tra le 600\u00a0000 e 1\u00a0000\u00a0000 di persone che manifestarono contro gli estremisti chiedendo stabilit\u00e0 per il Paese.\nInghilterra.\nLa cosiddetta universit\u00e0 di massa \u00e8 un traguardo che in Inghilterra si realizza ben prima del 1968. La popolazione studentesca, che nel primo decennio postbellico era rimasta stabile intorno alle 70\u00a0000 unit\u00e0, nel 1965 aveva gi\u00e0 raggiunto la quota dei 300\u00a0000 iscritti: una vera e propria rivoluzione silenziosa che aveva quadruplicato il numero degli iscritti, allargando verso le classi inferiori l\u2019accesso all\u2019istruzione terziaria. Il mutamento di funzione dell'universit\u00e0, che non \u00e8 pi\u00f9 luogo riservato alla formazione e alla riproduzione di una \u00e9lite che imita lo snobismo culturale dei ceti dirigenti, innesca una serie di rotture: la Radical Student Alliance (Rsa), cui aderiscono giovani laburisti e comunisti, entra in conflitto proprio nel 1968 con la dirigenza della National Union for Students, il tradizionale sindacato semi-obbligatorio che organizzava fin dal 1923 gli studenti britannici.\nL'epicentro delle proteste studentesche fu la London School of Economics (LSE), la prestigiosa sede universitaria caratterizzata dalla sua tradizione progressista, impegnata e filo-laburista, all'interno della quale il ruolo di avanguardia venne assunto dalla facolt\u00e0 di Sociologia, in cui si inizi\u00f2 a sperimentare la \"libera universit\u00e0\", richiamandosi al modello americano delle occupazioni e delle assemblee. Altre sedi universitarie furono al centro della mobilitazione internazionalista: a Cambridge viene contestato il discorso di Denis Healey, segretario alla difesa; simili contestazioni incontra all'universit\u00e0 di Leeds Patrick Wall, deputato di estrema destra sostenitore del regime razzista rhodesiano. Il 30 maggio 1968 entra in agitazione l'universit\u00e0 di Hull: gli studenti chiedono pi\u00f9 democrazia; a Bristol \u00e8 occupata la sede dell'unione studentesca e gli studenti chiedono che i locali siano aperti all'uso della citt\u00e0; alla Keele University; nel giugno, si protesta per ottenere rappresentanza nel senato accademico e nei comitati universitari. Nello stesso periodo a Newcastle, presso la Scuola di medicina, si tiene un \"teach-in\" sul Vietnam. Particolarmente intense sono le agitazioni nei college e nelle scuole d'arte. A partire dall\u2019Hornsey College, la protesta si diffonde a Croydon, Birmingham, Liverpool, Guilford e al Royal College of Arts di Londra. Gli studenti delle scuole d'arte costituiscono un movimento per ripensare l'educazione all'arte e il disegno e assumono un ruolo di avanguardia nel movimento antiautoritario.\nLa lotta contro l'imperialismo e il razzismo \u00e8 il collante delle varie anime del movimento studentesco britannico. A giugno dell\u2019anno 1968 la Camera dei Lord boccia a maggioranza la proposta di sanzioni contro lo Stato razzista della Rhodesia. Scioperi di protesta sono organizzati dagli studenti in molte universit\u00e0. In autunno sar\u00e0 la questione del Vietnam a innescare la ripresa delle mobilitazioni studentesche. Gli studenti della London School of Economics vogliono coinvolgere l'universit\u00e0 nelle manifestazioni organizzate per il 27 ottobre a sostegno della lotta del popolo vietnamita. In seguito al diniego delle autorit\u00e0 accademiche, la London School viene occupata; comincia cos\u00ec uno stato di agitazione che si protrarr\u00e0 fino alla fine dell'anno. Alla fine di ottobre, per riaprire il dialogo con i giovani, il governo laburista annuncia l'imminente estensione del voto ai diciottenni.\nTuttavia, bench\u00e9 proteste, occupazioni e mobilitazioni giovanili fossero una costante del Sessantotto britannico, un puntuale bilancio che ne attesti la portata non pu\u00f2 che evidenziare un'estensione e un'intensit\u00e0 minori rispetto al ruolo che ebbero i movimenti in Francia, in Italia e in Germania, dove si crearono importanti saldature con il movimento operaio e numerose altre forme di mobilitazione sociale. N\u00e9 tantomeno il movimento studentesco e giovanile britannico pu\u00f2 essere paragonato al movimento negli Stati Uniti dove fu molto pi\u00f9 esteso e duraturo, dando vita a una vera e propria cultura alternativa, una controcultura, che si riverberer\u00e0 negli anni successivi soprattutto come nuovo modello di valori capace di farsi dominante.\nGermania Ovest.\nIn Germania Ovest negli anni sessanta forte era la protesta giovanile contro la guerra in Vietnam, la forte presenza militare americana nel Paese e il marcato atlantismo del governo.\nNel 1966, come risposta al governo di Grosse Koalition guidato da Kurt Georg Kiesinger, venne fondata \"Au\u00dferparlamentarische Opposition,\" coalizione di sinistra la cui componente principale era l'organizzazione studentesca socialista (SDS).\nNel gennaio 1967 venne fondata a Berlino la \"Kommune 1,\" un raggruppamento che proclamava l'attacco al conformismo e a ogni valore borghese, e nell'aprile dello stesso anno organizz\u00f2 un lancio di uova contro il vicepresidente USA Humphrey in visita alla citt\u00e0, con diversi suoi attivisti arrestati. Si moltiplicarono le manifestazioni di disprezzo verso la presenza di militari statunitensi, e il 5 febbraio 1968 manifestanti riuscirono a occupare brevemente l'Amerikahaus di Francoforte innalzandovi la bandiera del Fnl, con un seguito di scontri e arresti. Pochi giorni dopo si tenne a Berlino un grande convegno internazionale di denuncia dei crimini USA in Vietnam, seguito da una vasta manifestazione.\nNel mondo della scuola lo scontro era forte gi\u00e0 nel 1967, quando il giornale studentesco \"Der Rote Turm\" venne sospeso per avere denunciato l'uso della tortura nelle prigioni della Spagna di Franco, e successivamente, in Assia, nella rivista scolastica \"Bienenkorb Gazzette\" comparve un'inchiesta sulla sessualit\u00e0 nei giovani, suscitando indignate reazioni nella stampa e in parlamento. Nel 1968 le azioni di protesta divennero sempre pi\u00f9 dure. Venivano rifiutati i metodi disciplinari e selettivi, si bruciavano in piazza le pagelle, si susseguivano manifestazioni e occupazioni, si costruivano spazi alternativi di controcultura e di vita comunitaria. Figura molto nota fu Rudi Dutschke, studente di sociologia e dal 1965 leader carismatico dell'Sds (organizzazione degli studenti socialdemocratici tedeschi) berlinese, il quale successivamente sub\u00ec un clamoroso attentato da parte di un neo-nazista che lo fer\u00ec gravemente con tre colpi di pistola l'11 aprile 1968, e fortunosamente riusc\u00ec a sopravvivere pur con danni permanenti.\nLa Primavera di Praga.\nSituazione ben diversa si aveva nei Paesi del Patto di Varsavia, dove le manifestazioni chiedevano pi\u00f9 libert\u00e0 di espressione e una maggiore considerazione delle opinioni e della volont\u00e0 della popolazione sulle scelte politiche. La pi\u00f9 alta delle manifestazioni di protesta fu la rivolta studentesca in Cecoslovacchia, che condusse alla svolta politica chiamata \u00abPrimavera di Praga\u00bb.\nL'avvento al potere di Leonid Il'i\u010d Bre\u017enev signific\u00f2 per la societ\u00e0 sovietica la fine di ogni spinta riformatrice. Questa politica di conservazione riguard\u00f2 anche tutti i Paesi del Patto di Varsavia, ma in Cecoslovacchia si era realizzato un originale tentativo di rendere democratico il sistema stalinista. Il progetto riformatore prevedeva l'allargamento della partecipazione politica dei cittadini e la ristrutturazione dell'economia, con la rinuncia del potere assoluto da parte dello Stato. A sostenere questo tentativo ci fu proprio il movimento politico e culturale della Primavera di Praga.\nTuttavia, nel timore che questo processo di democratizzazione contagiasse anche gli altri Paesi del blocco sovietico, l'URSS decise di soffocare con la forza il movimento di riforma. Con questa scelta cos\u00ec violentemente autoritaria molti partiti nazional-comunisti sparsi nel resto del mondo si dichiararono in totale disaccordo.\nPolonia.\nIn Polonia, l'8 marzo, una massiccia agitazione studentesca port\u00f2 a una manifestazione all'Universit\u00e0 di Varsavia, dove gli studenti protestavano contro l'espulsione dei compagni Adam Michnik e Henryk Szlajfer. La manifestazione fu duramente repressa dalla polizia in borghese e molti dimostranti furono arrestati. I dipartimenti vennero chiusi e si viet\u00f2 agli studenti di proseguire gli studi. La situazione si risolse politicamente con una violenta campagna antisemita che port\u00f2 una ondata di emigrazioni. Furono tra venti e trentamila i cittadini polacchi di origine ebraica che emigrarono, rifiutando la propria cittadinanza polacca per ottenere in cambio un biglietto di sola andata Varsavia-Tel Aviv, via Vienna. Gli intellettuali protagonisti del marzo che rimasero in Polonia avranno una funzione di rilievo in relazione alle successive agitazioni operaie del 1970 e, pi\u00f9 tardi, degli anni ottanta.\nJugoslavia.\nIn Jugoslavia, la rivolta degli studenti di Belgrado del giugno 1968, si concluse con l'accoglimento di alcune richieste e con una presa di posizione del maresciallo Tito in favore della critica e della mobilitazione di massa anche in regime socialista.\nLa rivoluzione culturale in Cina.\nNella Repubblica Popolare Cinese il Sessantotto rappresent\u00f2 il momento pi\u00f9 acuto della rivoluzione culturale avviata nel 1966. Tutto il sistema di potere di questo Paese venne completamente trasformato. Partito dai gruppi di studenti universitari che protestavano contro i privilegi culturali ancora presenti nella societ\u00e0 cinese, il conflitto fu subito appoggiato da Mao Zedong e dai suoi sostenitori, che lo radicalizzarono come strumento di pressione contro l'opposizione interna. Nell'estate del 1967 e agli inizi del 1968 lo scontro sembr\u00f2 raggiungere un tale livello di acutezza da far temere una guerra civile. Successivamente per\u00f2 la tensione si allent\u00f2, numerosi dirigenti giovanili furono allontanati dalle citt\u00e0 e inviati nelle zone rurali. Si imposero ovunque i \u00abComitati rivoluzionari\u00bb che recuperarono i vecchi dirigenti. Infine gli avversari di Mao vennero emarginati.\nGiappone.\nIn Giappone l'organizzazione giovanile di sinistra Zengakuren (lega nazionale degli studenti) gi\u00e0 dalla fine degli anni 1950 aveva condotto dure lotte contro il pesante autoritarismo nella scuola (che sostanzialmente era rimasta la stessa di prima del 1945), raccogliendo anche il forte sentimento anti-USA per la loro ingerenza nel Paese e la politica imperialista e militarista nel Sud-est asiatico. Nel gennaio 1968, all'arrivo della portaerei americana Enterprise a Tokyo e poi a Sasebo, un'enorme massa di studenti assedi\u00f2 la base militare e un gruppo riusc\u00ec a penetrarvi. Successivamente si costitu\u00ec lo Zenkyoto (Comitato di lotta interfacolt\u00e0) al quale aderirono non solo studenti, ma anche docenti e ricercatori di circa duecento universit\u00e0. A esso operai e cittadini si unirono in grandi manifestazioni contro la guerra in Vietnam che nel 1969 arrivarono ad attaccare parlamento, ambasciata USA e la grande stazione di Shinjuku. Successivamente il governo mosse vaste e violente forze di polizia che progressivamente ripresero il controllo delle universit\u00e0, da mesi in mano agli studenti, e si avvi\u00f2 una fase di dura repressione.\nMessico.\nAnche in Messico nel 1968 si ebbero vaste agitazioni studentesche, contro il governo autoritario del Partito Rivoluzionario Istituzionale al potere dal 1929 e per denunciare le drammatiche disuguaglianze sociali nel Paese. Nell'imminenza dello svolgersi delle Olimpiadi a Citt\u00e0 del Messico, le proteste giovanili si intensificarono approfittando dell'occasione di una maggiore visibilit\u00e0 internazionale. Dopo due mesi di sciopero studentesco, il 2 ottobre 1968 oltre 10\u00a0000 studenti e semplici cittadini confluirono in Piazza delle tre culture e la riempirono per protestare contro il governo per dare vita a una manifestazione antigovernativa, del tutto pacifica. Seguendo un piano meticolosamente preparato, alle 17:30 tutta la piazza venne circondata da unit\u00e0 dell'esercito, che assieme a forze di polizia chiuse ogni via d'uscita. A un preciso segnale, soldati appostati sui tetti del ministero degli Esteri e alcuni elicotteri in volo iniziarono il mitragliamento della folla, continuando per 60 minuti (la giornalista italiana Oriana Fallaci, che da un grattacielo osservava per documentare la protesta, venne gravemente ferita). Impedendo a chiunque altro di avvicinarsi, gli stessi militari raccolsero i cadaveri e li portarono via con propri camion. Alla stampa dichiararorono che i manifestanti avevano attaccato le forze dell'ordine che avevano sparato per difendersi, e comunicarono che i morti erano 29. E questo fu il numero che la stampa internazionale comunic\u00f2. Solo col tempo le inchieste sui fatti rilevarono che le persone uccise erano circa 300 (strage di Piazza delle Tre Culture o di Tlatelolco).\nUruguay.\nIl movimento degli studenti in Uruguay gi\u00e0 dalla fine degli anni 1950 era particolarmente forte e combattivo. Con una legge del 1958 l'universit\u00e0 era stata fortemente democratizzata: rettore e presidi di facolt\u00e0 venivano eletti da un consiglio composto da docenti, ex studenti laureati e studenti. La politicizzazione dei giovani era notevole e orientata maggioritariamente a sinistra, sia nell'indirizzo riformista sia in quello rivoluzionario. Forte era la solidariet\u00e0 verso la rivoluzione cubana, e grandi manifestazioni di protesta antiamericane (per gli interventi nella Repubblica Dominicana, in Congo e in Vietnam) contestarono diverse visite di grandi personalit\u00e0 statunitensi, culminando l'11 aprile 1967 quando Lyndon Johnson soggiorn\u00f2 a Punta del Este per una conferenza di capi di Stato. Su questo grande protesta il regista Mario Handler realizz\u00f2 il film-documentario \"Mi piacciono gli studenti,\" con colonna sonora del cantautore anarchico Daniel Viglietti.\nIl 10 maggio 1968 inizi\u00f2 una serie di agitazioni studentesche partite con la protesta per l'aumento del prezzo degli abbonamenti per l'autobus. A loro si unirono giovani universitari con una propria rivendicazione di assegni di assistenza. I giovani bloccarono e occuparono diversi licei. Alla loro protesta si unirono professori e settori di lavoratori, passando alla denuncia degli alti costi di tutti i trasporti pubblici. La risposta del presidente Pacheco Areco fu feroce. Il 13 giugno 1968, col decreto \"Medidas Prontas de Seguridad\", proclam\u00f2 lo stato di emergenza, inizi\u00f2 a imprigionare gli oppositori politici, consent\u00ec la tortura nel corso degli interrogatori di polizia e represse con brutalit\u00e0 le dimostrazioni di piazza.\nIl 6 luglio la polizia spar\u00f2 contro un corteo di giovani ferendone gravemente sei. Il 9 agosto la polizia - fatto inaudito nella storia del Paese - fece irruzione nelle facolt\u00e0 universitarie, e in qualche caso fece uso delle armi da fuoco, ferendo lo studente Mario Toyos. Il 14 agosto colp\u00ec alle spalle e uccise lo studente Liber Arce. L'episodio suscit\u00f2 grande emozione nel Paese, dove fatti simili mai erano accaduti. Dopo ulteriori proteste degli studenti, il 20 settembre la polizia spar\u00f2 di nuovo contro di loro uccidendo Hugo del los Santos e Susanna Pintos (anch'essi, come Liber Arce, aderenti alla Giovent\u00f9 Comunista) e ferendone una quarantina. I giovani riempirono i muri di Montevideo cn la scritta \"Liber Arce\", che in lingua spagnola ha anche il significato \"liberarsi\".\nIl movimento in Italia.\n1966.\nL'occupazione della Facolt\u00e0 di Sociologia a Trento del gennaio 1966, e la pubblicazione di un'inchiesta sulla sessualit\u00e0 nei giovani sul giornale studentesco \"La Zanzara\" a Milano nel febbraio dello stesso anno, furono gli eventi che segnarono l'inizio al Sessantotto italiano.\nIl 24 gennaio 1966, a Trento, avvenne la prima occupazione in Italia di una sede universitaria. L'Universit\u00e0 di Trento era nata nel 1962 come Istituto universitario superiore di Scienze Sociali, ad opera di Bruno Kessler: i democristiani avevano chiesto e ottenuto la creazione di questo ateneo, pensando di creare una fabbrica di manager. Gli studenti si impossessarono della Facolt\u00e0 di Sociologia, avanzando precise rivendicazioni nella normativa, fra cui il riconoscimento della laurea in Sociologia conferita dall\u2019Istituto Superiore di Scienze Sociali. Nei mesi seguenti il movimento studentesco trentino, animato tra gli altri da Marco Boato, Mauro Rostagno, Renato Curcio, Margherita Cagol e Marianella Sclavi, condusse un\u2019accesa battaglia per lo sviluppo della scienza sociologica e del sistema di insegnamento universitario, del quale venivano contestati forme e contenuti. L'occupazione sar\u00e0 ripetuta nell'ottobre dello stesso anno, protestando contro il piano di studi e lo statuto (entrambi in fase di elaborazione) e proponendone stesure alternative. L'azione si concluse poi a causa dell'alluvione di Firenze, quando molti studenti accorsero volontari per portare aiuto nelle aree pi\u00f9 colpite, e questo primo movimento ed incontro spontaneo di giovani, provenienti da tutta Italia e anche dall'estero, contribu\u00ec a far sorgere in molti di essi lo spirito di appartenenza ad una classe studentesca prima sconosciuta.\nIl 14 febbraio dello stesso anno il giornale studentesco del liceo Parini di Milano, \"La zanzara\", pubblic\u00f2 un'inchiesta-sondaggio su tematiche sessuali intitolata \"Un dibattito sulla posizione della donna nella nostra societ\u00e0, cercando di esaminare i problemi del matrimonio, del lavoro femminile e del sesso\", a firma di Marco De Poli, Claudia Beltramo Ceppi e Marco Sassano. Nell'articolo c'era scritto:\nI redattori della Zanzara e il preside dell'Istituto, Daniele Mattalia, furono incriminati e processati. Luigi Bianchi D'Espinosa, presidente del Tribunale di Milano, assolse tutti, aggiungendo con tono paternalistico: \"\u00abNon montatevi la testa, tornate al vostro liceo e cercate di dimenticare questa esperienza senza atteggiarvi a persone pi\u00f9 importanti di quello che siete\".\nL'Universit\u00e0 necessitava di una ventata rinnovatrice: nel 1956-1957 gli iscritti ai corsi di laurea erano circa 212.000, mentre dieci anni dopo erano saliti a quota 425.000, per cui quella che era l'Universit\u00e0 \"d'\u00e9lite\" divent\u00f2 Universit\u00e0 di massa. L'insegnamento era in mano ai \u00abbaroni\u00bb, i docenti dei corsi importanti si rivolgevano a una calca di allievi che a stento ne percepivano la voce, era sottovalutata o ignorata l'esigenza di laboratori e seminari che preparassero gli studenti all'attivit\u00e0 professionale, e molti professori comparivano solo per le lezioni e con i ragazzi non avevano nessun rapporto umano. I governi che si alternarono non risolsero questi problemi. Intervennero aprendo l'iscrizione all'Universit\u00e0 a tutti i diplomati delle scuole medie superiori, e rendendo meno gravoso l'esame di maturit\u00e0. La legge 2314, proposta dal Ministro Luigi Gui per riformare l'Universit\u00e0 fu respinta dai contestatori.\n1967.\nNel 1967 furono occupate, sgomberate e rioccupate la Statale di Pisa (dove si elaboravano le \u00abTesi della Sapienza\u00bb), Palazzo Campana a Torino, la Cattolica di Milano, e poi Architettura a Milano, Roma, Napoli. Nella facolt\u00e0 di Sociologia di Trento praticamente non si riusc\u00ec a tenere nessun corso, perch\u00e9 i suoi locali erano permanentemente occupati. La scintilla fu determinata da due situazioni di disagio per gli studenti universitari dell'Universit\u00e0 Cattolica del Sacro Cuore a Milano e della facolt\u00e0 di Architettura a Torino. Nel primo caso l'universit\u00e0 decise di raddoppiare le tasse universitarie mentre a Torino venne deciso il trasferimento alla Mandria, una sede periferica molto disagiata. Il 15 novembre 1967 entrambe le universit\u00e0 vennero occupate e subito sgombrate dalla polizia. I leader iniziali erano Mario Capanna e Luciano Pero in Cattolica, e Guido Viale a Torino.\nDopo tre giorni 30.000 studenti della Cattolica sfilavano per Milano fino all'arcivescovado e la rivolta si allarg\u00f2 a macchia d'olio. La presenza della polizia, con il battaglione Padova della Celere pronto a intervenire sugli studenti, fin\u00ec con il costituire il propellente per la diffusione della protesta.\nA Palazzo Campana Guido Viale ricord\u00f2 che \u00abla commissione delle facolt\u00e0 scientifiche compiva l'estremo atto liberatorio nei confronti del Dio libro: lo squartamento dei libri in lettura per distribuirne un quinterno a ognuno dei membri\u00bb, mentre i miti della contestazione italiana erano Mao Zedong (il \"Libretto Rosso\" fu diffuso in milioni di copie nelle universit\u00e0 occidentali) Ho Chi Minh, il generale V\u00f5 Nguy\u00ean Gi\u00e1p, Yasser Arafat, Che Guevara, Karl Marx, Jean-Paul Sartre, Herbert Marcuse, Rudi Dutschke e Sigmund Freud. Ai professori veniva contestato il modo severo, rigido e chiuso di valutare gli studenti: secondo i giovani l'esame doveva essere un dialogo alla pari. Si respingeva la \"cultura\" accademica denominandola \"kultura\". A Roma il rettore Pietro Agostino D'Avack, impotente contro il dilagare dei disordini, si risolse infine a mettere tutto \u00abnelle mani del potere democratico dello Stato\u00bb, ossia a invocare la forza pubblica.\nFra i pi\u00f9 noti leader del movimento ci furono: Mario Capanna, Salvatore Toscano e Luca Cafiero a Milano, Luigi Bobbio e Guido Viale a Torino; Massimo Cacciari, Toni Negri ed Emilio Vesce a Padova; Franco Piperno e Oreste Scalzone a Roma; Gian Mario Cazzaniga e Adriano Sofri a Pisa.\n1968.\nA Roma, si erano avute gi\u00e0 ad inizio d'anno \u00abazioni spettacolari come l'occupazione di pi\u00f9 giorni della cupola di Sant'Ivo alla Sapienza, manifestazioni e la creazione di gruppi di studio caratterizzavano la mobilitazione romana\u00bb. Il 1\u00ba marzo 1968, nei giardini di Valle Giulia a Roma, ci fu uno scontro tra studenti e forze dell'ordine senza precedenti, con centinaia di feriti, 228 fermi e 10 arresti. La polizia aveva precedentemente sgomberato la Facolt\u00e0 di Architettura dell'Universit\u00e0 di Roma e gli studenti, dopo un corteo, si mossero per rioccuparla, schierandosi davanti ai nutriti cordoni di agenti che la presidiavano. Ad una carica della polizia contro alcuni studenti isolati la massa dei giovani contrattacc\u00f2 massicciamente, ed ebbe la meglio.\"L'Unit\u00e0\" scrisse che \u00abla polizia \u00e8 stata scatenata contro gli studenti romani\u00bb e riferiva che \u00abdavanti alle gradinate bruciavano roghi di jeep e di pullman\u00bb senza peraltro spiegare chi avesse appiccato il fuoco. In quel periodo la rivista \"La Sinistra\" aveva pubblicato un manuale per la fabbricazione di bottiglie Molotov. Commentando la battaglia di Valle Giulia Pier Paolo Pasolini scrisse: \"\u00abAvete facce di figli di pap\u00e0. Vi odio, come odio i vostri pap\u00e0: buona razza non mente. Avete lo stesso occhio cattivo, siete pavidi, incerti, disperati. Benissimo; ma sapete anche come essere prepotenti, ricattatori, sicuri e sfacciati: prerogative piccolo-borghesi, cari. Quando ieri a Valle Giulia avete fatto a botte con i poliziotti io simpatizzavo con i poliziotti, perch\u00e9 i poliziotti sono figli di poveri, hanno vent'anni, la vostra et\u00e0, cari e care. Siamo ovviamente d'accordo contro l'istituzione della polizia, ma prendetevela con la magistratura e vedrete! I ragazzi poliziotti che voi, per sacro teppismo, di eletta tradizione risorgimentale di figli di pap\u00e0, avete bastonato, appartengono all'altra classe sociale. A Valle Giulia, ieri, si \u00e8 cos\u00ec avuto un frammento di lotta di classe e voi, cari, bench\u00e9 dalla parte della ragione, eravate i ricchi; mentre i poliziotti, che erano dalla parte del torto, erano i poveri.\u00bb.\"I docenti universitari, in particolare quelli della facolt\u00e0 di Architettura, in diversi casi accettavano le richieste studentesche: al Politecnico di Milano il preside di Architettura Paolo Portoghesi acconsent\u00ec gli esami di gruppo, l'autovalutazione e il 27 garantito.. Sempre a Milano, il 12 aprile 1968, il \"Corriere della Sera\" fu assalito da un gruppo di giovani che alzarono le barricate e si scontrarono contro la polizia. Nove giorni dopo Eugenio Scalfari prese posizione su \"L'Espresso\":\"\u00abQuesti giovani insegnano qualcosa anche in termini operativi. L'assedio alle tipografie di Springer per bloccare l'uscita dei suoi giornali \u00e8 un mezzo nuovo di lotta molto pi\u00f9 sofisticato ed efficace delle barricate ottocentesche o degli scioperi generali. Ad un sistema \"raffinato\" si risponde con rappresaglie \"raffinate\". L'esempio \u00e8 contagioso. Venerd\u00ec sera a Milano un corteo di studenti in marcia per dimostrare sotto il consolato tedesco si ferm\u00f2 a lungo e tumultuando sotto il palazzo del Corriere della Sera. Pu\u00f2 essere un ammonimento per tutte quelle grandi catene giornalistiche abituate ormai da lunghissimo tempo a nascondere le informazioni e a manipolare l'opinione pubblica. Ammesso che sia mai esistita, la societ\u00e0 ad una dimensione sta dunque facendo naufragio. Chi ama la libert\u00e0 ricca e piena non pu\u00f2 che rallegrarsene e trarne felici presagi per l'avvenire\u00bb.\"Il Movimento Studentesco milanese era il gruppo pi\u00f9 organizzato e incontrastato: aveva come \"leader\" Mario Capanna, che si era iscritto alla Statale dopo essere stato espulso dalla Cattolica, e si era dotato di un servizio d'ordine i cui membri, chiamati \u00abkatanga\u00bb, erano armati di chiave inglese.\nNel maggio 1968 tutte le Universit\u00e0, esclusa la Bocconi, erano occupate: nello stesso mese la contestazione si estese, uscendo dall'ambito universitario, un centinaio di artisti, fra cui Gi\u00f2 Pomodoro, Arnaldo Pomodoro, Ernesto Treccani e Gianni Dova occupano per 15 giorni il Palazzo della Triennale, dove era stata appena inaugurata l'esposizione triennale, chiedendo \u00abla gestione democratica diretta delle istituzioni culturali e dei pubblici luoghi di cultura\u00bb.\nIl movimento operaio.\nNel 1968 cominciarono ad esplodere forti tensioni sociali e conflitti nel mondo del lavoro. Si annoverarono anche fatti tragici.\nAlla fine di novembre di quell'anno, ad Avola, 3.000 braccianti scesero in piazza a scioperare contro gli agrari, per il rinnovo del contratto di lavoro. Il 2 dicembre si verific\u00f2 l'eccidio di Avola: durante una manifestazione le forze dell'ordine aprirono il fuoco contro un blocco stradale. Due braccianti, Giuseppe Sibilia e Angelo Sigona, vennero uccisi. Altri 48 civili, tra cui una bambina di 3 anni, furono feriti dai colpi esplosi dalle forze dell'ordine.Quattro mesi dopo, l'8 aprile 1969, a Battipaglia la popolazione scese in piazza per chiedere posti di lavoro, formando barricate e scontrandosi con la polizia che esegu\u00ec alcuni fermi. Il giorno dopo una folla enorme, al grido di \u201cDifendiamo il nostro pane!\u201d e \u201cBasta con le promesse!\u201d, si mosse verso la stazione ferroviaria per fermare il traffico dei treni; le forze di polizia cercarono di fermarla con lacrimogeni e idranti, ai quali i manifestanti risposero lanciando sassi, e non vi riuscirono. Impossibilitati a contenere la folla, poliziotti e carabinieri presidiarono gli impianti di controllo della stazione, mentre la massa invadeva i binari. Quando poi la folla circond\u00f2 il Commissariato chiedendo il rilascio dei fermati del giorno prima, il centinaio di poliziotti e carabinieri all'interno iniziarono a sparare sulle persone in strada, uccidendo la giovane insegnante Teresa Ricciardi e l\u2019operaio tipografo diciannovenne Carmine Citro, e ferendo e colpendo con i proiettili un centinaio di persone. Le forze di polizia registreranno alla fine cento feriti..\nNel 1969 ci fu l'esplosione degli scioperi degli operai in fabbrica (autunno caldo), che si sald\u00f2 con il movimento degli studenti che contestavano i contenuti arretrati e parziali dell'istruzione, e rivendicavano l'estensione del diritto allo studio anche ai giovani di condizione economica disagiata. Dalla contestazione studentesca che fu inizialmente sottovalutata dai politici e dalla stampa, si era passati repentinamente alle rivendicazioni operaie. In Italia la contestazione era il risultato di un malessere sociale profondo, accumulato negli anni sessanta, dovuto al fatto che il miracolo economico non era stato accompagnato\u00a0\u2013 n\u00e9 a livello governativo, n\u00e9 a livello imprenditoriale\u00a0\u2013 da una visione lungimirante dei problemi che ne derivavano: dalle migrazioni interne all'inquinamento. Le tasse venivano pagate prevalentemente dai lavoratori dipendenti, e l'evasione era molto alta. Era necessaria una spinta riformistica vigorosa.\nLe agitazioni presero origine per il rinnovo di 32 contratti collettivi di lavoro chiedendo, tra l'altro, l'aumento dei salari uguale per tutti, la diminuzione dell'orario. Per la prima volta il mondo dei lavoratori e quello studentesco erano uniti fin dalle prime agitazioni su molte questioni del mondo del lavoro.\nI sindacati ufficiali furono scavalcati dai Comitati unitari di base (CUB), che esigevano salari uguali per tutti gli operai in base al principio che \u00abtutti gli stomaci sono uguali\u00bb, senza differenze di merito e di compenso, concependo il profitto come una truffa e la produttivit\u00e0 un servaggio. Nel numero del luglio 1969 dei \"Quaderni piacentini\" compariva un lungo documento che affermava: \u00abCosa vogliamo? Tutto. Oggi in Italia \u00e8 in moto un processo rivoluzionario aperto che va al di l\u00e0 dello stesso grande significato del maggio francese [...] Per questo la battaglia contrattuale \u00e8 una battaglia tutta politica\u00bb.\nGli imprenditori italiani furono colti da un sentimento di forte disagio: a Valdagno, durante una dimostrazione operaia, fu abbattuto il monumento a Gaetano Marzotto (creatore del complesso industriale), nelle fabbriche l'atmosfera divent\u00f2 pesante per dirigenti, \u00abcapi\u00bb e \u00abcapetti\u00bb, che si sentirono intimiditi.\nAumentavano gli episodi di sabotaggio intimidazione. Alla FIAT, il 29 ottobre 1969, in concomitanza all'apertura del Salone dell'Automobile, nel corso degli scioperi articolati per il nuovo contratto di lavoro, un folto gruppo di scioperanti, armati di sbarre e bastoni, prese d'assalto lo stabilimento di Mirafiori, devastando le linee di montaggio dei modelli \u00ab600\u00bb e \u00ab850\u00bb, il reparto carrozzeria e le strutture della mensa.\nAlla fine, il 21 dicembre, con una mediazione, furono accolte quasi tutte le richieste dei sindacati e ritorn\u00f2 una calma apparente. Ma gli operai ottennero alcuni risultati: aumenti salariali, interventi nel sociale, pensioni, diminuzione delle ore lavorative, diritti di assemblea, consigli di fabbrica. E gettarono le basi dello Statuto dei lavoratori (siglato poi nel 1970).\nIl mondo cattolico.\nL'ondata del Sessantotto travolse profondamente la Chiesa cattolica, sia internazionalmente che in Italia.\nNegli anni '50, in Francia nacque l'esperienza dei preti operai, che sceglievano di lavorare in fabbrica per condividere le dure condizioni di vita dei lavoratori dell'industria, instaurando un dialogo anche con quella parte consistente di loro che era di orientamento social-comunista. Ebbero anche riconoscimenti ufficiali, come da parte del cardinale di Parigi Emmanuel Suhard; iniziative analoghe si estesero in altri paesi dell'Europa occidentale. Tra i pi\u00f9 noti preti operai, il domenicano Jacques Loew, che lavor\u00f2 come scaricatore di porto a Marsiglia, il sacerdote Michel Favreau, morto poi in un incidente sul lavoro, e l'italiano Sirio Politi, che pubblic\u00f2 il suo diario di vita in fabbrica, dal titolo \"Uno di loro\". Ma presto la gerarchia ecclesiastica si allarm\u00f2, la vicinanza di sacerdoti alle problematiche del lavoro e il loro coinvolgimento nei loro obiettivi rivendicativi erano tacciati di cedimento verso il marxismo. Cos\u00ec nel 1954 Pio XII impose l'allontanamento dei preti dalle fabbriche, consentendo solo una pastorale verso i lavoratori dall'esterno; soltanto dopo il Concilio Vaticano II, nel 1965, l'esperienza dei preti operai fu riconosciuta e riprese liberamente.\nPrima in Brasile, poi in gran parte dell'America Latina, a partire dalla fine degli anni '50, nacquero le Comunit\u00e0 Ecclesiali di Base, impegnate a vivere e diffondere una fede che comprendeva l'attenzione verso i problemi sociali e l'impegno per raggiungere precisi obiettivi di miglioramento. Grandi figure come Paulo Freire, insegnante di Recife che svilupp\u00f2 un nuovo metodo pedagogico incentrato sul processo di coscientizzazione del problema, ed Helder Camara, arcivescovo di Recife, contribuirono a una rilettura della pastorale fra i poveri e nella teologia stessa, che prese anche le forme di una contestazione del modo di porsi tradizionale della chiesa verso le masse. Si arriv\u00f2 cos\u00ec a quell'ondata innovativa che prese il nome di teologia della liberazione, che coinvolse anche il mondo cristiano non cattolico. Alcuni teologi, come Richard Shaull, missionario presbiteriano, posero la questione se la rivoluzione potesse avere un significato teologico cominciando, insieme ad altri giovani protestanti, a discutere questi temi con sacerdoti domenicani e intellettuali cattolici. Storica fu la conferenza dell'episcopato latinoamericano di Medell\u00edn (1968), al centro della quale fu il concetto di \"opzione preferenziale dei poveri\".\nAnche in una realt\u00e0 geografica e politica cos\u00ec diversa come il Sudafrica si svilupp\u00f2 una teologia della liberazione nera nella lotta contro l'apartheid, in cui protagonista sar\u00e0, negli anni pi\u00f9 recenti, il vescovo anglicano Desmond Tutu. Nel resto del continente tale teologia metteva delegittimava la conquista coloniale, operata da europei \"cristiani\", causa della miseria nell'intera Africa.\nIn Italia altre grandi figure avevano assunto all'interno della chiesa cattolica, per riportarla ad una maggiore aderenza allo spirito evangelico, posizioni innovative e a volte dirompenti: don Zeno Saltini, don Primo Mazzolari e, ancor pi\u00f9, don Lorenzo Milani, duramente perseguitato sia dalla gerarchia ecclesiastica, sia dalla magistratura italiana per le proprie posizioni antimilitariste. Papa Giovanni XXIII, molto attento alle necessit\u00e0 di rinnovamento nella chiesa di fronte a un mondo attraversato da grandi mutamenti convocando Il Concilio Vaticano II, consent\u00ec che venissero raccolti alcune delle istanze provenienti dai sommovimenti interni ed esterni alla realt\u00e0 cattolica, ma alla fine le aree cattoliche pi\u00f9 innovative ritennero insufficienti le aperture, o ritennero che molti indirizzi di rinnovamento restassero non applicati. Pertanto le contestazioni continuarono ancora pi\u00f9 accese.\nIl 15 settembre 1968, alle 17, un gruppo di giovani cattolici del dissenso occuparono il duomo di Parma distribuendo un volantino in cui si chiedeva alla Chiesa \u201cil coraggio di scelte a favore dei poveri e contro il sistema capitalistico\u201d e si protestava contro \u201cla rimozione di preti senza avere interpellato i fedeli\u201d, riferendosi a don Pino Setti, un giovane sacerdote di Santa Maria della Pace che predicava una pastorale innovativa e coinvolgente verso i giovani (come la \u201cmessa beat\u201d con il complesso dei Corvi), criticate per\u00f2 dai \u201cbenpensanti\u201d, e viste con diffidenza dalla Curia; alla fine, Setti venne esiliato in una parrocchia di montagna. Dopo diverse ore, e tentativi di convincere i ragazzi ad andarsene ai quali risposero sempre con un rifiuto, venne fatta intervenire la polizia, alla quale i giovani risposero, non violenti, con la resistenza passiva: dovettero cos\u00ec essere sollevati a braccia e trasportati uno per uno fuori.\nDon Enzo Mazzi a Firenze aveva messo in piedi la nuova parrocchia del quartiere Isolotto, i cui principi fondanti erano: 1 - la pastorale dichiaratamente missionaria che non faceva riferimento a dogmi o a teoremi dottrinali: l'intento era quello di superare gli steccati tra credenti e non credenti, tra buoni e cattivi, gli steccati politici; 2 - l'esercizio gratuito del ministero in tutti i suoi aspetti, rifiutando le \"tariffe\" sia per la messa sia per tutti i sacramenti. Solidarizz\u00f2 con i cattolici che non si riconoscevano nella politica democristiana e alloggi\u00f2 in canonica disabili, ex carcerati e tre nuclei familiari. Avuta notizia dell'occupazione del duomo di Parma, don Mazzi invi\u00f2 a quei giovani una lettera aperta di solidariet\u00e0, Dopo un'assemblea della sua comunit\u00e0 parrocchiale, che raccolse diecimila persone che si opponevano al provvedimento, il parroco fu rimosso dal cardinale Ermenegildo Florit, lo stesso che qualche anno prima aveva perseguitato don Lorenzo Milani. Mazzi continu\u00f2 ad esercitare la sua pastorale in alcuni locali contigui, che divennero sede della comunit\u00e0 cristiana di base dell'Isolotto, ma nel 1974 fu prima sospeso a divinis e poi ridotto allo stato laicale.\nDon Giovanni Franzoni, altro prete del dissenso, nel 1974, contrariamente alla DC e alla chiesa ufficiale, prese posizione a favore della legge sul divorzio perch\u00e9 l'indissolubilit\u00e0 del matrimonio, principio cristiano, non doveva essere imposto ai non credenti; fu violentemente attaccato da tutta la DC e dall'Azione Cattolica, e sospeso a divinis.\nAnche al di fuori dell'ambito ecclesiale, nel mondo politico-sindacale il cattolicesimo ebbe un acceso processo di contestazione. Le ACLI (Associazioni Cristiane dei Lavoratori Italiani), impegnate all'interno del movimento operaio, nel 1961, con l'inizio della presidenza di Livio Labor, si avviarono verso un progressivo distacco dalla DC e un avvicinamento all'area socialista. Negli anni 1968-69 parteciparono attivamente all'intensificarsi delle lotte operaie (Autunno caldo, 1969). Nel loro congresso del giugno 1969 deliberarono la fine di ogni collateralismo verso la Democrazia Cristiana, ricevendo durissimi attacchi sia dalla stessa DC sia dalla Chiesa. Nel 18\u00ba incontro nazionale di studi delle Acli a Vallombrosa (agosto 1970) sul tema \u201cMovimento operaio, capitalismo, democrazia\u201d il presidente nazionale Emilio Gabaglio, succeduto a Labor, lanci\u00f2 l\"'ipotesi socialista delle Acli\". L'ostilit\u00e0 della gerarchia cattolica fu ancora pi\u00f9 dura, e alcuni circoli, dissociandosi dalle scelte della maggioranza, si distaccarono fondando il Movimento Cristiano Lavoratori fedele ai dettami dell'autorit\u00e0 ecclesiastica, che esigeva l'appoggio alla DC. Nel 1974, al referendum sul divorzio, le Acli decisero libert\u00e0 di scelta per i propri iscritti, mentre la sinistra interna e Giovent\u00f9 Aclista si espressero in maniera netta per il \u201cno\u201d. Intanto Livio Labor, lasciata la presidenza ACLI, lavorava alla costituzione di un nuovo partito, il Movimento Politico dei Lavoratori, che ebbe inizialmente un certo seguito, ma dopo uno scarso risultato alle elezioni politiche del 1972, ebbe vita breve e i suoi dirigenti e aderenti passarono al PSI o al PdUP.\nLa destra e la contestazione studentesca.\nFino agli anni \u201850 gli studenti italiani, soprattutto a livello universitario, appartenevano in gran parte alle classi agiate, e politicamente erano orientati al centro o a destra. In ogni ateneo universitario si svolgevano annualmente elezioni per le rappresentanze studentesche istituzionali, organismi solo consultivi e unici interlocutori riconosciuti dal potere accademico, e i risultati offrono un quadro chiaro degli orientamenti e del loro evolversi. Forte risultava la presenza cattolico-democristiana, laica di centro e la destra; molto inferiore\u00a0\u2013 ma crescente di anno in anno - l\u2019area socialcomunista. Una destra neofascista legata al MSI (FUAN-Caravella) cercava di imporsi anche con forme di violenza, attaccando studenti di sinistra. L\u2019episodio pi\u00f9 grave fu, il 27 aprile 1966, la morte dello studente Paolo Rossi, caduto dalle scale dell\u2019Universit\u00e0 di Roma in seguito a un pestaggio da parte di studenti di destra. Ma nel corso degli anni \u201860, anche per l\u2019accesso agli studi di giovani delle classi popolari, le masse universitarie si orientarono prevalentemente a sinistra, e la destra estrema non ebbe pi\u00f9 spazi.\nSin dal sorgere dell\u2019ondata sessantottina l\u2019estrema destra si oppose con violenza al Movimento studentesco, che a sua volta reagiva con violenza. L\u2019episodio pi\u00f9 clamoroso si ebbe il 16 marzo 1968 con l'assalto alla facolt\u00e0 di Lettere dell'Universit\u00e0 La Sapienza di Roma, dove si svolgeva un\u2019assemblea di rappresentanti del Movimento studentesco provenienti da tutta Italia. Un corteo di trecento militanti neofascisti del MSI, estranei all\u2019universit\u00e0, guidati dai parlamentari missini Almirante e Caradonna, portando bandiere tricolori con le scritte \"Dux\" e \"RSI\" aggredirono a bastonate gli studenti.\nParallelamente allo scontro diretto, forze di estrema destra tentarono anche operazioni di infiltrazione all\u2019interno del Movimento studentesco, che per\u00f2 fallirono. A questo scopo avevano creato il Movimento studentesco europeo, presente a Roma e Messina, lanciando il \"Manifesto degli studenti europei\". Nel marzo 1969 a Messina, guidati di Giovanbattista Davoli, occuparono insieme ai colleghi reggini il rettorato. Altri furono i tentativi, da parte di elementi di destra esterni al Movimento Sociale Italiano, di infiltrazione mascherata nelle agitazioni sessantottine; il fenomeno prese il nome di nazi-maoismo. Vennero create, ma con seguito irrilevante e vita effimera, pi\u00f9 organizzazioni che assumevano slogan di sinistra (attacchi al capitalismo, antiamericanismo, antisionismo, attenzioni verso alcune contraddizioni sociali) unendovi un acceso nazionalismo e l'obiettivo di uno stato dittatoriale (evocando forme dittatoriali di socialismo, come quella staliniana e maoista), oltre che richiami a figure di comunisti come Che Guevara e Giap, e riferimenti ideali alla scuola di Francoforte. In questo quadro ricadevano, dopo Primula Goliardica(un'area neofascista in rotta col MSI che ritenevano troppo accondiscendente verso la democrazia parlamentare, e che pretendeva di essere dalla parte del Movimento studentesco solo perch\u00e9 critica verso il MSI quando organizz\u00f2 l'assalto all'Universit\u00e0 di Roma del 16 marzo 1968), l\"'Organizzazione Lotta di Popolo\" (1969-1973), poi \"Lotta Popolar\"e (1974) e il \"Movimento politico Lotta Popolare\" (1976)\".\" Fra i promotori di queste formazioni c'erano alcune delle figure principali della destra pi\u00f9 eversiva.\nNel 1969, il 15 aprile, scoppi\u00f2 verso le 23:00 una carica esplosiva nello studio di Guido Opocher, rettore dell'Universit\u00e0 di Padova. Per questo attentato, cinque anni dopo, il magistrato Gerardo D'Ambrosio mander\u00e0 a processo Franco Freda, Giovanni Ventura e Marco Pozzan. Il 25 aprile esplose un'altra bomba, alla Fiera di Milano, distruggendo lo stand della FIAT\u00a0\u2013 rimasero ferite una ventina di persone, ma il vero obiettivo era una strage\u00a0\u2013 e tre ore dopo, alla Stazione Centrale, un altro ordigno danneggi\u00f2 l'ufficio della Banca Nazionale delle Comunicazioni.\nAltre otto bombe collocate sui treni esplosero nella notte tra l'8 e il 9 agosto, provocando 12 feriti. Nello stesso mese furono compiuti altri attentati dinamitardi nell'Ufficio Istruzione del Tribunale a Milano e Torino: dieci anni dopo, per queste azioni eversive, verranno condannati i neofascisti Franco Freda e Giovanni Ventura, militanti di Ordine Nuovo.\nNel 1970 gli studenti di destra saranno tra le barricate nella rivolta di Reggio Calabria. A innescare la rivolta fu la scelta di Catanzaro come sede dell'Assemblea regionale, ma i moti avevano origini in mali antichi e in nuove contraddizioni, come la disoccupazione, la precariet\u00e0 e l'esodo verso il Nord industrializzato. Inizialmente la destra missina defin\u00ec i dimostranti teppisti e cialtroni, ma quando il comitato di azione locale fin\u00ec sotto il controllo di Ciccio Franco, segretario provinciale della CISNAL, inizi\u00f2 a sostenere la rivolta. Nacque lo slogan \u00abBoia chi molla\u00bb. Ordine Nuovo attribu\u00ec alla rivolta un ruolo storico: \u00ab\u00c8 il primo passo della rivoluzione nazionale in cui si brucia questa oscena democrazia\u00bb.\nLa politicizzazione degli anni settanta.\nLa natura controculturale e anticonformista del movimento sessantottino gli attribuiva un carattere creativo e \u00abrivoluzionario\u00bb che avrebbe accomunato nel conflitto i partiti che istituzionalmente rappresentavano la sinistra. La lotta iniziale contro ingiustizie, corruzioni e inefficienze tender\u00e0, con il trascorrere del tempo, a trasformarsi in forme di opposizione sempre pi\u00f9 estreme. Il Partito Comunista Italiano (PCI) registr\u00f2 la scissione del gruppo del \"Manifesto\" \u2013 Lucio Magri, Aldo Natoli, Luigi Pintor e Rossana Rossanda \u2013 che aveva fondato una rivista di ricerca politica e di contestazione a sinistra della linea ufficiale del partito, mentre il PSI sub\u00ec una scissione che port\u00f2 la nascita del PSIUP.\nLa rivolta generazionale era un movimento nel quale si riconosceva una intera classe giovanile, che non aveva avuto n\u00e9 \u00abcredo di provenienza\u00bb n\u00e9 \u00abappartenenza politica\u00bb e rivolgeva domande alla societ\u00e0, tra le quali il diritto allo studio. Del resto i cambiamenti maggiori che esso produsse, se si eccettua il mutamento radicale nella presa di coscienza generalizzata del ruolo paritario della donna, furono a livello di costume.\nFra le prime clamorose azioni del Movimento Studentesco si ebbe il lancio di pomodori e uova, il giorno di Sant'Ambrogio del 1968, agli spettatori che s'avviavano alla rappresentazione inaugurale della Scala. Successivamente si pass\u00f2 ad altri tipi di attacco: il professor Pietro Trimarchi, figlio del primo presidente della Corte d'appello di Milano, fu fermato e insultato perch\u00e9 non intendeva piegarsi alle richieste dei contestatori, rifiutando gli esami di gruppo, la promozione obbligatoria e la rinuncia alla meritocrazia. Si ribellavano anche i detenuti, che chiedevano \u00abdiritto di assemblea, di commissioni di controllo su tutta l'attivit\u00e0 che si svolge nel carcere, apertura all'esterno con possibilit\u00e0 di colloqui senza limitazioni, abolizione della censura, diritto ai rapporti sessuali, possibilit\u00e0 di commissioni esterne d'indagine sulla funzione di funzionari, magistrati e direttori fascisti\u00bb.\nSlogan dei contestatori erano: \u00abFascisti, borghesi, ancora pochi mesi\u00bb, \u00abCamerata, basco nero, il tuo posto \u00e8 al cimitero\u00bb e \u00abUccidere un fascista non \u00e8 reato\u00bb pronti allo scontro fisico, mentre \"Lotta Continua\" pubblicava le foto, i nomi, gli indirizzi, i percorsi e le abitudini dei \u00abnemici del popolo\u00bb o presunti tali, alcuni dei quali aggrediti sotto casa finirono in sedia a rotelle. Apparve anche, per la prima volta, una bottiglia incendiaria di facile confezione, utilizzata dai partigiani sovietici contro i carri armati tedeschi e chiamata \u00abMolotov\u00bb.\nVestire in giacca e cravatta era disprezzato in quanto simbolo del perbenismo borghese, mentre l'eskimo era il capo d'abbigliamento preferito dagli studenti. Si arrivava talvolta a picchiare chi la pensasse in maniera diversa, spesso in molti contro uno. Nel febbraio 1972 i \u00abkatanghesi\u00bb picchiarono selvaggiamente uno studente israeliano, accusato di essere un infiltrato della CIA: questo pestaggio era stato preceduto da un altro, contro il sindacalista Giovanni Conti, accusato di nefandezze politiche e di amare la vita notturna.\nIl Movimento studentesco nella Statale talvolta intimidiva con la violenza persino appartenenti ad altri gruppi della sinistra extraparlamentare. Pi\u00f9 che agli scontri con la polizia, l'uso della spranga era legato al confronto quotidiano con i fascisti.\nSul piano politico, durante gli anni settanta la classe dirigente del PCI riusc\u00ec a mantenere (soprattutto grazie alla sua presenza nelle fabbriche) un ascendente sulle masse operaie, e lo fece sottraendole al \u00abbrodo di coltura\u00bb del terrorismo delle Brigate Rosse e dei gruppi satelliti (lo snodo fondamentale fu, in proposito, la denuncia di esponenti genovesi del terrorismo rosso da parte di Guido Rossa, delegato di fabbrica del PCI, e la reazione che port\u00f2 al suo assassinio nel 1979). Analoghi comportamenti furono tenuti dal Partito Radicale (grazie soprattutto a Marco Pannella) e dal MSI che rinneg\u00f2 e scomunic\u00f2 la destra extraparlamentare violenta, (almeno fino al delitto Moro), sperando che il fenomeno si esaurisse da solo.\nAl di l\u00e0 del tormentato rapporto con la \u00absinistra ufficiale\u00bb, Stefano Rodot\u00e0 sostenne che \"dal '68 nascono cinquecento cose diverse che non hanno esiti terroristici\". Nasce \"Medicina democratica\", nasce la contestazione\". .\nDopo il Sessantotto.\nDopo la fase acuta della protesta, all'inizio degli anni settanta, con gli stessi riferimenti di fondo ma anche con nuove idee, nuovi contributi culturali, e nuove forme organizzative, le agitazioni continuarono.\nLe principali resistenze al Sessantotto vanno ricercate nei ceti neoconservatori (che idealizzavano i valori tipici della societ\u00e0 tradizionale come la famiglia, il potere economico e politico, l'amore per la Patria e la sua storia).\nIn Italia il movimento si trasform\u00f2 aumentando d'intensit\u00e0 e continu\u00f2 per tutto il decennio successivo. A partire dal 1973, quando il PCI inizi\u00f2 a elaborare un progetto di incontro con le forze socialiste e cattoliche, la sinistra extraparlamentare vide la nuova strategia come un ulteriore tradimento nei confronti della classe operaia e una resa nei confronti della DC.\nAlla fine di giugno del 1976 si tenne al Parco Lambro di Milano l'ultima edizione del \"Festival del proletariato giovanile\", organizzato dalla rivista \"Re Nudo\" con i circoli del proletariato giovanile, i collettivi autonomi di quartiere, radio Canale 96, Lotta Continua, IV Internazionale, Partito Radicale, Rivista Anarchica, Umanit\u00e0 Nova. Ai quattro giorni dl festival parteciparono complessivamente pi\u00f9 di 400.000 giovani. Fra gli artisti che salirono sul palco: Eugenio Finardi, Alberto Camerini, Area, Canzoniere del Lazio, Napoli Centrale. Il Living Theatre, nella propria rappresentazione, costrui al momento la grande \"Torre del Denaro\" alta 5 piani. Nel corso del festival si verificarono anche alcuni tafferugli in seguito all'assalto ad uno stand gastronomico da parte di un gruppo isolato che protestava ritenendo i prezzi eccessivi.\nCominci\u00f2 a delinearsi il Movimento del '77, che teorizzava il \"rifiuto al lavoro\" (utilizzando i termini \u00abesproprio\u00bb, \u00abautoriduzione\u00bb, \u00abspesa proletaria\u00bb), e aveva come nemici sia le forze di governo sia il PCI e le direzioni sindacali: per questi motivi il settimanale statunitense \"Time\" lo descrisse come \u00abil rasoio che ha separato per sempre il passato dal presente\u00bb.\nEffetti socio-culturali.\nL'arte come contestazione della societ\u00e0 capitalistica.\nA partire dagli anni cinquanta si svilupp\u00f2 in Europa la \u00absociet\u00e0 industriale nella fase del capitalismo avanzato\u00bb o di quella \u00abcivilt\u00e0 di massa\u00bb o \u00abcivilt\u00e0 dei consumi\u00bb della quale i sociologi hanno esaminato tutte le caratteristiche: dal consumismo ai persuasori occulti (che attraverso una serie di canali di comunicazione trasformano l'uomo in consumatore diretto), dall'omogeneizzazione del gusto collettivo alla mercificazione di qualsiasi tipo di valori.\nQuesto aspetto si identific\u00f2 col discorso dell'industria culturale. Quest'ultima \u00e8 causa ed effetto assieme di una situazione tipica della societ\u00e0 odierna: il mercato dell'arte si allarga a dismisura, la richiesta dei beni culturali non si diversifica pi\u00f9 da quella dei prodotti industriali, poich\u00e9 anch'essi sono simboli di promozione sociale, prima ancora che di promozione culturale. Ci\u00f2 comporta la riduzione del prodotto artistico a merce che segue le leggi del mercato; \u00e8 la domanda a determinare l'offerta, e quindi la produzione, ed \u00e8 il sistema a provocare la domanda. In ultima analisi, il prodotto artistico per essere fruibile ed accetto al mercato deve essere gradevole, aproblematico, cio\u00e8 omologo al sistema.\nDi conseguenza il raggiungimento di questo obiettivo pone una pesante ipoteca sull'attivit\u00e0 dell'artista che, condizionato dalle leggi del mercato, si pu\u00f2 ridurre a docile produttore di asettici beni di consumo. A questo proposito scrisse Theodor W. Adorno:\nIn questa situazione \u00e8 abbastanza agevole capire come mai, a partire dalla fine degli anni cinquanta, si sia avuto nel mondo letterario, e soprattutto in quello delle arti figurative, un pullulare di ricerche, sperimentazioni, \u00abneoavanguardie\u00bb. Di fronte alla negativit\u00e0 di certi fenomeni prodotti dall'industria culturale, scrittori e artisti hanno tentato, isolatamente o legandosi in \u00abscuole\u00bb o \u00abgruppi\u00bb, la contestazione della prassi e dei valori della societ\u00e0 di massa, con una variet\u00e0 di atteggiamenti e di soluzioni che nelle arti figurative sembra avere assunto una volont\u00e0 eversiva pi\u00f9 marcata che nella letteratura.\n\u00c8 per\u00f2 indispensabile sottolineare che quel sistema che si vuole contestare ha ormai talmente perfezionato le sue tecniche di penetrazione e di condizionamento, e ha un tale potere di mercificare ogni prodotto culturale, che riesce a strumentalizzare anche quest'arte di contestazione a fini commerciali, presentandola con l'attrattiva della novit\u00e0. E cos\u00ec, a livello di costume, il sistema commercializza la contestazione giovanile e ne canonizza un abbigliamento rituale, realizzando cos\u00ec grossi affari: ad un diverso livello, mercifica e banalizza i moduli dell'arte informale, riducendo il recupero dell'arte popolare a mode na\u00eff, a recupero del rustico, del primitivo.\nI cambiamenti nell'arte.\nQuesti cambiamenti ben presto porteranno a una nuova espressione dell'arte, del tutto originale, che si adatter\u00e0 alle nuove esigenze del mondo culturale: l'arte di tutti, la pop art.\nIn precedenza, i pittori erano diventati un tutt'uno col mondo fisico esterno, tanto che era impossibile capire quanto fosse dovuto all'autore e quanto lo influenzasse il mondo esterno. L'immaginazione di tutti, e in particolare dei pittori, era stata fortemente impressionata dalle esplosioni nucleari, le quali non hanno confini, fondono tutto ci\u00f2 che incontrano alla loro elevatissima temperatura. Da ci\u00f2 deriv\u00f2 una pittura di tipo espressionistico, in cui nulla era distinguibile, tutto si consumava in un unico fuoco.\nAll'inizio degli anni sessanta tutto cambi\u00f2: allontanato il terrore di una guerra atomica e cresciuta l'approvazione per la tecnologia, vista come dispensiera d'abbondanza e ricchezza, s'innesc\u00f2 il fenomeno del \"boom\" industriale e del connesso consumismo. A questo punto, diveniva inutile l'aggressione alle cose da parte degli artisti: era meglio ritirarsi e lasciarsi penetrare dalla forza del progresso, rappresentata dagli oggetti prodotti in gran numero dall'industria ed esaltati dalla pubblicit\u00e0.\nColui che riusc\u00ec a rappresentare, nel migliore dei modi, questo mutamento repentino fu Roy Lichtenstein: con lui gli oggetti penetrano, si stampano da protagonisti nelle tele dell'artista. Ma ad essere rappresentati non sono le cose appartenenti a uno stato di natura, ma gli oggetti usciti dal ciclo produttivo dell'uomo, definiti oggetti-cultura, oggetti \u00abnon trovati\u00bb o \u00abraccolti\u00bb, ma volutamente fabbricati per soddisfare fabbisogni di massa. Proprio da qui giunse il connotato \u00abpopolare\u00bb di quest'arte, dalla cui abbreviazione in inglese deriv\u00f2 il termine \"pop\". \u00abArte popolare\u00bb intesa non in senso di degradazione, ma perch\u00e9 si serviva di oggetti-merce: suo obiettivo era quello di esaltare l'oggetto industriale (trascurato dall'arte), estraniandolo dal proprio ambito al fine di farci notare la sua esistenza, concentrando l'attenzione su di esso. Il metodo usato era quello dello straniamento, ottenuto attraverso il ricorso a diverse tecniche atte a decontestualizzare gli oggetti all'interno di una composizione artistica, in modo da giungere, mediante la loro libera associazione, a un significato inedito. All'interno della pop art ebbe successo anche il \"combine painting\", cio\u00e8 ricombinazioni di cose vere con la pittura.\nI principali rappresentanti della \"pop art\" sono stati Claes Oldenburg, Andy Warhol e Roy Liechtenstein: il primo prendeva le forme della vita, le isolava, le ingrandiva e ne studiava i dettagli; il secondo puntava sulla riproducibilit\u00e0 dell'opera d'arte, da considerare anch'essa bene di consumo, rappresentando divi e politici del tempo come Marilyn Monroe o Mao Zedong, ma anche i barattoli della zuppa Campbell's o le bottiglie della Coca-Cola, in multiplo, e con una produzione seriale grazie all'utilizzo della serigrafia. \nLiechtenstein affront\u00f2 l'intero mondo della mercificazione; difatti, una sua prima affermazione si comp\u00ec attraverso la riproduzione dei prodotti alimentari, come le carni nei supermercati, impacchettate nella plastica al pari di qualsiasi altro prodotto confezionato, e di tutti gli altri prodotti esposti negli stessi supermercati\u00a0\u2013 materiale elettrico, bombolette spray, articoli sportivi. Alla fine, quando la scena era gi\u00e0 stata preparata ed addobbata, si dedic\u00f2 al protagonista: l'essere umano.\nAnche per l'uomo entrava in scena la pubblicit\u00e0, tuttavia lo riguardava anche un'altra forma di consumo, la narrazione di storie sentimentali: infatti, in quegli anni si consumava tanta stampa rosa, pagine e pagine di immagini tracciate con linee larghe, flessuose e sintetiche rotte dal levarsi dei fumetti, nuvolette che scandivano frasi stereotipate, che scorrevano in sequenza. Intervenendo su un materiale del genere, Liechtenstein si fece forte di un nuovo strumento di \u00abstraniamento\u00bb: ingigantiva su tele di ampio formato una singola casella di una \u00abstriscia\u00bb, arrestandone il flusso, determinando l'effetto del blocco. Liechtenstein utilizz\u00f2 nella sua pittura il puntinato Ben-Day, che diventer\u00e0 una sua cifra stilistica inconfondibile, esasperando una tecnica tipica della stampa tipografica, con l'uso di retini di grandi dimensioni per dare l'idea di una realt\u00e0 mediata dalla mole di immagini che nella realt\u00e0 contemporanea vengono stampate e trasmesse.\nAnche in Europa si diffuse rapidamente questo fenomeno, tuttavia and\u00f2 trasformandosi in varie tendenze che sconfinavano in altre (Nouveau R\u00e9alisme). Tra gli italiani coinvolti ci furono Mimmo Rotella, Valerio Adami ed Enrico Baj.\nI cambiamenti nella musica.\nMusica di massa.\nLa contestazione non si esauriva a quei modelli culturali che investivano le forme d'arte, quelle letterarie e morali, giacch\u00e9 riusc\u00ec a trovare nella musica un ulteriore canale di diffusione, sicuramente pi\u00f9 incisivo. Il modello musicale che si sviluppava in contemporanea alla \"beat generation\" fu il rock and roll, un tipo di musica in uso fra la popolazione bianca, che interpretava il senso di inquietudine, di protesta e di ribellismo dell'epoca. Esso si proponeva come un veicolo anti-tradizionalista e anticonformista, che voleva mettere al bando la musica melodica e sentimentalista e produrre un nuovo sound provocatorio.\nCon questo genere quindi si arrivava ad un punto in cui libert\u00e0 in musica, nei costumi e libert\u00e0 sessuale si fondevano prepotentemente, fra i maggiori interpreti ricordiamo i Rolling Stones, Bill Haley, Jim Morrison, Jimi Hendrix, i Beatles ed Elvis Presley. Al movimento della beat faceva seguito quello degli hippy, \u00abfigli dei fiori\u00bb, particolarmente presente durante gli anni della guerra del Vietnam. Interpreti del pacifismo e della solidariet\u00e0 tra i popoli furono Joan Baez, John Lennon e Bob Dylan, di quest'ultimo bisogna necessariamente citare la sua \"Blowin' in the Wind\".\nIn Italia, in realt\u00e0, il Sessantotto si visse qualche anno pi\u00f9 tardi, ma, dal punto di vista musicale, le prime tracce della ribellione appaiono come fenomeno di massa gi\u00e0 nel 1966, quando Franco Migliacci e Mauro Lusini scrissero il testo di \"C'era un ragazzo che come me amava i Beatles e i Rolling Stones\". La canzone fu cantata da un Gianni Morandi inedito. Il cantante bolognese era il classico interprete di testi facili e sentimentali come \"La fisarmonica\" e \"Se non avessi pi\u00f9 te\", per cui la sua avventura folkbeat fu scoraggiata da pi\u00f9 parti. La canzone venne decisamente censurata dalla Rai per i versi \"\"mi han detto: vai nel Vietnam e spara ai Viet Cong\", ritenuti antiamericani (gli USA erano, allora come oggi, alleati dell'Italia). Ci fu addirittura un'interrogazione parlamentare nella quale si chiedeva come \"si permettesse ad un autore di musica leggera di criticare la politica estera di un paese amico come gli Stati Uniti\"\". I funzionari di viale Mazzini, per le trasmissioni televisive in cui era prevista l'esecuzione pezzo, chiedevano di sostituire le parole incriminate (Vietnam e Viet Cong). Migliacci e Morandi si trovarono costretti a sostituire la frase con la fuorviante e piuttosto ridicola \"mi han detto: vai nel tatat\u00e0 e spara ai tatat\u00e0\".\nIn molti casi erano autori e discografici che, per non incappare nella censura, la prevenivano \"autocensurandosi\". Ad esempio, venne lanciata da Rita Pavone, e con molto successo, \"Datemi un martello\" una versione italiana della canzone di protesta \"If I Had a Hammer\" dello statunitense Pete Seeger su testo di Lee Hays. Nella versione originale si chiede un martello, poi una campana, poi una canzone per risvegliare nelle persone l'impegno per la libert\u00e0, la giustizia e l'amore fra tutti gli esseri umani. Nella versione italiana si cancell\u00f2 ogni traccia del messaggio originario: vi si chiede un martello da dare in testa alle amiche che ti rubano il ragazzo e a tutte le persone antipatiche.\nL'ostacolo pi\u00f9 grande venne dalla Rai, la cui censura si scagli\u00f2 contro il testo eccessivamente esplicito, che citava la guerra in Vietnam, che proprio in quegli anni stava scrivendo alcune fra le pagine pi\u00f9 sanguinose della storia contemporanea. Le idee e le atmosfere evocate, tipiche della giovent\u00f9 dell'epoca, contribuirono a un successo senza precedenti per una canzone di questo tipo e soprattutto senza confini, dato che fu ripresa da Joan Baez che la consacr\u00f2 quale inno alla pace. Da citare anche Lucio Battisti con \"Uno in pi\u00f9\" e la \u00abLinea Verde\u00bb di Mogol.\nMolte canzoni furono scritte sugli avvenimenti di quegli anni, le pi\u00f9 significative della musica italiana furono quelle composte da Fabrizio De Andr\u00e9 raccolte nell'album \"Storia di un impiegato\". Anche Francesco Guccini, cantautore dichiaratamente anarchico, dedic\u00f2 agli avvenimenti in Cecoslovacchia un pezzo naturalmente intitolato \"Primavera di Praga\", dall'album \"Due anni dopo\" del 1970, e cit\u00f2 il periodo anche nella canzone \"Eskimo\" (\u00abInfatti i fori della prima volta, non c'erano gi\u00e0 pi\u00f9 nel Sessantotto\u00bb), nell'album \"Amerigo\" del 1978. Di grande importanza \u00e8 anche la canzone \"Come potete giudicar\" dei Nomadi, vero e proprio inno alla libert\u00e0 che con le sue parole tocc\u00f2 i problemi di quegli anni.\nIn rapporto alla guerra nel Vietnam e alla musica in voga in quel 1968 significativa \u00e8 stata, sia sotto l'aspetto professionale che umano, l'esperienza vissuta dal gruppo musicale de Le Stars raccontata nel volume \"Ci\u00f2i\u00f2i '68 - In Vietnam con l'orchestrina\".\nMusica militante.\nPer musica militante s'intende quella impegnata in modo specifico nelle battaglie del Sessantotto, soprattutto ad opera di autori o esecutori la cui produzione era totalmente, o in gran parte, incentrata su questi contenuti. \nNegli USA, negli anni '50 e '60, figura centrale della canzone folk di protesta fu il cantautore Woody Guthrie, che si univa alle lotte dei lavoratori con le armi della voce e della chitarra (che recava scritto \"This machine kills fascists)\". Seguirono Pete Seeger, autore di \"If I Had a Hammer\" e \"Where Have All the Flowers Gone?\", e Phil Ochs, che scrisse \"I Ain't Marching Anymore,\" bandiera di tante marce contro la guerra in Indocina. e \"There but for Fortune\". Joan Baez, attiva in innumerevoli marce di protesta, fu principalmente un'interprete, ma anche autrice di alcune canzoni, fra cui \"Saigon Bride\" sulla guerra in Vietnam.\nIn Italia nei primi anni '60 operavano alcuni gruppi e singoli, autori e interpreti di canzoni folk di denuncia sociale e di protesta. Il Nuovo Canzoniere Italiano si form\u00f2 nel 1962 per iniziativa di Roberto Leydi e Sandra Mantovani. Vide la partecipazione di numerose importanti figure: Michele Straniero, Caterina Bueno, Giovanna Daffini, Fausto Amodei, Giovanna Marini, il Gruppo Padano di Piadena. Girarono l'Italia con spettacoli di teatro-canzone e realizzarono diverse incisioni per I Dischi del Sole. il 20 giugno 1964, al festival dei Due Mondi di Spoleto, Michele Straniero cant\u00f2 \"O Gorizia, tu sei maledetta\", canzone di trincea della prima guerra mondiale, e l'esecuzione suscit\u00f2 scandalo. Part\u00ec una denuncia per vilipendio alle forze armate italiane contro Straniero e i responsabili dello spettacolo. I versi \"Traditori signori ufficiali / che la guerra l'avete voluta / scannatori di carne venduta / e rovina della giovent\u00f9\" avevano suscitato in sala la reazione di un ufficiale. Nelle serate successive lo spettacolo venne ripetutamente disturbato da gruppi di fascisti.\nIvan della Mea scrisse canzoni-simbolo: \"O cara moglie (1966), Creare due, tre, molti Vietnam (1968).\" Paolo Pietrangeli fu autore di \"Valle Giulia, Repressione,\" e la notissima \"Contessa\", considerata l'inno del Sessantotto. Pino Masi compose \"Compagno Saltarelli noi ti vendicheremo e La ballata di Franco Serantini.\" Alfredo Bandelli scrisse \"La violenza (La caccia alle streghe).\" Della vasta produzione di Giovanna Marini \u00e8 da ricordare l'LP \"I treni per Reggio Calabria\", che raccontava l'odissea dei treni che, nell'ottobre 1972, da tutta Italia portarono decine di migliaia di lavoratori e cittadini a sfidare l'arroganza dei neofascisti che avevano precedentemente guidato la rivolta dei \"Boia chi molla\" dell'anno prima; neofascisti tentarono di impedire l\u2019arrivo dei manifestanti con una serie di attentati ai treni: otto bombe notte tra il 21 e il 22 ottobre 1972, con un deragliamento,\nLo sport e la politica.\nLe grandi manifestazioni sportive mondiali, negli anni sessanta, si rivelarono un utile e importante strumento di pressione politica o una ideale cassa di risonanza per atti e manifestazioni che con lo sport non avevano nulla a che fare.\nIl fenomeno ebbe molto risalto, ad esempio, ai Giochi olimpici del 1968 a Citt\u00e0 del Messico con la protesta antirazzista degli atleti di colore statunitensi Tommie Smith e John Carlos, \"sprinter\" di colore, oro e bronzo nei 200 metri, che, sul podio della premiazione, alzarono il pugno chiuso in un guanto nero, simbolo del movimento Pantere Nere, e chinarono la testa quando venne suonato l'inno nazionale statunitense. Smith, disceso dal podio disse: \u00abSe io vinco sono un americano, non un nero americano. Ma se faccio qualcosa di sbagliato, allora diranno che sono un negro. Noi siamo neri e siamo orgogliosi di essere neri. L'America nera comprender\u00e0 ci\u00f2 che abbiamo fatto stanotte\u00bb.\nIl comitato olimpico americano li band\u00ec dai giochi olimpici."}
{"id": "1807526", "revid": "124371844", "url": "https://it.wikipedia.org/wiki?curid=1807526", "title": "Arig Bek", "text": "Era figlio di Tolui e fratello di Munke, Hulagu e Kublai.\nNel 1259 alla morte del Gran Khan Munke, suo fratello maggiore, si trovava a comandare la maggior parte delle forze centroasiatiche dell'Impero mentre il fratello Kublai era impegnato sul fronte cinese in opposizione alla dinastia Song.Con questi presupposti fu eletto all'unanimit\u00e0 dei suoi generali al Kuriltai, indetto presso Karakorum per la successione. Anche il fratello Kublai interruppe la sua campagna militare per indire il Kuriltai in terra nativa mongola che si svolse contemporaneamente a quello del fratello e con esiti opposti lo elesse Gran Khan. La questione ebbe termine nel 1264 quando Kublai ebbe la meglio e imprigion\u00f2 il fratello che mor\u00ec due anni dopo.\nArig Bek \u00e8 anche noto per aver appoggiato la religione cristiana, secondo una tradizione che si riveler\u00e0 abbastanza costante presso i governanti mongoli.\nGenealogia.\nFiglio di Tolui e diretto discendente di Gengis Khan, Arig Bek ebbe tre mogli:\nI suoi figli di cui si abbia traccia furono:"}
{"id": "1807527", "revid": "729019", "url": "https://it.wikipedia.org/wiki?curid=1807527", "title": "Wycliff Palu", "text": "Biografia.\nDi genitori samoani, Palu ebbe un breve intermezzo nel 2004 con il rugby a 13; tornato al XV, fu messo sotto contratto dalla \"franchise\" di Sydney dei , con la quale esord\u00ec in Super Rugby nel 2005, anche se a causa di un infortunio fu costretto a saltare gran parte della stagione.\nNel 2006 esord\u00ec in Nazionale in un \"test match\" a Melbourne contro l' e partecip\u00f2 al successivo Tri Nations; un anno pi\u00f9 tardi fu presente alla in Francia, nel corso della quale prese parte a quattro incontri, compreso quello in cui gli \"Wallabies\" furono eliminati dall'.\nDopo avere abbandonato l'ipotesi, nel 2010, di tornare al XIII, prolung\u00f2 il contratto con i e prese parte alla in Nuova Zelanda, competizione in cui si classific\u00f2 al terzo posto finale.\nNel 2014 contribu\u00ec alla vittoria della \"franchise\" di Sydney del suo primo Super Rugby, e un anno dopo partecip\u00f2 alla , giungendo in tale occasione alla finale, poi persa contro la .\nDal 2015-16 \u00e8 ingaggiato con contratto biennale dalla squadra giapponese del in Top League."}
{"id": "1807528", "revid": "404449", "url": "https://it.wikipedia.org/wiki?curid=1807528", "title": "Monumento a Canapone", "text": "Il monumento a Canapone \u00e8 un monumento situato in piazza Dante a Grosseto.\nStoria.\nIl monumento, dedicato al granduca Leopoldo II di Lorena che fu amichevolmente soprannominato \"Canapone\" dai grossetani, fu realizzato dallo scultore ascianese Luigi Magi poco prima della met\u00e0 dell'Ottocento. La sua collocazione al centro di piazza delle Catene risale alla primavera del 1846.\nIl monumento si trova nel punto in cui sorgeva un pozzo che, nei secoli precedenti, era necessario per il rifornimento idrico delle abitazioni situate nella corrispondente area del centro storico; la cisterna sottostante fu interrata nello spazio corrispondente all'area delimitata dalla circonferenza rialzata.\nDescrizione.\nIl monumento a Canapone \u00e8 un gruppo scultoreo in marmo bianco collocato sopra un alto basamento.\nLa statua centrale, di altezza superiore a tutte le altre, rappresenta il granduca Leopoldo II di Lorena, a cui \u00e8 dedicata l'opera. Canapone presenta un volto rilassato, con la caratteristica barba e lo sguardo rivolto alla sua sinistra verso la donna dal volto triste che tiene con la sua mano sinistra risollevandola. La donna \u00e8 la madre del bambino morente che si appoggia con la testa sulla sua coscia sinistra. La donna costituisce la rappresentazione allegorica della Maremma, il bambino morente del futuro a cui sembrava essere destinata. Tuttavia, nello sguardo della donna rivolto verso il granduca si scorgono segnali di speranza.\nCon la mano destra, il granduca tiene un bambino nudo, di et\u00e0 superiore a quello scolpito nell'altra statua, che schiaccia con i suoi piedi un serpente che, al tempo stesso, viene morso da un grifone. Allegoricamente, questo bambino tenuto per mano dal granduca rappresenta il cambiamento positivo che Leopoldo II di Lorena \u00e8 riuscito a dare per il futuro della terra di Maremma, contribuendo a debellare la malaria che viene rappresentata dal serpente morente, alla cui uccisione collabora anche il grifone che rappresenta la citt\u00e0 di Grosseto, della quale il grifone \u00e8 il simbolo che appare nello stemma comunale."}
{"id": "1807530", "revid": "119991", "url": "https://it.wikipedia.org/wiki?curid=1807530", "title": "Monumento a Leopoldo II di Lorena", "text": ""}
{"id": "1807531", "revid": "88740", "url": "https://it.wikipedia.org/wiki?curid=1807531", "title": "Centennial Olympic Stadium", "text": "Il Centennial Olympic Stadium \u00e8 stato un impianto sportivo di circa 85.000 posti, inaugurato il 19 luglio 1996, in occasione dei Giochi della XXVI Olimpiade, ospitati ad Atlanta, Georgia, e chiuso il 27 agosto dello stesso anno.\nStoria.\nIl progetto originale prevedeva la costruzione del Centennial Olympic Stadium che avrebbe ospitato tutte le gare di atletica e la cerimonia d'apertura e di chiusura della XXVI Olimpiade quella del centenario dell'istituzione dei giochi olimpici. Poich\u00e9, da qualche anno, la citt\u00e0 e la squadra degli Atlanta Braves avevano espresso la volont\u00e0 di costruire un nuovo stadio che avrebbe sostituito il vecchio Atlanta Fulton County Stadium, rimasto in funzione dal 1966 al 1996 e demolito il 2 agosto 1997, si \u00e8 pensato di disegnare l'impianto per poi essere utilizzato come stadio di baseball permanente, con il particolare slargo dell'angolo sudovest dello stadio, destinato poi a ospitare il diamante.\nI lavori di costruzione ebbero inizio il 10 luglio 1993. Il costo totale era di 209 milioni di dollari, 170 finanziati da entit\u00e0 private quali NBC e vari sponsor olimpici e i rimanenti stanziati dal comitato olimpico di Atlanta, che, favorevole alla conversione olimpiade-baseball, ha pagato anche gli ulteriori costi per la trasformazione. \nNel corso dei Giochi Olimpici in questo stadio Michael Johnson vinse la medaglia d'oro nei 200 e nei 400\u00a0m, primo umano di sesso maschile della storia storia a riuscire in tale doppietta. Nel mezzo giro batt\u00e9 con un tempo di 19.32 secondi il record del mondo, che gi\u00e0 gli apparteneva da pochi mesi ottenuto ai Trials americani, e che per 19 anni era appartenuto all'italiano Pietro Mennea. Venne stabilito inoltre anche il record dei 100\u00a0m piani dal canadese Donovan Bailey con un tempo di 9,84\u00a0s, un centesimo in meno del precedente primato.\nDopo aver ospitato anche i X Giochi Paralimpici estivi, dal 15 al 26 agosto 1996, l'impianto venne chiuso e profondamente ristrutturato, con l'eliminazione della pista di atletica, donata in seguito all'universit\u00e0 di Clark Atlanta, e la demolizione delle gradinate nella parte nord, riducendo la capienza a circa 49.000 posti. \nI lavori vennero ultimati prima dell'inizio della stagione 1997 della Major League Baseball e il nuovo impianto, chiamato Turner Field, in onore di Ted Turner, proprietario della squadra degli Atlanta Braves, venne inaugurato il 29 marzo 1997.\nLa stagione 2016 sar\u00e0 l'ultima ad ospitare gli Atlanta Braves perch\u00e9 dall'anno successivo si trasferiranno nel nuovo SunTrust Park e giocheranno qui l'ultima partita il 2 ottobre 2016 contro i Detroit Tigers. \nIl 21 dicembre 2015 la Georgia State University ha vinto l'asta per aggiudicarsi la propriet\u00e0 dello stadio e a partire dal 2017 diventer\u00e0 l'unica proprietaria."}
{"id": "1807537", "revid": "109649619", "url": "https://it.wikipedia.org/wiki?curid=1807537", "title": "Palazzo Baldovinetti", "text": "Palazzo Baldovinetti si trova in via de' Serragli 21, angolo via Sant'Agostino, a Firenze.\nStoria e descrizione.\nIl palazzo fu acquistato da Michele di Leonardo Dati nel 1545. In questo palazzo abit\u00f2 Galileo Dati, amico di artisti e scienziati che spesso si riunivano nel suo palazzo. La facciata del palazzo \u00e8 tipicamente cinquecentesca, con elementi in pietra che risaltano sullo sfondo dell'intonaco chiaro. \nAppartenuto dal 1768 alla famiglia Baldovinetti, eredi dei Dati, fu venduto nel 1890 da Giovanni Tolomei Baldovinetti a Tommaso Rosselli Del Turco (1858-1937).\nIl portale ad arco si trova all'estrema sinistra ed ha una cornice in bugne di pietra con giunti orientati a raggiera e chiave di volta cuspidata. Al livello della strada si aprono anche altri portalini usati oggi da esercizi commerciali, probabilmente aperti in un secondo momento. Il primo e il secondo piano sono architettonicamente simili, con una fila ciascuno di eleganti finestre centinate con cornici simili a quelle del portale, sottolineate da scultoree cornici marcapiano sporgenti. Tipicamente seicentesco (o pi\u00f9 tardo) \u00e8 invece l'elemento del balcone con balaustra in ferro battuto.\nAll'ultimo piano, al di sotto della gronda particolarmente sporgente, si trova una fila di finestre rettangolari, incorniciate da bugnato liscio. Completa l'insieme il bugnato che evidenzia gli spigoli."}
{"id": "1807554", "revid": "486946", "url": "https://it.wikipedia.org/wiki?curid=1807554", "title": "Guerra dei quoti", "text": ""}
{"id": "1807558", "revid": "547992", "url": "https://it.wikipedia.org/wiki?curid=1807558", "title": "Giorgio Fossa", "text": "Biografia.\nLaureato in Giurisprudenza, \u00e8 un imprenditore nel settore metalmeccanico, operando come amministratore unico della Silvio Fossa S.p.A, azienda operante nella progettazione, lavorazione e assemblaggio di cilindri idraulici, pneumatici e rotanti, standard e speciali. Diversifica la sua attivit\u00e0 investendo in societ\u00e0 operanti nel settore manifatturiero e in quello finanziario.\nDal marzo 1982 socio accomandante di Marmont Sas. Dall'ottobre 1990, consigliere \"Industria e Universit\u00e0 Srl\".\nDal dicembre 1992, socio amministratore di Gieffe SS e di Nicto SS, operanti nel settore mobiliare ed immobiliare.\nDal 1995 al 1996 presidente del consiglio di amministrazione de Il Sole 24 Ore.\nDal dicembre 1996 \u00e8 Consigliere della Libera universit\u00e0 internazionale degli studi sociali Guido Carli (Luiss) di Roma.\nDa aprile 1998 membro del consiglio di amministrazione della Valentino S.p.A. e membro del consiglio di amministrazione del Libero Istituto Universitario Cattaneo (LIUC).\nCariche associative:"}
{"id": "1807559", "revid": "536103", "url": "https://it.wikipedia.org/wiki?curid=1807559", "title": "MRP ribonucleasi", "text": "La ribonucleasi MRP \u00e8 una particolare nucleasi (cio\u00e8 un enzima capace di idrolizzare i legami fosfodiestere fra le subunit\u00e0 nucleotidiche degli acidi nucleici). \u00c8 coinvolta in importanti processi biologici quali la replicazione del DNA mitocondriale, il controllo del ciclo cellulare e la maturazione dei pre-rRNA (nello specifico dell'rRNA 5,8S). \nLa particolarit\u00e0 di questo enzima \u00e8 data dalla presenza di una subunit\u00e0 non-polipeptidica costituita da una molecola di RNA."}
{"id": "1807560", "revid": "486946", "url": "https://it.wikipedia.org/wiki?curid=1807560", "title": "Guerra dei Quoti", "text": ""}
{"id": "1807567", "revid": "2016868", "url": "https://it.wikipedia.org/wiki?curid=1807567", "title": "Festivalbar 2002", "text": "Il trentanovesimo Festivalbar si svolse durante l'estate del 2002 in 10 puntate, registrate presso Piazza del Plebiscito a Napoli, Piazza del Duomo a Pistoia, il Teatro Greco di Taormina, l'Anfiteatro Romano di Cagliari e con le due finali nel consueto scenario dell'Arena di Verona le quali vennero trasmesse, andando in onda su Italia 1 il 10 e il 12 settembre 2002.\nA condurre la manifestazione furono Alessia Marcuzzi, Michelle Hunziker e Daniele Bossari. \nL'anteprima e le interviste speciali furono condotte da Marco Maccarini. \nVincitore assoluto di quest'edizione fu Luciano Ligabue nella sezione singoli con \"Tutti vogliono viaggiare in prima\", nella sezione album vinse Zucchero con l'album \"Shake\", presentato in anteprima mondiale all'arena di Verona esattamente un anno prima, nella finalissima del Festivalbar 2001, mentre un giovanissimo Tiziano Ferro vinse il premio \"rivelazione\" con il brano \"Rosso relativo\".\nA partire da questa edizione venne progressivamente accantonato il \"playback\" infatti la maggioranza degli artisti si esibirono dal vivo.\nOrganizzazione.\nMediaset\nDirezione Artistica.\nAndrea Salvetti"}
{"id": "1807570", "revid": "838137", "url": "https://it.wikipedia.org/wiki?curid=1807570", "title": "NesC", "text": "NesC (pronunciato \"NES-see\") \u00e8 un linguaggio di programmazione a eventi, basato su componenti, per sistemi dedicati (embedded, \"incapsulati\"). David Gay, uno dei principali progettisti, lo definisce \"dialetto del C\".\nNesC \u00e8 stato progettato da David Gay (Intel Research), Phil Levis (Stanford University), Rob Von Behren (U.C. Berkeley), Matt Welsh (Harvard University), Eric Brewer (U.C. Berkeley) e David Culler (U.C. Berkeley) per sviluppare TinyOS, un sistema operativo guidato dagli eventi (event driven), progettato specificamente per i mote, i nodi delle reti wireless di sensori. Di conseguenza, \u00e8 usato anche per scrivere i programmi applicativi per i mote che utilizzano TinyOS.\nIl successo di TinyOS e di NesC \u00e8 dovuto al fatto che siano open-source (sotto i termini della Berkeley Software Distribution License), siano stati sviluppati e resi pubblici tempestivamente, nonch\u00e9 alla posizione di prestigio e rilevanza internazionale di cui gode l'universit\u00e0 di Berkeley nel campo dell'I.T.\nIntroduzione alla programmazione con NesC e TinyOS.\nI concetti principali che sono dietro NesC sono:\nUn'applicazione completa, chiamata configurazione, pu\u00f2 essere realizzata assemblando diverse componenti (moduli) software.\nIl seguente programma per TinyOS 2, chiamato BlinkCntAppC, ad esempio, assembla la componente BlinkCntC, la componente MainC, un'istanza della componente TimerMilliC e la componente LedsC.\n/* BlinkCntAppC.nc */\nimplementation {\n components BlinkCntC as App, MainC;\n components new TimerMilliC() as MilliTimer0;\n components LedsC;\n App.Boot -&gt; MainC;\n App.MilliTimer0 -&gt; MilliTimer0;\n App.Leds -&gt; LedsC;\nLe interfacce possono essere fornite o usate dalle componenti. Le interfacce fornite rappresentano le funzionalit\u00e0 che una componente fornisce agli utenti; le interfacce usate rappresentano le funzionalit\u00e0 che una componente necessita per effettuare il proprio lavoro.\nNel programma BlinkCntAppC, la componente BlinkCntC usa l'interfaccia Boot fornita da MainC, usa l'interfaccia Timer fornita da un'istanza della componente TimerMilliC e usa l'interfaccia Leds fornita dalla componente LedsC.\n/* BlinkCntC.nc */\nmodule BlinkCntC {\n uses {\n interface Boot;\n interface Timer&lt;TMilli&gt; as MilliTimer0;\n interface Leds;\nimplementation {\n uint8_t counter = 0;\n event void Boot.booted() {\n call MilliTimer0.startPeriodic(1024);\n event void MilliTimer0.fired() {\n call Leds.set(counter);\n /* counter = (counter+1) mod 8; */\n if (counter == 7)\n counter = 0;\n else\n counter++;\nI comandi, invocati con la parola riservata call, sono implementati dalla componente che fornisce l'interfaccia, mentre gli eventi, dichiarati con la parola riservata event, vengono implementati dalle componenti che utilizzano l'interfaccia.\nTornando all'esempio, la componente BlinkCntC usa i comandi startPeriodic dell'interfaccia Timer e set dell'interfaccia Leds mentre implementa gli eventi booted dell'interfaccia Boot e fired dell'interfaccia Timer.\nLe specifiche delle interfacce e delle componenti sono contenute nella documentazione dell'API relativa alla piattaforma adottata.\nIn TinyOS tutti i comandi sono non bloccanti e il loro completamento \u00e8 segnalato da un evento.\nInoltre, una componente non pu\u00f2 chiamare un comando finch\u00e9 non fornisce un'implementazione degli eventi associati a quel comando. Tipicamente, l'invocazione di comandi richiama funzioni che sono implementate negli strati software inferiori, cio\u00e8 quelli che vanno dall'applicazione all'hardware, mentre gli eventi richiamano funzioni implementate negli strati software superiori, che vanno dall'hardware all'applicazione, fatta eccezione per alcuni eventi primitivi che sono collegati direttamente ad interruzioni hardware. In questo senso, si dice che TinyOS sia bidirezionale.\nLe componenti, attraverso l'uso delle interfacce, sono saldamente collegate le une con le altre. Ci\u00f2 incrementa l'efficienza a tempo d'esecuzione, sostiene un design robusto e snellisce l'analisi dei programmi.\nPer compilare i programmi, i file .nc contenenti il codice NesC sorgente, viene utilizzato il potente ed estensibile sistema make dei sistemi Unix like.\nSi supponga di essere nella directory che contiene i file BlinkCntAppC.nc, BlinkCntC.nc e un Makefile con il seguente contenuto:\nsi pu\u00f2 compilare l'applicazione per una determinata piattaforma e caricare il programma oggetto sul mote digitando nella shell il comando:\nAd esempio, per la piattaforma Mica2, scegliendo 0 come identificatore del nodo, utilizzando il programmatore MIB510 e la porta seriale chiamata, in Windows, COM1 (in Linux prende il nome di /dev/ttyS0) si scrive:\nAl termine del caricamento, il mote si avvier\u00e0 e in un attimo generer\u00e0 l'evento Boot.booted che far\u00e0 partire un timer che scandisce i secondi. Da questo momento in poi, ad ogni secondo, i tre LED del mote visualizzeranno i valori di un contatore binario che conta da 000 (off, off, off) a 111 (on, on, on).\nDi seguito viene riportato un esempio che utilizza i task.\nUn nuovo task viene inviato allo scheduler usando la parola riservata post.\nQuesto programma modifica ogni secondo lo stato del LED rosso, da acceso a spento o viceversa. Ad ogni cambiamento di stato viene inviato un nuovo task allo scheduler.\n/* BlinkTaskAppC.nc */\nimplementation {\n components BlinkTaskC, MainC;\n components new TimerMilliC() as Timer0;\n components LedsC;\n BlinkTaskC.Boot -&gt; MainC;\n BlinkTaskC.Timer0 -&gt; Timer0;\n BlinkTaskC.Leds -&gt; LedsC;\n/* BlinkTaskC.nc */\nmodule BlinkTaskC {\n uses interface Timer&lt;TMilli&gt; as Timer0;\n uses interface Leds;\n uses interface Boot;\nimplementation {\n uint32_t i = 0;\n task void computeTask() {\n uint32_t start = i;\n if (i &gt;= 400000) {\n i = 0;\n } else {\n post computeTask();\n event void Boot.booted() {\n call Timer0.startPeriodic(1024);\n event void Timer0.fired() {\n call Leds.led0Toggle();\n post computeTask();"}
{"id": "1807571", "revid": "114069229", "url": "https://it.wikipedia.org/wiki?curid=1807571", "title": "Camera dei poteri locali", "text": "La Camera dei poteri locali \u00e8 una delle due camere del Congresso dei poteri locali e regionali del Consiglio d'Europa. La Camera rappresenta gli enti comunali nel Consiglio d'Europa. \u00c8 composta da 324 membri provenienti dai 47 stati membri del Consiglio d'Europa che sono eletti direttamente come rappresentanti di un ente comunale oppure sono politicamente dipendenti da un'assemblea eletta. La Camera costituisce uno spazio privilegiato di dialogo, entro il quale i rappresentanti dei poteri locali hanno la possibilit\u00e0 di dibattere problemi comuni, di confrontare le rispettive esperienze e di esprimere i propri punti di vista presso i governi.\nDescrizione.\nIl lavoro della Camera si basa su quattro commissioni statutarie. La Commissione di monitoraggio si occupa dell'autonomia locale. Osserva le elezioni a livello comunale e regionale, redige dei rapporti sulla situazione della democrazia locale ed elabora delle raccomandazioni. La Commissione della governance \u00e8 responsabile delle questioni giuridiche e politiche relative allo sviluppo effettivo del buon governo e della democrazia a livello locale e regionale. La Commissione delle questioni di attualit\u00e0 esplora il ruolo delle autorit\u00e0 locali e regionali in relazione alle grandi sfide della nostra societ\u00e0 e si occupa di preparare il lavoro sulle questioni tematiche.\nSecondo la nuova Carta del Congresso, approvata il 2 maggio 2007 (revisionata il 15 gennaio 2020), l'appartenenza alla camera si basa sui principi di una distribuzione geografica equilibrata, della rappresentazione equa di tutte le forme degli enti locali e delle forze politiche presenti in questi enti, e di una giusta rappresentanza di donne e uomini. La Camera elabora rapporti, raccomandazioni, risoluzioni e opinioni relativi ai temi che la riguardano e presenta i documenti al Comitato permanente del Congresso per l'adozione. La camera elegge il suo Presidente ogni due anni tra i suoi membri e nomina anche l'ufficio composto dal Presidente e dai sette Vicepresidenti, sempre rispettando il principio di una distribuzione geografica equilibrata.\nLa segreteria permanente della Camera ha sede nel Palais de l'Europe a Strasburgo ed \u00e8 gestito dal segretario esecutivo, che viene nominato dal Segretario generale del Consiglio d'Europa.\nLa Camera dei poteri locali \u00e8 composta da 324 membri statutari (rappresentanti e sostituti) provenienti dai seguenti paesi:"}
{"id": "1807574", "revid": "22475", "url": "https://it.wikipedia.org/wiki?curid=1807574", "title": "Palazzo Pallavicini (Firenze)", "text": "Palazzo Pallavicini si trova in via de' Serragli 19 a Firenze.\nStoria e descrizione.\nAppartenuto alla famiglia Del Rosso e poi ai Pallavicini, la facciata del palazzo \u00e8 tipicamente fiorentina, con elementi in pietra che risaltano sullo sfondo dell'intonaco chiaro.\nIl portale ad arco si trova al centro ed \u00e8 sormontato da un balcone con balaustra in pietra, elemento tipico dell'edilizia progettata da Gherardo Silvani, autore del progetto, su commissione di Giovanni Andrea Del Rosso. Al pian terreno si trovano due finestre inginocchiate con timpano curvilineo e pregevoli grate in ferro battuto; tra queste e il portale si aprono poi due finestrelle mistilinee.\nOltre la cornice marcapiano scultorea si trova una fila di quattro finestre con timpano triangolare pi\u00f9 il portale che d\u00e0 sul balcone, con timpano arcuato. All'ultimo piano, al di sotto di un cornicione particolarmente sporgente, si trovano cinque finestre architravate con cimasa sporgente."}
{"id": "1807581", "revid": "131358", "url": "https://it.wikipedia.org/wiki?curid=1807581", "title": "Croce ripiena", "text": ""}
{"id": "1807587", "revid": "2171151", "url": "https://it.wikipedia.org/wiki?curid=1807587", "title": "Francesco Marsciani", "text": "Laureato in Filosofia presso l'Universit\u00e0 di Bologna, dottorato in Semiotica (coordinatore prof. Umberto Eco), \u00e8 stato ricercatore presso il C.N.R.S. francese nel 1985, dove ha collaborato con Algirdas J. Greimas.\nAttualmente \u00e8 docente di Semiotica presso il DAMS di Bologna.\nSi occupa prevalentemente di teoria semiotica da un punto di vista strutturale-generativo, analisi del testo e etnosemiotica delle pratiche quotidiane.\nDirige la collana \"Quaderni di etnosemiotica\" della societ\u00e0 editrice Esculapio."}
{"id": "1807588", "revid": "124123", "url": "https://it.wikipedia.org/wiki?curid=1807588", "title": "Munshi Premchand", "text": "Premchand (in Hindi: \u092a\u094d\u0930\u0947\u092e\u091a\u0902\u0926, in Urdu: \u067e\u0631\u06cc\u0645\u0686\u06ba\u062f), il cui vero nome fu Dhanpat Rai Srivastava, nacque il 31 luglio 1880, nel villaggio Lamahi vicino a Varanasi, dove suo padre svolgeva il lavoro di impiegato in un ufficio postale. I genitori di Premchand morirono giovani quando egli era ancora studente, condannandolo ad una vita di povert\u00e0 e sacrifici che contraddistinguono anche buona parte delle sue opere letterarie.\nOpere.\nPremchand scrisse circa 300 racconti brevi, alcuni romanzi e molti saggi e lettere.\nGodaan (Il regalo di una mucca), la sua ultima storia, viene considerata la migliore opera letteraria Hindi di tutti i tempi."}
{"id": "1807591", "revid": "767487", "url": "https://it.wikipedia.org/wiki?curid=1807591", "title": "Cement (Cluster)", "text": "Cement \u00e8 il primo album dei Cluster, pubblicato il 12 dicembre 2007 per la Videoradio"}
{"id": "1807593", "revid": "610351", "url": "https://it.wikipedia.org/wiki?curid=1807593", "title": "Emotion (Samantha Sang)", "text": "Emotion \u00e8 una canzone del 1977 cantata dalla cantante australiana Samantha Sang e scritta dai Bee Gees (che cantavano anche i cori nel brano). La canzone fu l'unico successo della Sang.\nVersione delle Destiny's Child.\n\"Emotion\" fu rifatta dal gruppo R&amp;B Destiny's Child nel 2001, con la produzione e l'arrangiamento di Mark J. Feist. Il brano \u00e8 stato inserito nel terzo album del gruppo \"Survivor\". Il singolo di \"Emotion\" ottenne un buon successo negli Stati Uniti, dove \u00e8 riuscita ad entrare nella top ten della \"Billboard Hot 100\", e nel Regno Unito dove \u00e8 arrivata fino alla terza posizione ed ha venduto oltre copie. Il brano ha inoltre vinto il \"Soul Train Lady of Soul Award\" come \"Miglior singolo R&amp;B/Soul di un gruppo musicale\"."}
{"id": "1807597", "revid": "124359763", "url": "https://it.wikipedia.org/wiki?curid=1807597", "title": "Antioco di Sulcis", "text": "Biografia.\nLa sua figura \u00e8 associata alle miniere sarde dalle quali i romani estraevano minerali e metalli pregiati: i romani condannavano spesso sia i prigionieri di guerra che i cristiani a lavorare in queste miniere.\nLa leggenda di Antioco vuole che egli sia stato condannato a lavorare in queste miniere nell'isola, allora inospitale, che veniva chiamata \"Plumbaria\" in quanto fonte di rifornimento del piombo. Egli doveva essere un medico durante l'impero di Adriano e operava in Cappadocia e in Galazia convertendo molte persone al Cristianesimo. Incarcerato per questo e sottoposto a tortura, fu quindi esiliato in Sardegna. Qui convert\u00ec il suo custode, il soldato Ciriaco, e riutilizz\u00f2 cinque tombe appartenenti alla necropoli punica del VI secolo a.C., dove mor\u00ec pregando per i sulcitani il 13 novembre dell'anno 127.\nL\u00ec ripos\u00f2 fino al 18 marzo 1615, giorno del rinvenimento del suo corpo nella catacomba a lui dedicata.\nCulto.\nLa sua memoria liturgica ricorre il 13 dicembre.\nNella diocesi di Iglesias e in quella di Ozieri viene festeggiato il 13 novembre. \nL'attuale comune sardo di Sant'Antioco e l'omonima isola prendono da lui il nome. Qui il santo viene festeggiato il quindicesimo giorno dopo Pasqua (la festa principale), il 1\u00ba agosto e il 13 novembre."}
{"id": "1807601", "revid": "94647", "url": "https://it.wikipedia.org/wiki?curid=1807601", "title": "Tecnopatia", "text": ""}
{"id": "1807609", "revid": "117829254", "url": "https://it.wikipedia.org/wiki?curid=1807609", "title": "Ritratto equestre di Anton Giulio Brignole-Sale", "text": "Il Ritratto equestre di Anton Giulio Brignole Sale \u00e8 un dipinto a olio su tela di Antoon van Dyck.\nIl dipinto raffigura il marchese genovese Anton Giulio Brignole Sale, figlio del futuro doge Giovanni Francesco Brignole Sale.\nNato nel 1605, il nobiluomo \u00e8 rappresentato a cavallo. \u00c8 questo il primo dei tanti ritratti equestri eseguiti da van Dyck, culminati con i grandi ritratti del re Carlo I d'Inghilterra a cavallo (\"Carlo I a cavallo\"). Il giovane aristocratico cavalca un cavallo bianco e si toglie il cappello con la mano destra. Ai suoi piedi un cane, alle sue spalle delle colonne drappeggiate di rosso e un paesaggio campestre con sullo sfondo una marina.\nIl ritratto fu eseguito assieme a quello della moglie del marchese, \"Ritratto di Paolina Adorno, marchesa di Brignole Sale\"."}
{"id": "1807618", "revid": "83531", "url": "https://it.wikipedia.org/wiki?curid=1807618", "title": "Gran Premio del Sudafrica 1979", "text": "Il Gran Premio del Sudafrica 1979 \u00e8 stata la terza prova della stagione 1979 del Campionato mondiale di Formula 1. Si \u00e8 corsa sabato 3 marzo 1979 sul Circuito di Kyalami. La gara \u00e8 stata vinta dal canadese Gilles Villeneuve, su Ferrari; per il vincitore si tratt\u00f2 del secondo successo nel mondiale. Ha preceduto sul traguardo il sudafricano Jody Scheckter anch'egli su Ferrari e il francese Jean-Pierre Jarier su Tyrrell-Ford Cosworth.\nVigilia.\nSviluppi futuri.\nIl 16 febbraio si tenne a Modena una riunione dell'associazione dei costruttori, la FOCA. Dai partecipanti vi furono forti critiche all'operato della CSI e del suo presidente, Jean-Marie Balestre, soprattutto in merito alla multa inflitta a John Watson, in seguito all'incidente del Gran Premio d'Argentina. La FOCA chiese perci\u00f2 alla FIA di poter organizzare autonomamente il Campionato mondiale di Formula 1. Il comunicato venne criticato dal presidente della CSAI, Fabrizio Serena, che escluse la possibilit\u00e0 che potesse essere creato un campionato alternativo. Serena ribad\u00ec anche la volont\u00e0 di mantenere il Gran Premio d'Italia a Monza, contro la volont\u00e0 della FOCA di spostarlo a Imola.\nL'ipotesi di un esordio dell'Alfa Romeo, con una propria monoposto, dal Gran Premio del Belgio, previsto a maggio, venne criticata da Niki Lauda, pilota della Brabham, scuderia al quale la casa milanese gi\u00e0 forniva i motori. Secondo il pilota austriaco vi era un accordo per un esordio non prima di luglio. L'ipotesi per\u00f2 di un esordio gi\u00e0 a maggio venne negata dall'ingegner Carlo Chiti, responsabile del progetto dell'Alfa.\nJames Hunt, pilota della Wolf, e campione del mondo nel , annunci\u00f2 il suo ritiro dalle competizioni al termine della stagione. L'inglese spieg\u00f2 che la Formula 1 era divenuta sempre pi\u00f9 rischiosa per i piloti.\nAspetti tecnici.\nLa Scuderia Ferrari utilizz\u00f2 la nuova 312 T4: la vettura cercava anch'essa la deportanza, pur in presenza di un motore boxer a 12 cilindri, che per la sua forma restringeva i flussi d'aria interni alla carrozzeria, necessari per l'ottenimento dell\"'effetto suolo\". Dopo essere stata solo testata nelle prove del Gran Premio del Brasile venne utilizzata definitivamente dalla Copersucar-Fittipaldi la F6; vi fu l'esordio anche per la nuova Ensign, la N179.\nAl termine delle prove libere del mercoled\u00ec la Brabham invi\u00f2 ricorso in merito a una presunta irregolarit\u00e0 della Ligier JS11. Secondo il progettista della scuderia di Bernie Ecclestone, Gordon Murray, la vettura avrebbe montato degli speciali ugelli che avrebbero inviato la benzina nei tromboncini di aspirazione, cosa vietata dal regolamento tecnico. La casa francese si difese affermando che ci\u00f2 serviva per sopperire alla mancanza di una pompa elettrica.\nAspetti sportivi.\nNei test che si effettuarono sulla pista sudafricana la settimana precedente al gran premio il miglior tempo fu fatto segnare da Jean-Pierre Jabouille su Renault, in 1'12\"55. Il francese precedette Gilles Villeneuve e Jody Scheckter, entrambi su Ferrari.\nAl mercoled\u00ec prima del gran premio, nelle libere, il miglior tempo venne fatto segnare da Gilles Villeneuve, in 1'12\"99, che precedette il compagno di scuderia, Jody Scheckter, in 1'13\"62. Le Ligier, che avevano dominato i primi due gran premi della stagione, chiusero terza con Jacques Laffite e settima con Patrick Depailler. Jean-Pierre Jabouille, della Renault, termin\u00f2 quarto, ma sub\u00ec la rottura del motore. I team gommati dalla Goodyear (tutti tranne Ferrari e Renault) lamentarono una scarsa aderenza delle coperture fornite dalla casa statunitense.\nQualifiche.\nResoconto.\nNella prima giornata di prove ufficiali, al gioved\u00ec, Jean-Pierre Jabouille fu il pi\u00f9 rapido, abbassando il record del circuito a 1'11\"80. Il motore turbo, del quale era equipaggiata la Renault, consentiva una regolazione della pressione che non faceva perdere potenza, mentre tutti gli altri motori, aspirati, subivano una flessione delle prestazioni, dovuta all'altitudine. Dietro al pilota francese si piazzarono le due Ferrari di Jody Scheckter e Gilles Villeneuve. Tutti i team si lamentarono per lo scarso numero di pneumatici forniti da Michelin e Goodyear. Dal suo canto la casa statunitense si lament\u00f2 per l'eccessiva spesa sostenuta per la fornitura, e chiese una riduzione del tempo concesso per le prove. Le prove furono caratterizzate da sole e temperature molto alte, tanto che nella sessione pomeridiana i piloti non migliorarono le prestazioni ottenute al mattino, con maggiore fresco.\nLa sessione del venerd\u00ec non modific\u00f2 in maniera profonda la griglia di partenza. Jean-Pierre Jabouille conquist\u00f2 la prima \"pole\", per lui e la Renault nel mondiale di Formula 1. Jabouille fu il cinquantatreesimo pilota a riuscire nell'impresa, mentre la casa francese fu la ventiseiesima. L'ultima \"pole\", per una vettura a motore sovralimentato, era stata conquistata da Fred Agabashian, con una Kurtis Kraft a motore Cummins L6 turbocompresso, nella 500 Miglia di Indianapolis 1952, all'epoca prova valida per il mondiale. La Ferrari di Gilles Villeneuve present\u00f2 un problema al telaio, che lo limit\u00f2 durante le prove. Didier Pironi fu protagonista di un incidente: la sua Tyrrell perse la ruota posteriore destra, andando poi a sbattere contro le barriere. Il pilota, colpito da un paletto di sostegno delle reti di protezione, rimase sotto \"choc\" ma pot\u00e9 prendere parte al gran premio.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nAl via il \"poleman\" Jean-Pierre Jabouille venne passato dalle Ferrari ma, sfruttando la potenza del motore turbo, al termine del rettilineo di partenza si riport\u00f2 al comando davanti a Jody Scheckter, Gilles Villeneuve, Niki Lauda, Didier Pironi, Jacques Laffite. Al secondo giro Villeneuve super\u00f2 subito Scheckter alla \"Crowthorne\" portandosi al secondo posto, mentre Laffite pass\u00f2 sia Pironi che Lauda. Poche centinaia di metri, e alla \"Leeukop\", le due Ferrari passarono Jabouille. Un giro dopo fu il pilota della Renault a ripassare le due vetture di Maranello, prima di essere nuovamente passato da Jody Scheckter e Gilles Villeneuve.\nNel corso del secondo giro inizi\u00f2 a piovere: la direzione di corsa decise di fermare la gara, per permettere alle vetture di montare gomme da bagnato. L'ordine della ripartenza fu determinato dalla classifica al secondo giro e la classifica finale venne stilata per somma di tempi. Primo quindi era Villeneuve davanti a Scheckter, Jabouille, Laffite, Pironi, Lauda e Jarier. L'interruzione dur\u00f2 per quarantacinque minuti e la ripartenza avvenne nell'incertezza della scelta degli pneumatici. Solo Jody Scheckter, Patrick Tambay, Nelson Piquet e Patrick Depailler optarono per le gomme \"slick\".\nAlla seconda partenza Gilles Villeneuve, che montava gomme da bagnato a differenza di Scheckter, prese un buon vantaggio sul pilota di casa che era seguito da Jean-Pierre Jabouille mentre Jarier scavalc\u00f2 Niki Lauda; perse invece diverse posizioni Jacques Laffite, autore di una partenza pessima. I piloti si trovavarono in difficolt\u00e0 in quanto parte della pista era ancora umida, mentre la parte pi\u00f9 meridionale del tracciato era gi\u00e0 asciutta.\nAl quinto giro Scheckter, in difficolt\u00e0 con le gomme da asciutto, venne passato da Jean-Pierre Jabouille. Nello stesso giro Patrick Depailler fu costretto al ritiro per un'uscita di pista. Al giro 7, con una pista che si stava asciugando con rapidit\u00e0, Scheckter riconquist\u00f2 la seconda posizione. Un giro dopo Jabouille perse ancora una posizione, a vantaggio di Jean-Pierre Jarier. Pi\u00f9 dietro stavano rinvenendo Mario Andretti, ora quinto, e Jacques Laffite, che si era riportato in ottava posizione.\nI piloti iniziarono a fermarsi ai \"box\" per montare gomme da asciutto. Il leader della gara, Villeneuve, attese il giro 15 per cambiare le sue gomme: ripart\u00ec secondo, dietro a Jody Scheckter. La classifica vedeva ora premiati i piloti che avevano scelto alla seconda partenza gomme \"slick\". Dietro al duo della Ferrari si trovavano Patrick Tambay, Nelson Piquet, Jean-Pierre Jarier, Mario Andretti, Niki Lauda e Alan Jones. La classifica ufficiale, quella per somma di tempi, vedeva invece Jarier terzo, seguito da Andretti, Lauda e Laffite. Nella parte centrale di gara si rifece avanti Carlos Reutemann che entr\u00f2 in zona punti al 41\u00ba giro, con una bella lotta con Jabouille.\nNel gruppo di testa Patrick Tambay scontava dei problemi causati da un alettone danneggiato, mentre Piquet perse diverse posizioni per il motore non al meglio. Al giro 46 Laffite termin\u00f2 la gara per incidente, mentre Tambay fu costretto a una sosta ai \"box\" per il cambio degli pneumatici. Due giri pi\u00f9 tardi anche Jabouille si ritir\u00f2 per un guasto a una valvola.\nAnche per Scheckter si profilavano dei problemi con le coperture tanto che al 53\u00ba giro decise di fermarsi per sostituirle. Pass\u00f2 a condurre cos\u00ec Villeneuve. Al giro 69 Ren\u00e9 Arnoux, in battaglia con Piquet per la sesta posizione, abbandon\u00f2 la gara per una foratura.\nScheckter cerc\u00f2 negli ultimi giri di avvicinarsi a Villeneuve, ma senza successo. Per Gilles Villeneuve si tratt\u00f2 della seconda vittoria iridata. Dietro a Jody Scheckter sui classific\u00f2 Jean-Pierre Jarier, seguito dalle due Lotus e da Niki Lauda, che aveva passato Nelson Piquet negli ultimi giri.\nRisultati.\nI risultati del gran premio furono i seguenti:"}
{"id": "1807622", "revid": "2146321", "url": "https://it.wikipedia.org/wiki?curid=1807622", "title": "My Life (soap opera)", "text": "My Life (\"Rote Rosen\"), anche conosciuta come My Life - Segreti e passioni \u00e8 una soap opera televisiva tedesca, trasmessa dal 6 novembre 2006 dal canale televisivo Das Erste.\nIn Italia \u00e8 trasmessa da Canale 5 e dal 6 ottobre 2008 da Rete 4.\nTrama.\nPrima stagione.\nLa prima stagione ha come protagonisti Petra e il dottor Nick Bergmann. Petra \u00e8 sposata con Thomas Jansen da circa 20 anni e ha due figlie: Jule e Tanja. Il giorno del 50\u00ba compleanno di Thomas, Petra sorprende il marito tra le braccia di Miriam, una ragazza molto giovane e molto amica di Tanja. Petra e Thomas si separano, e l'uomo inizia una relazione con Miriam. Nel frattempo, Petra incontra Nick Bergmann, un dottore con cui lei aveva avuto una storia d'amore anni prima. Tra i due si riaccende la passione, che sono costretti a nascondere a causa del matrimonio di Nick con Lynn. Petra, allora, inizia una relazione con un ragazzo, Jonas, anche se i due si lasceranno molto presto. Nick decider\u00e0 di lasciare Lynn e si trasferir\u00e0 a casa di Petra. Lynn inizier\u00e0 ad avere seri problemi mentali al ricordo che, anni prima, invest\u00ec il figlio suo e di Nick con la macchina. Petra e Nick manderanno avanti la loro storia senza problemi, fino a che Petra, a seguito del ritrovamento di un biglietto di uno spettacolo, prender\u00e0 in considerazione l'idea che Tanja possa essere figlia di Nick. E infatti, si scoprir\u00e0 proprio che Tanja \u00e8 figlia di Nick e non di Thomas. Lynn, a quel punto, perder\u00e0 il controllo e rapir\u00e0 prima Tanja poi Nick. Petra arriver\u00e0 in soccorso dei due appena in tempo per evitare una tragedia. Lynn lascer\u00e0 Luneburg e andr\u00e0 in una clinica psichiatrica, mentre Petra e Nick si trasferiranno a Ginevra con l'intenzione di sposarsi.\nSeconda stagione.\nLa seconda stagione ha come protagonisti invece Alice, la migliore amica di Petra, e Marc, un ragazzo molto pi\u00f9 giovane di lei. I due iniziano una relazione gi\u00e0 nella prima stagione. Ma non va tutto liscio. Nel corso della prima stagione, Alice incontra il padre creduto morto da anni e Marc tenta di convincerla a riappacificarsi con lui. Tra i due avviene una lite: il ragazzo \u00e8 geloso dell'incontro di Alice che ha avuto con il dottor Jan Colbert. La donna dichiara per\u00f2 il suo amore a Marc e i due si sposano nel corso della 200\u00aa puntata. La crisi, per\u00f2, ha di nuovo inizio. Per Marc \u00e8 molto difficile impegnarsi, e Alice si avvicina allora a Jan Colbert. Marc parte per un viaggio e avviene allora una tragedia: l'aereo si schianta, e non ci sono superstiti. Werner Treskow, il padre di Marc, torna a Luneburg per supportare Alice dopo il lutto. La donna \u00e8 l'unica a credere ancora che Marc sia ancora vivo. Dopo pochi giorni, infatti, Alice riceve un messaggio telefonico da parte di Marc che prova la sopravvivenza del ragazzo. Marc torna a Luneburg al fianco di Catherine, la ragazza che lo ha tratto in salvo. Dopo un periodo di confusione, nel quale Marc credeva di non provare pi\u00f9 niente per Alice, i due si ricongiungono e lasciano Luneburg insieme e felici.\nTerza stagione.\nLa terza stagione ha come protagonisti Nina e Steffen. Nina compare in scena insieme ai due figli, Max ed Emma, quando Alice li trae in salvo da un terribile incidente. Nina e Alice, lentamente, stringono un forte rapporto di amicizia. Compare in scena poi Roland Olsen, il marito di Nina, che ha un comportamento morboso nei confronti della moglie. Nina cerca di allontanarlo e inizia una relazione con Gunter Flickenschild. I due arrivano davanti all'altare, ma la donna decide di lasciarlo. Conosce Steffen Feldhusen, un viaggiatore del mondo, e tra i due inizia una romantica storia d'amore. Roland sar\u00e0 arrestato a seguito dei suoi intrighi di lavoro. Steffen parte per uno dei suoi tanti viaggi, mentre Nina lascia Luneburg insieme ai figli Max ed Emma.\nQuarta stagione.\nLa quarta stagione ha come protagonisti Charlotte ed Erik. Charlotte appare in scena insieme alla sorella Alexandra per il funerale del padre. Le due donne si incontrano anche per leggere il testamento del padre. Alexandra teme che l'uomo abbia lasciato la casa editrice di sua propriet\u00e0 solo a Charlotte e quindi lo falsifica. Si viene a sapere del passato di Alexandra: la donna, da bambina, spar\u00f2 al fratello senza volerlo e da quel momento suo padre non la perdon\u00f2 mai. A Luneburg arriva Erik, il marito di Alexandra. Si scopre che, 30 anni prima, Charlotte ed Erik avevano avuto una storia e tra i due si riaccende la passione. Erik non vuole lasciare Alexandra per il figlio Felix, e quindi Charlotte inizia una breve relazione con un ragazzo, Klaus. Charlotte ed Erik, per\u00f2, cedono ed iniziano una relazione. Charlotte inizia a scrivere un libro per la casa editrice con l'aiuto di Erik, e Alexandra \u00e8 disposta a tutto per dividerli. Ruba il libro della sorella e lo nasconde tra la roba di Felix. Charlotte ed Erik litigano per questo e rischiano di lasciarsi. Avviene un colpo di scena: Alexandra trova una lettera del padre in cui le perdonava tutto il male che aveva fatto. Alexandra capisce che tutti i suoi intrighi sono stati inutili e scoppia in una risata echeggiante. Con una pistola, vuole uccidere Charlotte ed Erik interviene e finisce in ospedale. Alexandra viene rinchiusa in una clinica psichiatrica, mentre Charlotte ed Erik si trasferiscono a Parigi.\nQuinta stagione.\nLa quinta stagione ha come protagonisti Andrea e Martin. La donna \u00e8 sposata con Simon ed ha una figlia, Lena. Martin, invece, compare in scena per aiutare Charlotte ed Erik con la chiusura della casa editrice. Andrea e Martin rimangono colpiti l'uno dall'altra, ma lei sopprime i suoi sentimenti per il marito. Quest'ultimo, per\u00f2, muore e per Andrea \u00e8 un trauma. Il dolore scompare, quando Andrea scopre che Simon la tradiva gi\u00e0 da tempo. Martin ne approfitta per farsi avanti con Andrea. I due iniziano una relazione. A Luneburg arriva Ina, la vera compagna di Martin. Quest'ultimo lascia Andrea per ricongiugersi con Ina, e la donna, allora, si avvicina a Sven. Martin, per\u00f2, non riesce a stare lontano da Andrea e i due tornano finalmente insieme. Ma non \u00e8 ancora finita: Ina ricompare nelle loro vite... incinta. Martin crede che presto diventer\u00e0 padre e lascia Andrea, per stare vicino a Ina e al bambino. Andrea non crede a Ina e, infatti, scopre che il bambino che la donna aspetta non \u00e8 di Martin. Quest'ultimo lo scopre e lascia definitivamente la donna per ricongiungersi con Andrea. Ina lascia Luneburg insieme a Sven, mentre Martin chiede ad Andrea di sposarlo. Andrea accetta e i due si sposano in un mulino a vento in segreto. Alla fine, Andrea e Martin si trasferiscono a Milano per aprire un negozio di antiquariato insieme.\nSesta stagione.\nLa sesta stagione ha come protagonisti Gesa e Tim. Sono sposati da anni e hanno due figli, Tim e Nele. Gesa e Tim iniziano un progetto di ristrutturazione e l'uomo affianca alla moglie una donna di nome Sophie. Gesa non si trova d'accordo con Sophie, visto che quest'ultima mette gli occhi su Tim. Gesa inizia ad avere anche l'impressione che Sophie le voglia fare del male. Tim cerca di dissuadere la moglie da quelle idee, mentre Gesa rincontra Steffen, un grande amore di anni prima. Gesa e Steffen iniziano una relazione, mentre Tim si avvicina a Sophie. Sembra che tra Gesa e Tim sia finito tutto, ma i due si riavvicinano quando alla figlia Nele viene diagnosticata la sclerosi multipla. Gesa e Tim si supportano a vicenda e sembra che tra i due si riaccenda l'amore di un tempo. Sophie, per\u00f2, interviene e finge di aspettare un bambino da Tim per non perderlo. Questa storia va avanti per poco. Tim scopre la verit\u00e0 e lascia Sophie. L'uomo si riavvicina poi a Gesa e i due sono pronti per ricominciare la loro storia. A quel punto, Sophie svela a Gesa che la odia al tal punto di farle del male solo perch\u00e9, anni prima, Gesa aveva investito (accidentalmente) il padre di Sophie causandogli la morte. Sophie vuole vendicarsi di Gesa, e spara a Tim. Quest'ultimo finisce in coma, ma poi si risveglia. Gesa decide di lasciare Steffen perch\u00e9 capisce di amare Tim. Quest'ultimo e Gesa, alla fine, lasciano Luneburg insieme.\nSettima stagione.\nLa settima stagione ha come protagonisti Katja e Philipp. I due si incontrano subito dopo l'arrivo di Katja a Luneburg. Tra i due si accende immediatamente la passione, e passano la notte insieme. Inaspettatamente Philipp scompare nel nulla, e Katja inizia ad occuparsi del padre Achim che viene accusato di traffici illegali. A sorpresa, Katja scopre che l'avvocato che accusa Achim \u00e8 proprio Philipp e questo li mette l'una contro l'altro per poco. La storia si conclude, e i due possono riappacificarsi. Non per molto. In citt\u00e0, arriva Henriette, la moglie di Philipp. La donna \u00e8 paralizzata da tempo e Philipp non riesce a lasciarla, e si allontana da Katja. Henriette scopre comunque la tresca del marito e torna a camminare. Lui, per\u00f2, non \u00e8 disposto a continuare la loro storia. Henriette crede che voglia tornare da Katja, e inizia a mettere delle cimici nell'ufficio del marito. Katja la scopre nell'atto e cerca di rivelare tutto a Philipp, che per\u00f2 non le crede. Capendo di non averlo pi\u00f9 dalla sua parte, Katja inizia una breve relazione con Christoph. Philipp, per\u00f2, finisce in coma e Katja capisce di amarlo. I due tornano insieme, ma Henriette non \u00e8 disposta ad accettarlo. Finge il suicidio, e riesce a far credere a tutti, compreso Philipp, che sia stata Katja a tentare alla sua vita. Katja viene arrestata, ma finalmente Henriette rivela la verit\u00e0, chiede perdono a Katja e lascia la citt\u00e0. Katja e Philipp tornano insieme e si sposano durante una bella cerimonia. Al termine della stagione, assieme alla figlia di lei Ella, lasciano per sempre Luneburg.\nOttava stagione.\nL'ottava stagione ha come protagonisti Susann e Clements. Entrambi arrivano a L\u00fcneburg per un motivo specifico, lei perch\u00e9 sua madre Louise Winter e morta improvvisamente, lui invece perch\u00e9 la moglie la professoressa Regina Harzfeld e diventata direttrice dell'ospedale di L\u00fcneburg. Susann e madre di due figli di nome Fenya e Lars e di Bente Westphal sua figliastra nata da un padre biologico. Il suo scopo e quello di trovarlo riuscendovi, incontrer\u00e0 anche sua zia Giovanna che e in gravi condizioni infatti e molto malata. Susann riuscir\u00e0 a salvarla dondole del sangue essendo dello stesso gruppo sanguigno della zia. Si scoprir\u00e0 in seguito che Susann e Clements sono fratello e sorella nati dati da Lousei. Si scopre inoltre che Clemens ha un altro fratello di nome Romano con cui ha perso i propri contatti avendo litigato in passato, solo al funerale della madre Louise Winter entrambi Clemens e Romano non litigheranno. Anche se Susann e Clemens sono fratelli si svilupperanno forti sentimenti per entrambi i due, e alla fine andranno dopo varie peripezie a viviere in Vietnam.\nNona stagione.\nVera \u00e8 una ragazza che lavora come distributore di calzature Lueder Hannes, con sua figlia Ariane ha un buon rapporto, attraverso un malintero con suo zio e sua figlia, affittando cos\u00ec l'appartamento al primo piano nella casa rosa di Johanna. Mentre Jan Mertens arriva a L\u00f9neburgo, quando Erika gli riporta il suo portafoglio smarrito. Jan ottiene cos\u00ec un buon contatto con Erika la nipote di Merle, inoltre decide cos\u00ec di restare a L\u00f9neburgo, per restare ad abitare nel suo condominio e lavorare di nuovo con il suo gruppo di lavoro, e tornare a livere con Mick e Alfred, tuttavia, lascia Mick dopo un gioco a golf, il WG. Tra Vera e Jan la scintilla nasce al primo incontro, anche se Vera possiede un negozio biologico e Jan possiede un supermercato biologico, questo per\u00f2 rafforzer\u00e0 il loro rapporto.\nLa sigla.\nCon ogni nuova stagione viene composta una nuova sigla, che introduce i personaggi pi\u00f9 importanti. La canzone della sigla \u00e8 \"This Is My Life\" di Joana Zimmer.\nIl successo in Germania.\nPetra \u00e8 una donna ultraquarantenne che si trova a dover fare i conti con s\u00e9 stessa e con le amare sorprese che il destino le riserva: scopre che il marito Thomas, infatti, ha da mesi una relazione segreta con Miriam, la giovane amica della loro primogenita Tanja. In poco tempo, quella che sembrava una famiglia felice va a rotoli e Petra deve ricominciare.\nOltre a questa donna dolce e combattiva, interpretata da Angela Roy, all'interno della soap sono molti i tradimenti e le vendette, le passioni e gli odi, i nuovi amori e le scelte da prendere che coinvolgono tutti i protagonisti. Thomas e Miriam, la nuova coppia, inaspettatamente si trova a dover accogliere un bambino.\nLe figlie di Petra, Tanja e Jule, sono invece alle prese con le rispettive storie d'amore: Tanja col marito Uli, da poco sposato, e Jule divisa tra Marc e Hacki, che ospita in casa come amico. E poi c'\u00e8 Alice, la migliore amica di sempre di Petra, sua fidata consigliera, che non si \u00e8 mai sposata: ma anche lei trover\u00e0 l'amore e sar\u00e0 protagonista assoluta di una delle prossime stagioni.\nIn quasi 2000 puntate, molti personaggi sono entrati e usciti, portando con s\u00e9 una scia di successo. Al momento, il \"personaggio storico\" della soap \u00e8 solo Johanna, la madre di Thomas, anche se pure il figlio potrebbe essere considerato un personaggio storico, visto che ha abbandonato il cast solo dalla puntata 214 alla puntata 325.\nGrazie al pubblico \"My Life\" ha visto aumentare continuamente le sue puntate dalle iniziali 200. Con la celebrazione della 1000\u00aa puntata, in Germania vengono promosse altre 400 puntate, che corrispondono ad altre due stagioni. Il successo della soap in patria ha permesso ai produttori di continuare la soap fino al 2016, superando le 2000 puntate.\nL'accoglienza in Italia.\nLe prime cinque puntate erano state mandate in onda su Rete 4 dal 14 al 18 maggio 2007 con il titolo Segreti e passioni, e con risultati di audience molto scarsi (circa il 2% di share); cos\u00ec la soap viene cancellata dai palinsesti. Dal gennaio ad aprile 2008 la soap \u00e8 stata trasmessa, in prima visione, su Mya, canale pay della piattaforma Mediaset Premium. Un anno dopo dalla messa in onda in chiaro dei primi 5 episodi, Mediaset rinomina la serie con il titolo My Life e la trasmette su Canale 5 dal 3 giugno 2008 al 19 settembre 2008 dalle 14.45 alle 15.55 (tra il 4 agosto e il 15 agosto doppio episodio dalle 13.40 alle 15.55). Successivamente \u00e8 andata in onda nel periodo compreso tra il 22 settembre 2008 e il 3 ottobre 2008 dalle 16.30 alle 16.55 circa con un terzo di puntata al giorno.\nGrazie alle proteste dei fans contro la sospensione, avviate da un blog italiano non ufficiale, la serie ha avuto un proseguimento nel palinsesto Mediaset; infatti la soap, a partire dal 6 ottobre 2008, riapproda su Rete 4 (ricalcando quel che \u00e8 successo con Tempesta d'amore) a partire dalle 11.40 alle 12.40, tuttavia trasmettendo solo poco pi\u00f9 di 2/3 di puntata (comportandone in tal modo una cronologia confusionaria poich\u00e9 ogni giorno andava in onda la 2\u00aa parte di una puntata e la 1\u00aa di un'altra). Dal 16 marzo 2009 la soap si anticipa di un'ora per andare in onda alle 10.30, ma gi\u00e0 dal 30 marzo 2009 viene spostata alle 11.00, per essere trasmessa solo mezz'ora. A causa del mancato acquisto delle nuove puntate, Rete 4 ha deciso di sospendere momentaneamente la soap a partire dal 10 aprile 2009. Attualmente, a quasi due anni dalla sospensione in chiaro, la messa in onda deve ancora riprendere.\nDal 28 luglio 2009 \u00e8 ritornata nella mattina di Mya di Mediaset Premium che ha ritrasmesso solo il blocco delle puntate 01-100 fino al 14 dicembre 2009. Dal 21 luglio 2010 al 24 maggio 2011 il canale La5 ripropone la soap dalla prima puntata, dal luned\u00ec al venerd\u00ec alle 09:45; sempre su questo canale, My Life, dal 20 settembre 2010 va in onda con una puntata intera (dalla n\u00b032) quindi dalle 09:40 alle 10:30 circa, grazie ai buoni risultati d'ascolto ottenuti.\nDal 5 gennaio 2011, con la puntata 101, La5 trasmette la serie in , suo formato nativo (precedentemente la trasmissione era in 4:3 Letterbox). A fine maggio 2011 la soap viene bloccata nuovamente con la trasmissione della puntata n\u00b0200 lasciando intendere che la serie, in Italia, non avrebbe avuto futuro. Dal 12 marzo 2012 la soap viene riproposta nel pomeriggio di Rete 4, con le repliche della prima stagione, al posto di Sentieri. Da notare che queste repliche sono mandate in gi\u00e0 dalla terza puntata. My Life viene riproposta dal 18 novembre 2013 alle 6:55 su La5.\nPer quanto riguarda gli ascolti su Canale 5 la soap ha ottenuto buone percentuali di share, intorno al 17%-18%, vicini a quelli di Tempesta d'amore, altra soap di ARD che ha avuto maggiore successo. Su Rete 4 al contrario ha raccolto nuovamente ascolti bassi con una media del 5% di share e 300/400.000 spettatori."}
{"id": "1807635", "revid": "647919", "url": "https://it.wikipedia.org/wiki?curid=1807635", "title": "Segreti e passioni", "text": ""}
{"id": "1807637", "revid": "404449", "url": "https://it.wikipedia.org/wiki?curid=1807637", "title": "Monumento ai caduti (Grosseto)", "text": "Il monumento ai caduti per la patria \u00e8 un monumento situato sul bastione Rimembranza delle mura di Grosseto, e costituisce il monumento in memoria dei caduti di tutte le guerre della citt\u00e0 di Grosseto.\nStoria.\nIl monumento venne progettato alla fine del XIX secolo dagli ingegneri Ippolito e Giuseppe Luciani, per onorare i caduti delle battaglie del Risorgimento, e venne realizzato dalla ditta Battelli di Pietrasanta. La pietra per realizzare l'obelisco fu donata dal sindaco Carlo Ponticelli e la sua consorte Maria Annunziata, proprietari di una cava a Roselle. Il monumento fu inaugurato l'11 giugno 1896 al centro di piazza Umberto I, nuovo spazio urbano nato nel sobborgo appena sorto fuori dalle mura, a nord di Porta Nuova.\nIl 4 novembre 1921, in occasione del terzo anniversario dell'armistizio, venne apposta la targa \u00abIGNOTO MILITI\u00bb con la dedicazione anche ai caduti della Grande guerra. Sulla punta dell'obelisco furono poi aggiunte l'aquila imperiale con le ali spiegate e una corona d'alloro, entrambe in bronzo.\nIl monumento rimase collocato al centro della piazza fino al 30 aprile 1930, quando ebbero inizio i lavori per il suo smantellamento in occasione della visita di Benito Mussolini a Grosseto; ci\u00f2 \u00e8 documentato dai diari dell'ex sindaco Giovanni Pizzetti, che scrive come \u00able esigenze dell'aumentato transito per quella piazza ha reso necessario che fosse levato\u00bb. La motivazione principale era per\u00f2 da ricondurre alla resa di un effetto maggiormente scenografico della piazza in previsione del discorso del Duce dal prospiciente neo-costruito Palazzo del Governo. Pizzetti sar\u00e0 piuttosto critico di questa scelta, cos\u00ec come della scelta di rimuovere anche i due busti di Giuseppe Garibaldi e Felice Cavallotti.\nL'8 maggio 1930 la base del monumento fu fatta saltare con la dinamite e l'obelisco rimosso per essere riposto nei magazzini comunali. Entro il 1933, tuttavia, l'obelisco venne collocato nel nuovo parco della Rimembranza, realizzato in memoria dei caduti della Grande guerra sul bastione delle mura e inaugurato da Galeazzo Ciano il 6 novembre 1927. Il bastione, che ospitava il busto di Garibaldi \u2013 che fu trasferito \u2013 ed era per questo conosciuto come \"bastione Garibaldi\", prese cos\u00ec la denominazione di bastione Rimembranza. Nel 1943 vennero rimosse le decorazioni e le targhe in bronzo, requisite per la costruzione degli armamenti da impiegare in guerra.\nNel secondo dopoguerra il monumento fu dedicato alla memoria dei caduti del secondo conflitto mondiale, comprese le vittime civili dei bombardamenti aerei del 1943. Nel 1962 vennero cos\u00ec affisse quattro nuove targhe in bronzo, realizzate dallo scultore Tolomeo Faccendi. Restaurato nel 2006, a causa di vandalismi \u00e8 stato necessario un nuovo intervento nel corso del 2009.\nDescrizione.\nIl monumento \u00e8 situato al centro del parco della Rimembranza, all'interno del quale svetta tra i vicini alberi piantati in otto aiuole concentriche nel 1927.\nL'opera poggia su una gradinata in pietra di forma quadrangolare, dove sono collocate quattro sculture di leoni, ciascuna delle quali posizionata a un angolo differente; due leoni hanno la testa sollevata, e gli altri due invece poggiano la testa sulle zampe, repliche del noto \"leone che veglia\" del monumento funerario di Clemente XIII, opera del Canova. I quattro leoni delimitano l'area su cui si articola il grosso basamento in marmo, anch'esso a sezione quadrangolare, caratterizzato dalla presenza di timpani triangolari alla sommit\u00e0 di ciascuna delle quattro pareti.\nSopra il basamento si eleva un obelisco alto 12 metri che svetta verso il cielo con una stella repubblicana in bronzo collocata alla sua sommit\u00e0."}
{"id": "1807640", "revid": "2187", "url": "https://it.wikipedia.org/wiki?curid=1807640", "title": "Folke Fridell", "text": "Biografia.\nPrima di diventare scrittore subito dopo la Seconda guerra mondiale, Folke Fridell ha lavorato come operaio tessile.\nQuesta esperienza lascia una traccia profonda nelle opere dello scrittore svedese: la scrittura diventa testimonianza di tutto ci\u00f2 che Fridell ha visto e provato come operaio e si incentra soprattutto sui temi della denuncia e della necessit\u00e0 di una rivolta.\nGrazie a una produzione non vasta numericamente ma molto densa come contenuti, Fridell \u00e8 diventato un importante esponente della generazione di scrittori proletari svedesi."}
{"id": "1807643", "revid": "1543377", "url": "https://it.wikipedia.org/wiki?curid=1807643", "title": "Me la caver\u00f2", "text": "Me la caver\u00f2 \u00e8 un singolo del cantautore italiano Max Pezzali, il secondo estratto dalla raccolta \"TuttoMax\", pubblicato nel 2005.\nIl brano, prodotto da Marco Guarnerio e Pier Paolo Peroni, era gi\u00e0 presente in \"Il mondo insieme a te\", primo album da solista di Pezzali. Il singolo fu pubblicato in una speciale Digipack Edition contenente anche 3 brani dal vivo. Il video della canzone, diretto da Gaetano Morbioli, \u00e8 stato premiato al Premio Roma Videoclip. Il singolo \u00e8 stato poi certificato disco d'oro."}
{"id": "1807646", "revid": "228587", "url": "https://it.wikipedia.org/wiki?curid=1807646", "title": "My Life", "text": ""}
{"id": "1807649", "revid": "275153", "url": "https://it.wikipedia.org/wiki?curid=1807649", "title": "Laugenbrezel", "text": ""}
{"id": "1807650", "revid": "718859", "url": "https://it.wikipedia.org/wiki?curid=1807650", "title": "Caeca et obdurata", "text": "Caeca et obdurata \u00e8 una bolla pontificia di papa Clemente VIII, del 25 febbraio 1593.\n\u00c8 una delle bolle papali che lo storico italiano Attilio Milano ha qualificato come \"bolle infami\" (assieme alla \"Cum nimis absurdum\" e alla \"Hebraeorum gens\").\nIl papa con questa bolla ribadiva le disposizioni gi\u00e0 prese dal suo predecessore Pio V con la \"Hebraeorum gens\" del 1569, ossia l'espulsione di tutti gli Ebrei dallo Stato Pontificio, ad esclusione dei ghetti di Roma ed Ancona. Ma a causa dell'importanza che avevano gli Ebrei nella vita economica dello stato, lo stesso pontefice, qualche mese dopo, fece marcia indietro, permettendo agli Ebrei romani di poter restare nelle loro case.\nCome scrive la storica Anna Foa, una delle conseguenze di questa bolla fu la fine della comunit\u00e0 israelitica di Bologna: gli Ebrei di questa citt\u00e0 dovettero trasferirsi con tutte le proprie mercanzie a Ferrara e a Mantova, sotto gli Estensi, portando con s\u00e9 anche le ossa dei propri morti."}
{"id": "1807652", "revid": "1718925", "url": "https://it.wikipedia.org/wiki?curid=1807652", "title": "Ku Klux Klan", "text": "Ku Klux Klan (acronimo: KKK) \u00e8 il nome utilizzato da diverse organizzazioni segrete esistenti negli Stati Uniti d'America a partire dall'Ottocento, con finalit\u00e0 politiche e terroristiche a contenuti razzisti e che propugnano la superiorit\u00e0 della supposta \"razza bianca\".\nStoricamente si distinguono tre fasi del movimento: una prima dal 1865 al 1874 come confraternita di ex militari dell'esercito degli Stati Confederati d'America, una seconda dal 1915 al 1944, in cui il movimento ha assunto la fisionomia che consideriamo tipica, e una terza dal secondo dopoguerra, caratterizzato dalla grande frammentazione del movimento in una miriade di piccole organizzazioni fra loro ufficialmente scollegate che utilizzano il nome KKK o sue varianti.\nLe prime due sillabe che compongono il nome del gruppo () significano \"cerchia\", riferita per\u00f2 a un gruppo di fratelli. I membri del Ku Klux Klan nel tempo si sono sempre pi\u00f9 accostati a ideali nazionalisti e discriminatori considerati di estrema destra, quali il razzismo, l'antisemitismo, l'antipapismo, l'omofobia.\nStoria.\nLa nascita.\nIl Ku Klux Klan originale fu creato a Pulaski nel Tennessee negli USA, dopo la guerra di secessione statunitense, il 24 dicembre 1865 da reduci dell'esercito della Confederazione. Esso crebbe di importanza dopo un congresso tenuto a Nashville nell'estate del 1867. Questo congresso venne presieduto dal generale Nathan Bedford Forrest (1821-1877) a cui venne riconosciuto il titolo di \"Grande Mago\".\nLa confraternita puntava a diversi obiettivi. Avrebbe cercato di aiutare le vedove e gli orfani di guerra dei Confederati, ma si sarebbe anche opposta all'estensione del diritto di voto ai neri e ad altre azioni introdotte dal governo federale volte all'attenuazione della segregazione razziale. Non appena il controllo degli stati ex-confederati venne lasciato dai federali, i bianchi ristabilirono il loro potere e con esso le leggi segregazioniste. Forrest per\u00f2 sciolse ufficialmente la confraternita nel 1869 perch\u00e9 riteneva che si fosse evoluta in una entit\u00e0 troppo lontana dai principi fondatori e troppo violenta e ostile.\nNel 1871 il presidente degli Stati Uniti Ulysses S. Grant mise quella che lui riteneva la pietra tombale sul Klan firmando fra il 1870 e il 1871 prima il Klan Act e poi l'Enforcement Act. Il Klan divenne a questo punto un gruppo terroristico illegale e fu autorizzato l'uso della forza per sopprimere le attivit\u00e0 della confraternita. Questi sforzi furono coronati da successo, tanto che il Klan fu eliminato nello Stato della Carolina del Sud e decimato nel resto degli USA. Il documento di Grant fu dichiarato incostituzionale nel 1882 anche se oramai poco rimaneva a quel punto del Klan.\nL'evoluzione.\nIl secondo Ku Klux Klan, dalle caratteristiche moderne, fu creato nel 1915, durante la prima guerra mondiale, da William Joseph Simmons (a seguito del caso che coinvolse Leo Frank), il quale sfrutt\u00f2 la convinzione diffusa tra molti bianchi poveri, i quali si convinsero che i loro problemi economici fossero causati dai neri, dai banchieri ebrei e da altre minoranze, in maniera analoga a quanto accaduto successivamente per effetto della propaganda nazista nella Repubblica di Weimar prima e nella Germania nazista poi.\nQuesto Klan fu organizzato dai suoi dirigenti in maniera da ricavarne degli utili e, allo stesso tempo, venne vissuto come una confraternita. Differiva dal primo Klan per composizione politica. \nIl secondo Ku Klux Klan collass\u00f2 dopo uno scandalo che coinvolse David Stephenson, il Grande Dragone dell'Indiana e di quattordici altri stati, che fu condannato per il rapimento, lo stupro e assassinio di Madge Oberholtzer, una donna che fu morsa cos\u00ec tante volte che un uomo che l'aveva vista la descrisse come \"masticata da un cannibale\".\nNegli anni venti e trenta del XX secolo una fazione del Klan chiamata \"Black Legion\" fu molto attiva nel Midwest degli Stati Uniti. Al posto delle classiche tuniche bianche, la Legione indossava uniformi nere, a ricordo dei pirati e delle camicie nere fasciste. La \"Black Legion\" fu la fazione pi\u00f9 violenta e sollecita e si fece notare per gli assassinii di comunisti e socialisti. In questo periodo, nel 1923 e 1924, nelle citt\u00e0 industriali di Carnegie, Scottdale e Lilly si videro manifestazioni aggressive che portarono a violenti scontri con i cattolici, che con l'emigrazione dall'Europa aumentavano di numero, considerati degli asserviti al Papa e accusati di voler snaturalizzare la societ\u00e0 e i valori americani.\nIl Klan vide scemare cos\u00ec la propria popolarit\u00e0 e fu poi sciolto da James Colescott nel 1944 e il nome \"Ku Klux Klan\", nello slang \"KKK\" (pronuncia \"KeiKeiKei), divenne cos\u00ec di pubblico dominio.\nLa situazione attuale.\nDopo la seconda guerra mondiale molte organizzazioni hanno utilizzato il nome del Ku Klux Klan per opporsi al Movimento per i diritti civili (\"Civil rights movement\") negli anni sessanta. Sono questi i Klan ancora attivi, sebbene la societ\u00e0 americana sia pi\u00f9 aperta verso l'integrazione e i Klan siano molto pi\u00f9 chiusi in loro stessi e frazionati. Le fazioni pi\u00f9 grandi sono: i \"Knights of the Ku Klux Klan\" (Cavalieri del Ku Klux Klan), guidati dal pastore Thomas \"Thom\" Robb, l\"'Imperial Klan of America\" (Klan Imperiale d'America) e la \"Brotherhood of Klans Knights\" (Fratellanza dei Cavalieri del Klan).\nIl 21 marzo 1981 due figli di Bennie Hays, un importante esponente del KKK, sgozzarono e impiccarono a Mobile, in Alabama, Michael Donald, un ragazzo diciannovenne afroamericano: i due imputati furono condannati uno alla pena di morte e uno all'ergastolo. Inoltre i loro complici klanisti dovettero pagare 7 milioni di dollari alla famiglia della vittima; dopo il pagamento di questo risarcimento il Ku Klux Klan entr\u00f2 in bancarotta.\nAnche se oggi vengono generalmente considerate una frangia dell'estrema destra, le confraternite esistono solo come gruppi molto isolati e dispersi che contano probabilmente non pi\u00f9 di qualche migliaio di membri.\nL'ideologia.\nIl Klan nacque come organizzazione legata a una visione distorta del protestantesimo. Dai primi del Novecento fino agli anni quaranta, centinaia di migliaia di WASP (White Anglo-Saxon Protestant), principalmente nel Sud degli USA, videro l'appartenenza al Klan come parte della loro fede. Altri milioni riconobbero nelle tattiche del KKK comportamenti moralmente reprensibili ed estremi, nondimeno considerarono i membri come buoni cristiani e generalmente condivisero l'idea che i WASP dovessero continuare ad avere l'egemonia nella societ\u00e0 americana.\nLa giustificazione religiosa della dottrina del KKK si fonderebbe su un'interpretazione di alcuni versetti della Bibbia, quali Genesi 9, 24-27:\nA quei tempi, l'oppressione dei neri, come pure degli ebrei, era vista da molti come parte del \"Piano di Dio\". Il KKK \u00e8, inoltre, un movimento veementemente anticattolico, al punto da considerare questo tratto, insieme all'antipapismo, un dovere nell'ortodossia del movimento. Infatti il Klan riteneva che gli immigrati cattolici - ad esempio polacchi, irlandesi, slovacchi e italiani - fossero un corpo estraneo ai veri valori statunitensi e che non avrebbero mai potuto diventare veri americani perch\u00e9 troppo legati alla chiesa di Roma, e questo pregiudizio continua a permanere.\nDai primi anni settanta pochissimi gruppi dissidenti di sostenitori del KKK scartarono l'anti-cattolicesimo dalle loro dottrine ufficiali; infatti a met\u00e0 degli anni ottanta fu scoperto un Klan operante nel quartiere di Queens, nella citt\u00e0 di New York, con molti dei suoi membri di religione cattolica, principalmente di origine irlandese, ma rimane un caso estremamente isolato e fuori dalla norma. L'ex leader del Cavalieri Bianchi del Ku Klux Klan, una frangia non violenta del gruppo attiva in Louisiana, David Duke, fu il primo e unico capo del KKK a invitare pubblicamente i cattolici bianchi a unirsi al Klan.\nIl credo del Ku Klux Klan.\nQuesto era il \"Credo\" che veniva letto ai nuovi adepti durante la cerimonia di iniziazione:\n\"Il Ku Klux Klan \u00e8 stato creato per rigenerare il nostro sventurato paese e per riscattare la razza bianca dall'umiliante condizione in cui \u00e8 stata recentemente precipitata dalla nuova repubblica. Il nostro principale e fondamentale obiettivo consiste nel mantenimento della supremazia della razza bianca in questo paese. La storia e la fisiologia ci insegnano che noi apparteniamo ad una razza che la natura ha gratificato con una evidente superiorit\u00e0 su tutte le altre razze, e che il Creatore\u2026 ha inteso affidarci un dominio sopra le razze inferiori\u2026 Questa nostra Patria \u00e8 stata fondata dalla razza bianca e per la razza bianca, e ogni tentativo di trasferire questo controllo sulla nazione a favore di razze inferiori come la nera, va palesemente contro il volere divino e costituisce una violazione della Costituzione\u2026 L'uguaglianza sociale dovr\u00e0 dunque essere bandita per sempre, perch\u00e9 essa rappresenta un passo pericoloso verso l'uguaglianza politica o, peggio, verso i matrimoni misti e la produzione di una sottospecie di bastardi e di degenerati\u2026\"\nSimboli e tradizioni.\nGran parte delle tradizioni del Klan risalgono alla rifondazione del KKK del 1915 e sono di origine cinematografica e letteraria. La rapida diffusione del movimento per\u00f2, probabilmente, non sarebbe stata possibile senza l'influenza del presidente statunitense Woodrow Wilson e il controverso film \"La nascita di una nazione\" (\"The Birth of a Nation\", 1915) di David Wark Griffith (il presidente Woodrow Wilson comment\u00f2, vedendolo: \"\u00c8 come scrivere la storia con i fulmini e il mio solo rammarico \u00e8 che \u00e8 tutto vero\"), basato sul libro \"The Clansman\" (\"Gli uomini del clan\") scritto da Thomas Dixon Jr. con \"l'intento di rivoluzionare il sentimento nordista con una rappresentazione della storia che vuole trasformare ogni uomo in un appartenente al partito democratico!\", partito che, all'epoca, incarnava le posizioni dei sudisti.\nSolo a partire dal 1915, anno della produzione del film di Griffith, i membri del Ku Klux Klan indossarono le tuniche bianche con il cappuccio, nascondendo le loro facce, sul modello di alcune confraternite penitenziali cattoliche. Una spiegazione di questa usanza \u00e8 che questi abiti rappresentano gli spiriti dei soldati che tornano dal mondo dei morti per vendicarsi e terrorizzare i loro nemici. Un'altra spiegazione riportata \u00e8 l'\"anonimato del lavoro ben fatto\"; infatti i membri del KKK credono che il compito sia stato assegnato loro direttamente da Dio, e indossano tunica e cappuccio in segno di umilt\u00e0. Un'altra spiegazione ancora dei costumi \u00e8 quella di imitare i cavalieri templari, a cui si ispira anche la massoneria. La maggioranza dei dirigenti del Klan erano infatti massoni di rito scozzese e avevano il grado di \"Cavaliere Templare\". Titoli come \"Grande Mago\", \"Ciclope Superiore\" e \"Kleagle\" erano utilizzati per indicare lo status all'interno del Klan.\nUn altro simbolo ritenuto classico ma introdotto all'epoca del secondo Klan \u00e8 quello della Croce Ardente (\"the Fiery Cross\"), ispirato a una presunta antica tradizione scozzese riportata in un romanzo di Walter Scott. Ancora oggi, la croce ardente \u00e8 utilizzata, con tutt'altro significato, nella notte del Sacro Cuore in Tirolo.\nNon si hanno notizie di simboli o bandiere utilizzati nelle manifestazioni del primo Klan nel XIX secolo. Nel XX secolo, invece, il movimento nato nel 1915 si concentr\u00f2 sull'uso della bandiera statunitense e una bandiera con la croce cristiana, come \u00e8 documentato nei manuali di istruzione e fotografie degli anni venti, gli anni ruggenti del Klan. Alcuni gruppi negli anni cinquanta e sessanta tentarono di usurpare l'uso della bandiera da guerra confederata, utilizzata durante la guerra di secessione, in operazioni volte a opporsi ai progetti di integrazione e antisegregazionisti nel Sud. Questa appropriazione \u00e8 stata largamente negata da storici e attivisti del Sud ai giorni nostri. Nella sua forma frammentata il Klan continua a usare in alcune circostanze entrambe le bandiere (confederata da guerra e federale moderna), comunque senza sanzioni ufficiali.\nI gruppi del Klan negli anni venti usavano la bandiera ufficiale del movimento, una croce nera in campo bianco, a volte c'era anche un tomoe rosso rappresentante indifferentemente una fiamma o una goccia di sangue (ci sono varie spiegazioni per i simboli). Tale emblema oggi \u00e8 comunque poco usato dai piccoli gruppi del Klan e pu\u00f2 essere considerato la bandiera ufficiale e simbolo del KKK. Anche se simboli confederati sono erroneamente associati al KKK, questo uso \u00e8 stato fatto solo dagli anni cinquanta in poi ed \u00e8 storicamente inappropriato.\nL'organizzazione.\nLa struttura interna del gruppo \u00e8 una via di mezzo tra una forma paramilitare e un governo politico-civile. Lo statuto dell'organizzazione \u00e8 messo per iscritto in un volume detto \"Kloran\" (deformazione di Corano). Tutte le municipalit\u00e0 che vedono uomini del KKK ai vertici, costituiscono il cosiddetto \"Invisibile Impero\", il cui presidente si chiama \"Imperatore\", assistito da un collegio di quindici \"Genii\". Nei momenti di sua indisponibilit\u00e0, le funzioni dell'\"Imperatore\" vengono vicariate dal vicepresidente, detto \"Califfo\". L'invisibile impero si divide in vari \"Regni\" retti ognuno da un \"Gran Dragone\". Ogni \"Regno\" consta di un determinato numero di Province alla presidenza di ognuna delle quali si trova un \"Gran Titano\". Ogni provincia si ripartisce in Cantoni su ognuno dei quali governa un \"Eminente Ciclope\". Infine, ogni Cantone si ripartisce in Caverne, ognuna delle quali \u00e8 retta da un \"Falco Notturno\".\nIl \"Falco Notturno\" presiede un collegio composto da un \"Kleagle\" (una via di mezzo tra un commissario politico e un organizzatore), un \"Klabee\" (tesoriere), un \"Klingrapp\" (segretario) un \"Kludd\" (cappellano custode delle regole e della dottrina), un \"Klokard\" (reclutatore, predicatore). Il collegio summenzionato presiede la comunit\u00e0 dei \"Klansmen\" (adepti, affiliati). Dal punto di vista paramilitare, invece, il KKK riconosce un comandante supremo chiamato \"Mago Imperiale\", cui riportano i \"Kladd\" (comandanti). Ogni Kladd ha alle proprie dipendenze un \"Klarogo\" (capo dei pretoriani, la guardia interna), un \"Klexter\" (una via di mezzo tra un capitano e un maggiore dell'esercito: in pratica un capo della guardia esterna) e un \"Klokann\" (il capo dei servizi segreti, o capo dei servizi investigativi): questo triumvirato comanda sui \"Knights\" (cavalieri, ma - in realt\u00e0 - questo \u00e8 semplicemente un titolo onorifico, in quanto trattasi di soldati semplici).\nCollegamenti con i movimenti nazisti.\nIl bacino di reclutamento del KKK tra il 1925 e il 1940 era costituito da un gruppo politico attivissimo negli anni precedenti la seconda guerra mondiale negli Stati Uniti, il \"German-American Volksbund\", messo fuorilegge nel 1941 al momento dell'entrata in guerra contro le Potenze dell'Asse. Tra l'altro, questo movimento ha dato origine anche al partito Nazista Americano, in quanto esso medesimo ispirato dai princ\u00ecpi nazisti e corporativistici..\nInfluenza politica.\nNella seconda met\u00e0 del XIX secolo l'organizzazione crebbe mettendosi in grande evidenza e si estese dal Sud fino agli Stati del Midwest e del Nord e anche in Canada. Al suo picco molti dei membri risiedevano nel Midwest. Il KKK controllava i governi dell'Indiana, Oklahoma e Oregon oltre ai parlamentari democratici del Sud. Inoltre, rivendicava di aver reso possibile l'elezione del presidente Warren Harding alla Casa Bianca. Al massimo della sua espansione, negli anni venti, il Ku Klux Klan, superava il numero di di membri e contava molti politici nelle sue file.\nFu accusato di essersi avvicinato all'organizzazione anche il trentatreesimo presidente degli Stati Uniti, Harry Truman, democratico, su invito degli amici Edgar Hinde e Spencer Salisbury. Nel 1924, allora giudice di Jackson County (Missouri) e sul punto di essere rieletto, avrebbe pagato al Ku Klux Klan i $10 di iscrizione con la speranza di ottenere il loro appoggio politico. Gli storici si dividono fra chi ritiene che abbia aderito al gruppo senza esserne un membro attivo e chi sostiene che Truman abbia fatto un passo indietro. Secondo questa seconda ipotesi, Truman decise di chiedere indietro i soldi della sua iscrizione poich\u00e9 il Ku Klux Klan gli avrebbe imposto di non assumere cattolici ed ebrei se fosse stato rieletto. Da un lato, Truman non avrebbe accettato tale richiesta in quanto molti dei soldati che comand\u00f2 come ufficiale durante la prima guerra mondiale erano cattolici irlandesi; dall'altro, il futuro Presidente avrebbe corso il rischio di inimicarsi i Pendergast, la potente famiglia cattolica che sosteneva le sue attivit\u00e0 politiche. \nNel Saskatchewan, in Canada, il KKK riusc\u00ec a vincere le elezioni facendo eleggere il suo candidato James T.M. Anderson, conservatore, il quale rimase in carica dal 1929 al 1934 al posto dell'uscente liberale James G. Gardiner.\nUn altro ex membro del Klan che conquist\u00f2 la ribalta nazionale fu Hugo Black, il quale fu un rappresentante dei democratici alla Corte suprema, che successivamente ripudi\u00f2 il razzismo del Klan. L'ex senatore dello Stato della Louisiana, David Duke, fu il direttore statunitense dei Cavalieri del Ku Klux Klan fino al 1978. Il senatore Robert Byrd (democratico) della Virginia Occidentale fu il reclutatore del Klan e arriv\u00f2 a ottenere il grado di \"Kleagle\" e fece approvare diversi provvedimenti legislativi in supporto del Klan, anche dopo aver lasciato la confraternita e aver definito l'averne fatto parte \"l'errore pi\u00f9 grande\". Egli fu oggetto di critiche nel passato per essersi adoperato politicamente per aiutare il razzismo, per aver \"piratato\" nel 1964 il \"Civil Rights Act\" e successivamente per aver usato il termine \"negri bianchi\" in un'intervista del 2001.\nUna tabella sulle registrazioni, approssimative, avvenute nel corso degli anni:\nMembri.\nNella seguente tabella vengono riportate le cifre sugli affiliati al 2\u00b0 e 3\u00b0 Klan dal 1920 fino in data odierna:"}
{"id": "1807653", "revid": "275153", "url": "https://it.wikipedia.org/wiki?curid=1807653", "title": "Pretzl", "text": ""}
{"id": "1807659", "revid": "767487", "url": "https://it.wikipedia.org/wiki?curid=1807659", "title": "Eccoti", "text": "Eccoti \u00e8 un singolo di Max Pezzali, il primo estratto dalla raccolta \"TuttoMax\", pubblicato nel 2005.\nIl brano era gi\u00e0 stato incluso, in una versione differente, nel primo album da solista di Pezzali, \"Il mondo insieme a te\", del 2004. La canzone del singolo presenta infatti una versione riedita, chiamata \"New 2005\". Prodotto da Marco Guarnerio e Pier Paolo Peroni, il brano \u00e8 contenuto anche in \"Max Live 2008\", \"Max 20\" (reinterpretato con Francesco Renga) e \"Le canzoni alla radio.\" Con questa canzone Max Pezzali partecipa al Festivalbar 2005.\nLa canzone \u00e8 dedicata a Martina Marinucci, ex moglie di Max.\nVideo musicale.\nNel video si vedono delle foto scattate proprio dal cantante pavese e pubblicate in precedenza nel suo photoblog intitolato \"Una al giorno\". Nel video compare anche un cartonato di Luciano Ligabue e di Red Ronnie. Il video si conclude con i filmati del suo matrimonio. \u00c8 stato premiato al Premio Roma Videoclip."}
{"id": "1807661", "revid": "275153", "url": "https://it.wikipedia.org/wiki?curid=1807661", "title": "Breze", "text": ""}
{"id": "1807662", "revid": "275153", "url": "https://it.wikipedia.org/wiki?curid=1807662", "title": "Brezn", "text": ""}
{"id": "1807665", "revid": "767487", "url": "https://it.wikipedia.org/wiki?curid=1807665", "title": "Fai come ti pare (singolo)", "text": "Fai come ti pare \u00e8 un singolo del cantante italiano Max Pezzali, pubblicato nel 2005 come terzo estratto da \"Il mondo insieme a te\".\nDescrizione.\nIl singolo \u00e8 stato scritto e cantato da Max Pezzali e prodotto da Marco Guarnerio e Pierpaolo Peroni. \u00c8 stato pubblicato come terzo singolo estratto da \"Il mondo insieme a te\", primo album solista del cantante pavese, ed \u00e8 contenuto anche in \"TuttoMax\".\nIl videoclip, diretto da Gaetano Morbioli, rappresenta Max Pezzali impegnato in varie fasi di una sua ipotetica elezione a presidente. Nel video appaiono anche il chitarrista Paolo Carta e il conduttore e giornalista Pierluigi Diaco. Il video della canzone \u00e8 stato premiato al Premio Roma Videoclip."}
{"id": "1807668", "revid": "266222", "url": "https://it.wikipedia.org/wiki?curid=1807668", "title": "Hostilia", "text": ""}
{"id": "1807671", "revid": "289247", "url": "https://it.wikipedia.org/wiki?curid=1807671", "title": "San Luca d'Armento", "text": ""}
{"id": "1807672", "revid": "599013", "url": "https://it.wikipedia.org/wiki?curid=1807672", "title": "Kashin", "text": "Biografia.\nFiglio del primo Gran Khan \u00d6g\u00f6dei e di T\u00f6regene Khatun era il fratello del secondo Gran Khan G\u00fcy\u00fck.\nEbbe in moglie Sanga Khatun e con lei ebbe il figlio, suo erede, Kaidu Khan."}
{"id": "1807674", "revid": "465169", "url": "https://it.wikipedia.org/wiki?curid=1807674", "title": "Il mondo insieme a te (singolo)", "text": "Il mondo insieme a te \u00e8 un brano musicale scritto e cantato da Max Pezzali nel 2004. \u00c8 il secondo singolo estratto da \"Il mondo insieme a te\", primo album solista del cantante pavese.\nIl brano \u00e8 contenuto anche in \"TuttoMax\" e \"Max Live 2008\".\nIl brano.\nIl brano \u00e8 stato prodotto da Marco Guarnerio e Pier Paolo Peroni.\nIl video.\nNel videoclip ufficiale della canzone il cantante Max Pezzali interpreta un fotoreporter di cronaca nera innamorato di una bellissima ragazza che abita in un palazzo di fronte al suo. Lui la guarda e la fotografa dalla finestra e ogni volta che va sul luogo di un omicidio invece di fotografare le vittime fotografa dei bellissimi fiori che spuntano dal terreno perso nei suoi pensieri d'amore. Alla fine del video Max proietta le foto della ragazza sul palazzo in modo che lei possa vedere le foto e notare anche lui alla finestra.\nIl videoclip \u00e8 stato girato a Roma e la protagonista femminile \u00e8 l'attrice Micaela Ramazzotti.\nIl video della canzone \u00e8 stato premiato al Premio Roma Videoclip."}
{"id": "1807675", "revid": "16550978", "url": "https://it.wikipedia.org/wiki?curid=1807675", "title": "Museo delle icone russe", "text": ""}
{"id": "1807677", "revid": "36426", "url": "https://it.wikipedia.org/wiki?curid=1807677", "title": "Chiesa di Sant'Apollonia (Firenze)", "text": ""}
{"id": "1807681", "revid": "31092", "url": "https://it.wikipedia.org/wiki?curid=1807681", "title": "Toqoqan", "text": ""}
{"id": "1807692", "revid": "767487", "url": "https://it.wikipedia.org/wiki?curid=1807692", "title": "Ultra Beatdown", "text": "Ultra Beatdown \u00e8 il quarto album in studio della band inglese DragonForce.\nL'annuncio dell'uscita \u00e8 stato dato il 3 giugno 2008.\nDall'album sono stati estratti tre singoli: \"Heroes of Our Time\", \"The Last Journey Home\" e \"Reasons to Live\"; per i primi due \u00e8 stato registrato anche un video musicale.\nQuesto \u00e8 il primo album della band col bassista Fr\u00e9d\u00e9ric Leclercq, e l'ultimo col cantante ZP Theart."}
{"id": "1807695", "revid": "120655344", "url": "https://it.wikipedia.org/wiki?curid=1807695", "title": "Alessandro Pedroni", "text": "Carriera.\nGiocatore.\nCresce calcisticamente nella Cremonese dove percorre la trafila giovanile fino a quando viene mandato in prestito per due stagioni consecutive, prima nel 1990 in Serie C2 al e poi nel 1991 ancora in Serie C2 con la Vastese.\nNel 1992 \u00e8 titolare nella Cremonese che ottiene il secondo posto in classifica in Serie B e la vittoria nel torneo Anglo-Italiano. Nelle successive due stagioni in massima serie totalizza 59 presenze con cui contribuisce a due salvezze consecutive. Un suo duro intervento di gioco nel 1993 sul talento Paulo Futre, in forze alla Reggiana, gli costa il rosso diretto e pone fine alla stagione del talento portoghese alla prima partita in Italia.\nNel 1995 viene acquistato per 4,4 miliardi di lire da Massimo Moratti, neo-presidente interista, nel primo calciomercato estivo che lo vedeva a capo della societ\u00e0 meneghina; colleziona 3 presenze.\nNella stagione successiva viene ceduto al appena retrocesso in Serie B: dopo pochi mesi viene girato in prestito alla sua prima squadra (la Cremonese) in una stagione terminata all'ultimo posto in classifica e la conseguente retrocessione in Serie C1. L'anno successivo \u00e8 ancora in prestito, questa volta al ancora in Serie B, contribuendo alla sua salvezza.\nNel 1998 \u00e8 di nuovo al Torino a inizio stagione e, senza essere mai sceso in campo, nel gennaio seguente viene ceduto in Serie C1 al , dove trova poco spazio.\nNel 1999 inizia una nuova avventura con la Cremonese in Serie C1, e la stagione si conclude con la retrocessione in Serie C2.\nNel 2000 gioca ancora in Serie C1 questa volta con la maglia del Lecco dove disputa la sua ultima stagione da professionista, poi passa al Pavia vincendo il campionato di Serie D, girone B, voluto dall'allenatore Marco Torresani, prima di concludere con la stagione 2001-2002 la sua carriera nelle file del Cremapergo in Eccellenza dove ritrova il fratello Emanuele.\nAllenatore.\nNel 2007/2008 allena la Juniores regionale della Pontevichese calcio riuscendo a portare una squadra di ragazzi scappati di casa ad un impressionante 6 posto!\n Nella stagione 2011-2012 \u00e8 alla guida della Juniores della Dellese.\nNella stagione sportiva 2018/19 \u00e8 l'allenatore della squadra Allievi dell'F.C.D. Chiari, societ\u00e0 che milita nel Campionato Regionale di 1\u00aa Categoria Regionale in Lombardia."}
{"id": "1807698", "revid": "98077", "url": "https://it.wikipedia.org/wiki?curid=1807698", "title": "Gian Battista Spolverini", "text": ""}
{"id": "1807699", "revid": "2184720", "url": "https://it.wikipedia.org/wiki?curid=1807699", "title": "Lo strano percorso", "text": "Lo strano percorso \u00e8 una canzone scritta e cantata da Max Pezzali nel 2004. \u00c8 il primo singolo estratto da \"Il mondo insieme a te\", primo album da solista del cantante pavese. Il brano \u00e8 stato prodotto da Marco Guarnerio e Pier Paolo Peroni. Il brano \u00e8 contenuto anche in \"TuttoMax\", \"Max Live 2008\", \"Max 20\" (reinterpretato con Eros Ramazzotti) e \"Le canzoni alla radio\". Con questa canzone, frequentemente trasmessa dalle radio, Max Pezzali partecipa al Festivalbar 2004. Il video della canzone \u00e8 stato premiato al Premio Roma Videoclip.\nVideo musicale.\nIl video di \"Lo strano percorso\" \u00e8 stato diretto da Gaetano Morbioli, che si \u00e8 avvalso della fotografia di Gianluigi Palumbo e della produzione della Run Multimedia. Il video racconta di una storia d'amore messa alla prova dalla partecipazione della ragazza ad un \"reality show\" intitolato \"La casa\" (parodia del \"Grande Fratello\"). Nel ruolo del conduttore dello show c'\u00e8 Fedro Francioni, partecipante della terza edizione del Grande Fratello.\nIl video \u00e8 stato girato in parte a Verona, di cui sono visibili alcuni luoghi come il Parco giardino Sigurt\u00e0. Hanno inoltre partecipato come comparse (il pubblico del \"reality show\") diversi studenti di teatro di un liceo scientifico della citt\u00e0."}
{"id": "1807708", "revid": "1543377", "url": "https://it.wikipedia.org/wiki?curid=1807708", "title": "Astana Team 2007", "text": "Questa voce raccoglie le informazioni riguardanti l'Astana Team nelle competizioni ufficiali della stagione 2007.\nStagione.\nLa squadra kazaka partecip\u00f2, nella stagione ciclistica 2007, alle gare del circuito UCI ProTour. Chiuse dodicesima nella classifica a squadre ProTour, conquistando con i suoi atleti nove vittorie nel circuito Pro e dieci in quello Continental.\nClassifiche ProTour.\nPiazzamenti dei corridori dell'Astana Team nella classifica ProTour individuale 2007.\nL'Astana Team chiuse in dodicesima posizione con 218 punti."}
{"id": "1807709", "revid": "599013", "url": "https://it.wikipedia.org/wiki?curid=1807709", "title": "La squadra del cuore", "text": ""}
{"id": "1807718", "revid": "709565", "url": "https://it.wikipedia.org/wiki?curid=1807718", "title": "Stemma dell'Argentina", "text": "Lo stemma dell'Argentina fu adottato nella sua forma corrente nel 1944, sebbene la sua origine risalga al 1813.\nRicorda molto la simbologia della rivoluzione francese. \u00c8 ellittico, partito di azzurro e bianco, con due mani che si stringono, simbolo di unit\u00e0 tra le province argentine, davanti a una picca sormontata da un berretto frigio rosso. Sopra a tutto sta il Sole di maggio, simbolo dell'Argentina, presente anche sulla sua bandiera."}
{"id": "1807719", "revid": "35813", "url": "https://it.wikipedia.org/wiki?curid=1807719", "title": "Caterina Carey", "text": ""}
{"id": "1807725", "revid": "446353", "url": "https://it.wikipedia.org/wiki?curid=1807725", "title": "Glomar Challenger", "text": "La Glomar Challenger era una nave lunga 120 m, per ricerche d'alto mare e trivellazioni scientifiche, usata per compiere studi di oceanografia e geologia marina. Fu progettata dalla National Science Foundation e dall'Universit\u00e0 della California. Alla realizzazione contribu\u00ec la Global Marine Drilling. Le fu dato il nome di Glomar Challenger in omaggio ai risultati dei rilevamenti oceanografici dell'HMS Challenger. Glomar \u00e8 la contrazione di Global Marine.\nA partire dall'agosto 1968, la nave salp\u00f2 per una spedizione scientifica di tre anni, il Deep Sea Drilling Program (Programma di Trivellazioni d'Alto Mare), incrociando la Dorsale medio atlantica tra Sud America e Africa e compiendo trivellazioni per carotaggio in punti specifici. Quando l'et\u00e0 dei campioni fu determinata da studi paleontologici e di datazione radiometrica, ci\u00f2 costitu\u00ec la prova inoppugnabile dell'ipotesi dell'espansione dei fondali oceanici e, conseguentemente, della tettonica delle placche.\nNel 1970, mentre effettuavano ricerche nel Mar Mediterraneo, i geologi a bordo della nave issarono carote contenenti gesso, anidrite, salgemma e altri minerali evaporitici che si formano spesso dal prosciugamento di acqua marina. Queste furono le prime solide prove dell'antico essiccamento del Mar Mediterraneo, la crisi di salinit\u00e0 del Messiniano.\nDopo quindici anni di attivit\u00e0 la Glomar Challenger fu ritirata nel novembre 1983 e successivamente demolita. Nel 1985 fu sostituita dalla JOIDES Resolution."}
{"id": "1807726", "revid": "404449", "url": "https://it.wikipedia.org/wiki?curid=1807726", "title": "Strada del Giuoco del Cacio", "text": "La strada del Giuoco del Cacio costituisce uno storico anello viario del centro di Grosseto.\nStoria.\nL'anello viario, di forma grossolanamente circolare, venne realizzato in seguito alla costruzione delle mura di Grosseto, avvenuta nella seconda met\u00e0 del XVI secolo. La strada fu realizzata costeggiando l'intero perimetro interno della cerchia muraria.\nLa denominazione fu conferita dall'antico gioco della ruzzola, che si svolgeva lungo l'intera strada e consisteva nel far rotolare forme di \"cacio\" (formaggio) senza farle cadere a terra.\nTale denominazione rimase fino alla seconda met\u00e0 del XIX secolo. In seguito all'unit\u00e0 d'Italia la parte occidentale dell'anello compreso tra Porta Vecchia e Porta Nuova \u00e8 stata denominata via Giuseppe Mazzini, quella orientale via Aurelio Saffi.\nL'anello viario.\nL'anello viario si snoda intorno al centro storico di Grosseto, costeggiando il perimetro interno delle mura. Nei pressi di ogni baluardo vi sono rampe che permettono l'accesso alla passeggiata lungo le mura medicee.\nLungo la parte occidentale dell'asse viario (via Mazzini), partendo da Porta Vecchia, si affacciano subito il fianco laterale destro del cassero del Sale, la facciata laterale sinistra di palazzo Carmignani, la facciata principale dell'ex cinema Marraccini, e, pi\u00f9 avanti, il lato sinistro di palazzo Giomi e la facciata laterale sinistra di gusto neoclassico del Grand Hotel Bastiani; sul lato opposto si trova il Teatro degli Industri, costruito nel XIX secolo tra la strada e il perimetro della cerchia muraria. Proprio lungo questa sponda semicircolare, la strada risultava gi\u00e0 in origine pi\u00f9 discostata dal perimetro delle mura di cinta, tanto che nel corso del tempo vi sono stati costruiti diversi edifici nello spazio che vi intercorreva. Tra gli altri palazzi ricordiamo il villino Mazzoncini, l'edificio ottocentesco delle scuole elementari e il palazzo Mensini, sede della Biblioteca Chelliana.\nLungo il lato orientale (via Saffi) il tracciato inizia con la facciata laterale del palazzo del Monte dei Paschi e, lungo il suo decorso, costeggia pi\u00f9 direttamente e molto pi\u00f9 da vicino le mura tra il bastione Rimembranza e il complesso del bastione Fortezza, presso il quale si trova il Cassero senese; qui si affacciano inoltre su via Saffi il prospetto posteriore dell'ex ospedale della Misericordia, sede dell'anagrafe e di alcuni uffici comunali, e il carcere di Grosseto."}
{"id": "1807731", "revid": "767487", "url": "https://it.wikipedia.org/wiki?curid=1807731", "title": "Muzungu", "text": "Muzungu \u00e8 un film del 1999 diretto da Massimo Martelli. Il significato del titolo, in lingua swahili, \u00e8 \u00abuomo bianco\u00bb.\nTrama.\nDod\u00f2 e Freddy, due italiani che hanno superato da poco la soglia dei quaranta anni, girano vari villaggi turistici africani come animatori e intrattenitori. Mentre Freddy continua a trovare in questa occupazione motivi di divertimento, Dod\u00f2 comincia invece a sentire il peso di una vita che si rivela priva di autentici punti di riferimento. Un giorno il piccolo aereo con cui si stanno spostando verso un nuovo ingaggio di lavoro insieme a Soraya, una turista italiana, ha un'avaria e cade in pieno deserto. A aiutarli arriva inaspettato padre Luca, un missionario italiano in quei luoghi da molti anni e ormai anziano. Padre Luca si dirige verso il piccolo villaggio, dove i tre si vedono costretti a soggiornare. Gli evidenti disagi vengono sopportati con la prospettiva di andare via al pi\u00f9 presto.\nMa quando appare evidente che l'attesa sar\u00e0 pi\u00f9 lunga del previsto, gli inattesi ospiti devono fare i conti con una vita quotidiana difficile e molto precaria. Padre Luca un giorno si ammala, colpito dalla malattia del sonno. Proprio poco dopo \u00e8 annunciato l'arrivo del vescovo in visita alla missione: per evitare che, vedendo il sacerdote malato, la missione venga chiusa dal vescovo, Dod\u00f2 si fa convincere a prenderne il posto e, vestito da prete, accoglie il porporato, lo porta in giro, fa un appassionato discorso sulla situazione di quelle zone africane, chiede l'invio di fondi, che per\u00f2, dice il vescovo, sono bloccati per il Giubileo. Quando riparte, il prelato gli rivela di aver capito l'inganno. Arriva il momento della tanto attesa partenza. Ma a quel punto Dod\u00f2 cambia idea: rimane, avendo capito che a tutto quello che ha trovato in quel villaggio, non \u00e8 disposto a rinunciare."}
{"id": "1807740", "revid": "2080425", "url": "https://it.wikipedia.org/wiki?curid=1807740", "title": "Walter Skinner", "text": "Walter Sergei Skinner \u00e8 un personaggio della serie televisiva \"X-Files\", interpretato da Mitch Pileggi, con la voce italiana di Emilio Cappuccio (st. 1-2), Franco Zucca (st. 3-10) e Gianni Giuliano (st. 11).\nBiografia del personaggio.\nWalter Skinner \u00e8 un ex marine e veterano della guerra del Vietnam. Durante questo conflitto, \u00e8 protagonista di un episodio che lo segner\u00e0 per tutta la vita. In una ricognizione, lui e la sua squadra sono colpiti e il suo reggimento sterminato.\nIl gruppo di soldati muore e lui rimane in uno stato di \"morte apparente\", dal quale si sveglia grazie anche alla visita, mentre era incosciente, di una donna che gli rivela che quello non era ancora il suo momento per morire. Si sveglia due settimane dopo in un ospedale militare.\nGli X-Files.\nWalter Skinner \u00e8 \"vice Direttore\" presso l'FBI e la sua posizione riguardo agli X-Files \u00e8 alquanto scettica. Abituato a battersi sul campo, essendo stato nei marine, preferisce che le indagini siano fatte utilizzando metodi convenzionali. Questo lo pone ad avere non pochi scontri con Fox Mulder e Dana Scully e pi\u00f9 di una volta mette in guardia la coppia di agenti.\nDurante la prima stagione, decide di chiudere gli X-Files e di dividere i due agenti ritenendo i loro metodi di indagine poco ortodossi. Dopo questa decisione, risulta chiaro che l'ordine \u00e8 partito dall'alto e precisamente dall'Uomo che fuma.\nSuccessivamente, durante il rapimento di Scully, decide di riaprire la sezione degli X-Files prendendosi la responsabilit\u00e0 di tale decisione. Sempre in questa circostanza, rifiuta di accettare le dimissioni di Fox Mulder dall'FBI, raccontandogli l'episodio di morte apparente che lo ha visto protagonista durante la sua permanenza in Vietnam.\nNonostante il suo ruolo di superiore e di moderatore, per quanto riguarda l'FBI, spesso e volentieri aiuta Mulder in maniera ufficiosa, consigliandolo e dandogli piste e suggerimenti, conquistandone cos\u00ec la fiducia, episodio dopo episodio.\nRipetuta in molti episodi della serie \u00e8 la sua celebre frase:\nVari sviluppi.\nSkinner viene avvicinato dall'organizzazione denominata Il Consorzio tramite l'ex agente dell'FBI Alex Krycek. Quest'ultimo, ha un radiocomando che pu\u00f2 scatenare una reazione di \"nanobot\" che Skinner ha nel sistema sanguigno (impiantati a sua insaputa). Questa condizione di Skinner \u00e8 dovuta alla decisione del Consorzio, che tramite Krycek lo tiene sotto controllo minacciandolo di causargli un arresto cardiaco e costringendolo a sottostare ai suoi ordini e a riferirgli informazioni sui movimenti di Mulder.\nPer questo motivo, la sua figura rimane ambigua tra la fiducia e tradimento, anche se in pi\u00f9 di un'occasione mette a repentaglio la sua carriera e la sua stessa vita per salvare quella degli agenti Mulder e Scully. Inoltre, il suo scetticismo verso gli X-Files con il tempo cede il posto ad una presa di coscienza sugli stessi, essendo stato l'unico testimone della sparizione di Mulder."}
{"id": "1807747", "revid": "543975", "url": "https://it.wikipedia.org/wiki?curid=1807747", "title": "Episodi de Il fuggiasco (terza stagione)", "text": ""}
{"id": "1807750", "revid": "712828", "url": "https://it.wikipedia.org/wiki?curid=1807750", "title": "Ulf Peter Hallberg", "text": "Carriera.\nOltre che alla scrittura, Hallberg si dedica anche al teatro: \u00e8, infatti, sceneggiatore e regista. In questo campo conta anche una collaborazione importante con Heiner M\u00fcller.\nSi impegna poi nella traduzione di \"Passagenwerk\" di Walter Benjamin, per la quale riceve il Premio dell'Accademia di Svezia nel 1992.\nCome scrittore si \u00e8 affermato grazie a un particolare tipo di narrazione che mescola i generi canonici del romanzo e del saggio. Gi\u00e0 con le prime opere ottiene importanti riconoscimenti: il Premio Kabarett nel 1994 per \"Bilder einer Einstellung\", il premio letterario \"Samfundet De Nios Vinterpris\" nel 2005 per \"Grand Tour\"."}
{"id": "1807758", "revid": "767487", "url": "https://it.wikipedia.org/wiki?curid=1807758", "title": "Siamo tutti milanesi", "text": "Siamo tutti milanesi \u00e8 un film del 1953 diretto da Mario Landi.\nTrama.\nL'industriale milanese Cusani, proprietario di una fabbrica di medicinali, ce l'ha a morte coi meridionali, per via di un brutto scherzo giocatogli in passato da un compagno.\nDovr\u00e0 avere a che fare con un certo Ferrazzone, proprietario di un'azienda che gli interessa; poco dopo Cusani scoprir\u00e0 che l'uomo \u00e8 proprio quello che gli ha fatto lo scherzo da giovane, cos\u00ec scatta subito la vendetta."}
{"id": "1807759", "revid": "54253", "url": "https://it.wikipedia.org/wiki?curid=1807759", "title": "Oncotica", "text": ""}
{"id": "1807763", "revid": "404449", "url": "https://it.wikipedia.org/wiki?curid=1807763", "title": "Piazza della Palma", "text": "Piazza Randolfo Pacciardi, meglio conosciuta come piazza della Palma, \u00e8 una piazza del centro storico di Grosseto.\nDescrizione.\nLa piazza si sviluppa a forma rettangolare, con asse maggiore rivolto in direzione nord-sud. La parte nord-occidentale della piazza \u00e8 delimitata da alcuni edifici e dall'area absidale e campanile della chiesa della Misericordia; in questo lato si apre il piccolo largo Carlo Gentili, che la collega senza elementi di discontinuit\u00e0 con l'adiacente piazza dei Martiri d'Istia. Dall'estremit\u00e0 settentrionale della piazza, ha origine la caratteristica e suggestiva strada Ginori, che la collega direttamente con piazza San Francesco, mentre tutto il lato settentrionale \u00e8 costeggiato dalla via Garibaldi, che collega piazza della Palma con piazza Mensini. Il lato sud-orientale della piazza \u00e8 invece delimitato dalla strada Corsini, su cui si affaccia il cortile di accesso al museo di storia naturale della Maremma e il retro del monumentale complesso del carcere di Grosseto.\nAl centro della piazza \u00e8 situata un'aiuola alberata caratterizzata dalla presenza di una palma Washington, intorno alla quale si sviluppa un parcheggio.\nStoria.\nIl villaggio alto-medievale.\nLa citt\u00e0 di Grosseto \u00e8 menzionata per la prima volta in un documento della diocesi di Lucca dell'anno 803, dove \u00e8 ricordata come \u00abloco Grossito\u00bb, mentre in un altro documento del 973 \u00e8 attestata come \u00abcurtis cum castrum\u00bb. \u00c8 verosimile quindi pensare che il nucleo originario della citt\u00e0 and\u00f2 a formarsi a partire dalla fine dell'VIII secolo e soltanto nel X secolo venne realizzato un sistema di difese, tanto da meritarsi l'appellativo di \"castrum\". Alcuni recenti studi identificano proprio con l'area di piazza della Palma il nucleo originario della citt\u00e0 di Grosseto: qui sono state individuate tracce di capanne e case di terra, a riprova della presenza di un insediamento stabile di medie dimensioni. Inoltre, la piazza \u00e8 rialzata rispetto al livello del mare del resto del centro storico di circa 5 metri, rendendolo un posto sicuro dalle inondazioni del vicino fiume Ombrone che allora lambiva il centro storico fuori di Porta Vecchia. Altre tracce di strutture in legno sono state rinvenute nelle adiacenze (largo Gentili, via Garibaldi, via dell'Unione), a testimonianza che il villaggio di piazza della Palma doveva rivestire il ruolo di centro maggiore intorno a cui vertevano altri piccoli insediamenti: si trattava del nucleo che avrebbe dato origine alla citt\u00e0 vera e propria. Il villaggio alto-medievale era quindi s\u00ec caratterizzato da strutture in legno o terra, ma gi\u00e0 nel IX secolo \u00e8 provato che gli edifici di maggiore importanza, come le chiese, erano gi\u00e0 realizzate in pietra: lo testimoniano le indagini archeologiche effettuate nell'area delle vicine chiese di San Giorgio e di San Pietro. Inoltre, il villaggio di capanne era probabilmente delimitato da una palizzata in legno o da un fossato, ma era ben distinto dall'area del castello signorile degli Aldobrandeschi, situato in un'altra zona della citt\u00e0. Tale separazione \u00e8 registrata ancora nella prima met\u00e0 del XII secolo: solamente nel corso del secolo successivo i due nuclei saranno racchiusi sotto un'unica cinta muraria, delimitando grossomodo l'attuale centro storico di Grosseto. Nel 1152 \u00e8 documentata nell'area della piazza la chiesa di San Leonardo, annessa all'omonimo spedale, e successivamente \u00e8 qui realizzato il pozzo di San Leonardo, allora una delle principali cisterne della citt\u00e0.\nLa palma e la nascita della piazza.\nLa porzione del centro storico riguardante l'area di piazza della Palma era interessata tra la seconda met\u00e0 del XIX secolo e la prima met\u00e0 del XX secolo ad alcune opere di ristrutturazione urbanistica: fu demolita l'antica chiesa di San Leonardo e al suo posto costruita la chiesa della Misericordia (1844); venne innalzata la possente mole delle carceri cittadine (prima del 1884); fu costruito il palazzo Ponticelli insieme ad altri edifici coevi (1914); fu ampliata la struttura dell'asilo infantile \"Vittorio Emanuele\" (1917), gi\u00e0 attivo dal 1879.\nNel luogo esatto dove sorger\u00e0 la piazza si trovava all'inizio del XX secolo un isolato costituito dal palazzo propriet\u00e0 di Egidio Bruchi, sindaco liberale di Grosseto, nel cui cortile era piantata una palma che la tradizione dice risalente al 1796; la stessa pianta era gi\u00e0 stata descritta nel 1867 dallo scrittore americano William Dean Howells nel suo \"Italian Journeys\". Il 14 febbraio 1937 un violento temporale si abbatt\u00e9 su Grosseto e la palma di casa Bruchi si spezz\u00f2 per il forte vento di levante, addolorando \u00abtutti i cittadini abituati oramai a vederla decorare quell'angolo quieto di Grosseto\u00bb, in quanto \u00abcon la chioma ben ravviata, con i regolari nodi lungo il flessibile tronco, dava un tono orientale alla piazza\u00bb, come si legge su un articolo della Nazione di quell'anno. Nel luglio dello stesso anno, tuttavia, Egidio Bruchi si procur\u00f2 una nuova palma da datteri e la piant\u00f2 nuovamente sul luogo della precedente, di fianco al troncone rimasto nel terreno della palma settecentesca. Tuttavia, il palazzo Bruchi fu distrutto durante un bombardamento nel 1943: il palazzo non sar\u00e0 mai ricostruito e la sua totale demolizione permise infine la rimozione dell'isolato e la nascita della piazza. Una nuova palma venne ripiantata in ricordo delle precedenti scomparse.\nLa piazza contemporanea.\nNel 1998 fu avviata un'indagine archeologica in tutta l'area della piazza e parte del centro storico, conclusasi nel 2002 sotto la guida di Riccardo Francovich, che gi\u00e0 dal 1978 si occupava degli scavi del bastione Fortezza. Queste indagini hanno permesso di studiare e riportare alla luce le fondamenta dell'abside della demolita chiesa di San Leonardo e soprattutto i resti del villaggio alto-medievale di Grosseto. Oltre alla presenza di numerose tracce di edifici in legno, venne rinvenuta di fianco alla chiesa (sul lato nord-occidentale della piazza e su largo Gentili) la struttura a pozzetto di una fornace per la riduzione del minerale ferroso, praticamente inutilizzata e quindi conservatasi sostanzialmente integra: l'area in questione non \u00e8 stata totalmente ripavimentata una volta completata l'indagine archeologica come nel resto dei casi, ma una sezione attigua alla fornace \u00e8 stata circoscritta con una ringhiera, in modo da rendere visibili le canalizzazioni e le sovrastrutture in laterizio realizzate nei primi anni del XX secolo per coprire l'antico pozzo medievale di San Leonardo. Un'altra area oggetto di indagini fu la via Garibaldi, che da piazza della Palma si snoda verso ovest, antica direttrice che collegava il mare con l'entroterra: gi\u00e0 nel 1972 infatti, durante i lavori alle fondamenta di un edificio, era stato rinvenuto a circa cento metri dal villaggio alto-medievale un orecchino d'oro a cestello databile intorno alla seconda met\u00e0 del VI secolo, ancora pi\u00f9 antico delle prime attestazioni di insediamento stabile del villaggio.\nNel 2001 la piazza venne intitolata al politico maremmano Randolfo Pacciardi, ma \u00e8 ancora maggiormente nota con il nome di piazza della Palma. Inizi\u00f2 anche a farsi strada l'ipotesi di rendere la piazza esclusivamente pedonale e spostare il parcheggio che vi si trova all'esterno delle mura cittadine: fu presentato all'amministrazione un progetto per la pedonalizzazione della piazza che prevedeva la realizzazione di sette capanne semoventi per attivit\u00e0 commerciali o culturali, in ricordo dell'antico nucleo originario della citt\u00e0, ma tale proposta venne successivamente bocciata. I progressivi tentativi di rendere la piazza pedonale da parte della giunta guidata dal sindaco Emilio Bonifazi non dettero alcun esito.\nLa palma al centro della piazza, ormai deceduta a causa del punteruolo rosso (\"Rhynchophorus ferrugineus\"), \u00e8 stata abbattuta il 27 maggio 2019. Pur non essendo prevista inizialmente una sostituzione, in seguito alle rimostranze della popolazione e alle proposte di donazioni da parte di alcuni vivaisti locali, l'amministrazione comunale ha iniziato a valutare la piantumazione di una nuova palma in luogo della precedente. Il 18 febbraio 2020 \u00e8 stato rimosso il ceppo della vecchia \"canariensis\" ed \u00e8 stata piantata una \"washingtonia\", donata da Paolo Degli Innocenti di Conad; contestualmente sono iniziati i lavori di sistemazione dell'aiuola e della pavimentazione della piazza."}
{"id": "1807768", "revid": "15756", "url": "https://it.wikipedia.org/wiki?curid=1807768", "title": "Nazional-anarchismo", "text": "Il nazional-anarchismo, o impropriamente chiamato anarco-nazionalismo e talvolta indicato come anarco-identitarismo , \u00e8 una corrente politica sincretica oltre la destra e la sinistra, di matrice socialista nazionale, che \u00e8 stata sviluppata compiutamente come movimento intorno al 1990 da un sodalizio di ex-sostenitori della terza via conciliando l'anarco-individualismo con il nazionalismo (nazionalismo non inteso nella sua maniera tradizionale) e in alcuni casi con il separatismo etnico volontario e il federalismo.\nIl nazional-anarchismo non \u00e8 altro che la teorizzazione compiuta e fatta ad ideologia di quello che \u00e8 l'anarco-tribalismo (\"tribalismo anarchico\" o solo tribalismo), quindi la definizione di anarchia tribale viene a coincidere con la definizione di nazional-anarchismo.\nHa le sue radici intellettuali negli scritti dei pensatori strettamente anarchici e si ispirano tra gli altri anche a personalit\u00e0 anarchiche di matrice socialista come Michail Bakunin, P\u00ebtr Alekseevi\u010d Kropotkin, Nestor Ivanovi\u010d Machno, Pierre-Joseph Proudhon, Errico Malatesta, Lev Tolstoj e Murray Bookchin e Max Stirner.\nSi rifanno anche al concetto di \"Anarca\" in filosofi come Julius Evola e del neo-spengleriano Francis Parker Yockey, nel pensiero di Otto Strasser e di Ernst J\u00fcnger con la sua figura dell'Anarca; possono essere associati a precursori della corrente anche alcuni concetti di Nietzsche. Le radici del pensiero nazional-anarchico possono essere trovate anche in altri pensatori considerati di solito distanti dal pensiero anarchico ma promotori di un concetto di nazione e di indipendenza Gabriele D'Annunzio, Louis-Ferdinand C\u00e9line, Berto Ricci, Henry de Montherlant, i quali si definivano \"anarchici di destra\", anche se la suddetta definizione \u00e8 rigettata dai militanti del movimento, come si evince nel Manifesto, il loro motto \u00e8: \"Oltre la Destra e la Sinistra\".\nIl termine nazional-anarchismo venne coniato contemporaneamente da Troy Southgate (attivista, scrittore e musicista britannico), considerato il fondatore del movimento attuale, Peter Topfer (Germania) e Hans Cany (Francia) e fu usato dall'ora defunto National Revolutionary Faction per descrivere la sua ideologia. Il nazional-anarchismo \u00e8 una forma che abbraccia i fondamenti dell'anarchismo, focalizzando la lotta contro lo Stato, sia esso una plutocrazia iper-capitalista o una mediocrazia socialista/comunista, cos\u00ec come contro ogni tirannia, in qualsiasi forma essa si mascheri, ivi compresa quella degli anarchici marxisti. Le radici del movimento sono strettamente anarchiche, ed il primo movimento proto nazional anarchico era il \"Raven Banner's Collective\", movimento che si rifaceva per lo pi\u00f9 a Nestor Ivanovi\u010d Machno, uno dei pensatori fondamentali dell'anarchismo. L'origine di tale movimento quindi \u00e8 prettamente di matrice socialista nazionale, anarco-socialista e anarco-ambientalista (anarchismo verde).\nIl termine \"nazione\", secondo i nazional-anarchici, \u00e8 un gruppo umano che si associa liberamente e volontariamente seguendo diversi criteri che ritengono pertinenti (possono essere biologici, culturali o altro). Da questo ne consegue un supporto a tutti i movimenti autonomisti, federalisti, alla 'dis-unione' e alla promozione della cooperazione tra i gruppi. Il nazionalismo dei nazional-anarchici non \u00e8 dunque nella maniera tradizionale ma bens\u00ec si tratta di una forte appartenenza identitaria (difatti la maggior parte dei sostenitori del nazional-anarchismo/anarco-tribalismo \u00e8 di matrice pagana e/o neo-pagana).\nEntrando pi\u00f9 nello specifico \u00e8 indispensabile quindi la precisazione dell'ormai trasformato e annacquato concetto di 'nazione' (e quindi nazionale) inteso come espressione che definisce oggi un insieme di Stati o territori in cui le varie etnie di persone vivono e lavorano, ma che spesso non corrispondono alla loro storia genetica, linguistica, tradizionale. Questa accezione tipicamente moderna ignora completamente il significato del termine la cui origine deriva dalla radice latina 'natio', che significa \"ci\u00f2 che \u00e8 nato\" e quindi inerente alla medesima progenie o stirpe di persone dalla comune nascita.\nDi conseguenza il prefisso nazionale si afferma perfettamente per descrivere un tipo di anarchismo che riguarda un popolo con radici etniche comuni. Pu\u00f2 apparire ai neofiti come una visione 'razzista', ma \u00e8 quanto di pi\u00f9 lontano si possa immaginare da questo tipo di suggestione. Lontani da ipocrisie di regime \u00e8 infatti una visione che non potr\u00e0 mai sfociare nel suprematismo, proprio in virt\u00f9 del rispetto per le differenze biologiche e culturali, viste come ricchezza di espressione della natura.\nIl nazional-anarchismo consiste nel fatto che le diverse trib\u00f9 (o comunit\u00e0, o gruppi se preferite) possono essere create basandosi su qualsiasi valore venga eletto a canone. Questo concetto in espansione supera il 'limite' dell'etnia (che alcune comunit\u00e0 considerano peraltro basilare, ma senza mai sfociare nel suprematismo), che potrebbe diventare col tempo elemento qualificante secondario, per svilupparsi su assonanze di carattere spirituale, etico, alimentare (veganesimo per esempio). Pertanto i nazionali-anarchici sostengono l'etnopluralismo, anche se non considerano il fattore biologico prioritario. Questo \u00e8 il motivo per cui il Nazional-anarchismo \u00e8 considerato un \"meta-anarchismo\", poich\u00e9 consiste nell'organizzazione di un gruppo di persone, delle comunit\u00e0/trib\u00f9 che prendendo come principale un valore a loro scelta, organizzano la societ\u00e0 sullo stile anarchico.\nSebbene di etimologia simile, il movimento del nazional-anarchismo, non ha nulla a che vedere con il nazional-socialismo ed il fascismo, come pi\u00f9 volte i membri fondatori Troy Southgate e Hans Cany hanno dichiarato. Il nazional-anarchismo \u00e8 una corrente sincretica oltre la destra e la sinistra, precisamente \u00e8 una evoluzione del movimento anarco-tribalista: mentre quest'ultimo si proponeva come alternativa collettivista dove un gruppo di anarchici poteva associarsi liberamente, il nazional-anarchismo viene utilizzato un tipo di anarchismo che riguarda un popolo con radici comuni, non per forza etniche ma di qualsiasi genere.\nStoria.\nIl termine \"Nazional-Anarchismo\" si ritrova gi\u00e0 negli anni venti, quando Helmut Franke, uno scrittore tedesco coinvolto con il Movimento Conservatore Rivoluzionario, lo usa per descrivere le sue vedute politiche. Nel Regno Unito durante i primi anni ottanta il gruppo Black Ram promulg\u00f2 idee che descriveva come \"Nazional-Anarchismo\" e \"Anarconazionalismo\" (ben diverso dal nazional-anarchismo). Comunque, l'uso odierno deriva dal nazional-anarchico francese Hans Cany, che per primo fece uso di questo termine nei primi anni novanta insieme ai termini simili \"Nazional-libertario\" e \"anarco-identitario\". Hans Cany nella sua intervista dichiara che su questa nuova ideologia ha avuto influenza maggiore il circolo libertario situato in Florida Raven's Banner Collective, che pu\u00f2 essere considerato il primo movimento proto N-A. Questi (oltre ad aver intrapreso un rapporto di scambio epistolare con lo stesso), con la pubblicazione britannica Alternative Green di Richard Hunt, hanno cominciato a sviluppare quello che sarebbe diventato oggi la visione oltre destra e sinistra del Nazional-Anarchismo. Il Raven's Banner Collective sosteneva l'autodeterminazione dei popoli, la sovranit\u00e0 nazionale, gruppi di affinit\u00e0, l'anti-imperialismo, la democrazia diretta, l'ambientalismo radicale, l'autogestione. Dal suo lato Alternativa Verde sviluppava l\u2019ecologismo radicale, anarchico e radicato. Tutto ci\u00f2 ha contribuito in modo significativo a porre le basi del movimento Nazional-Anarchico nella sua forma attuale. La visione del collettivo era una visione unificatrice di temi vicini sia alla destra e sinistra extraparlamentare, sia alla famiglia libertaria.\nIntorno allo stesso periodo, Richard Hunt lasci\u00f2 la redazione della rivista \"Green Anarchist\", a causa di un disaccordo riguardo alle strategie politiche e fond\u00f2 un suo nuovo giornale, \"Alternative Green\". A causa della politica di \"Alternative Green\" di pubblicare articoli da tutto l'insieme delle ideologie politiche, il rimanente staff di \"Green Anarchist\" accus\u00f2 costantemente Hunt di supportare il fascismo, mentre lo scrittore e attivista di sinistra Stewart Home accus\u00f2 sia \"Alternative Green\" che \"Green Anarchist\" di supportare l'Fare Verde.\nNella met\u00e0 degli anni novanta Troy Southgate, il membro fondatore del British National Front e dell'International Third Position, cominci\u00f2 a muoversi verso l'Anarchismo Verde di Hunt. Nel 1998 Southgate fond\u00f2 il National Revolutionary Faction (NRF), esercitando la funzione di segretario nazionale. Per un certo periodo fu anche membro della redazione di \"Alternative Green\". In seguito Southgate rinneg\u00f2 il concetto della cellula rivoluzionaria e nel 2003 sciolse l'NRF, poco dopo che lui e altri attivisti dell'NRF stesso erano diventati affiliati con un forum inglese di controcultura, il \"Cercle de la Rose Noire\", del quale Southgate \u00e8 presidente.\nUn gruppo che ha accettato il Nazional-Anarchismo come alleato \u00e8 l'American Revolutionary Vanguard, che propone un'alleanza tra diverse ideologie opposta ai presenti governi del mondo occidentale.\nIdeologia.\nI nazional-anarchici vedono le gerarchie insite nei governi e nel capitalismo come oppressive. Essi difendono l'azione collettiva organizzata secondo le linee dell'identit\u00e0 nazionale e propongono un ordine sociale decentralizzato nel quale singole comunit\u00e0 volontariamente stabiliscono e mantengono comunit\u00e0 distinte. Essi possono pi\u00f9 accuratamente essere definiti \"anarchici tribali\". Il Nazional-anarchismo \u00e8 considerato una ideologia di estrema destra dagli anarchici ed infatti \u00e8 denunciato da quest\u2019ultimi.\nI nazional-anarchici auspicano un'organizzazione sociale basata non pi\u00f9 sullo Stato come figura istituzionale pi\u00f9 importante, ma all'opposto su piccole entit\u00e0 quartierali di massimo 3.000 abitanti ciascuna, a fungere da base per le istituzioni superiori (comune, provincia, regione, Stato). A questi miniagglomerati sarebbe demandata la concessione dei servizi su base d'appalto. In pratica lo Stato verrebbe abolito e tutte le sue funzioni svolte da societ\u00e0 private a cui viene dato in appalto dalla comunit\u00e0 il servizio da svolgere. Per i servizi pubblici su licenza, quali i trasporti e il piccolo commercio, prospettano l'assegnazione di essi sulla base dell'offerta libera che gli interessati offrono all'ente pubblico (miniagglomerato, o comune, o provincia, ecc.) come tassa. Ovverosia in un determinato settore le licenze verrebbero concesse al richiedente che sappia di poter far fronte coi suoi introiti lordi all'entit\u00e0 della tassa pagata. Questo per eliminare la corruzione nell'assegnazione e la stasi nel ricambio, concedendole a chi veramente si dimostri capace di far bene il lavoro a cui la licenza fa riferimento.\nI nazional-anarchici tendono a difendere pratiche economiche come il distributismo e il mutualismo, nelle quali l'enfasi \u00e8 posta su una vasta propriet\u00e0 dei mezzi di produzione, nella forma di piccoli commerci e cooperative operaie socializzate in un sistema corporativo in cui i presidenti nazionali delle corporazioni (eletti in un sistema base-verticistico dalle corporazioni in modo simile alla \"democrazia organica\") verrebbero a rappresentare i ministri del corrispondente settore. Il concetto rivoluzionario-conservatore dell'Anarca \u00e8 fondamentale nel Nazional-anarchismo, come l'abolizione delle tasse coercitiva, sostituita dalla tassazione volontaria sulle licenze.\n\u00c8 per l'abolizione del sistema carcerario come oggi lo conosciamo, sostituito da una \"citt\u00e0\" nella quale i detenuti possano vivere \"liberamente\" assieme ai loro congiunti come in una qualunque altra citt\u00e0, ma dalla quale non possano uscire se non con permessi premio simili agli attuali.\nIl nazional-anarchismo condivide con la maggior parte delle tendenze dell'anarchismo l'obiettivo di riorganizzare le relazioni umane, con un'enfasi nel sostituire le strutture gerarchiche di governi e capitalismo con locali e comuni decisioni. Troy Southgate ha detto:\n\"Noi crediamo nel decentramento politico, sociale ed economico. In altre parole, noi desidereremmo vedere un declino positivo per cui tutti i concetti burocratici come l'ONU, la NATO, l'Unione europea, la Banca Mondiale e perfino gli stati come la Germania e l'Inghilterra siano sradicati e conseguentemente sostituiti da villaggi-comunit\u00e0 autonomi\".\nI nazional-anarchici rifiutano il liberalismo come causa primaria del declino sociale delle nazioni e delle identit\u00e0 culturali. I nazional-anarchici rifiutano anche qualsiasi tipo di tirannia poich\u00e9 sono espressioni di regimi statalisti e totalitari di governi. Gli anarchici marxisti accusano i nazional-anarchici di essere fascisti/nazionalisti infiltrati con lo scopo di screditare l'anarchismo tradizionale. Antifa, un network militante di estrema sinistra, rivendica violenti confronti fisici con Nazional-anarchici, che il network considera far parte dell'estrema destra, non avendo capito che il nazional anarchismo essendo una corrente sincretica \u00e8 nettamente sopra ogni parte e che la maggior parte degli attivisti del nazional anarchismo proviene da una formazione ideologica prettamente anarchica e antirazzista, alcuni militanti provengono anche da formazioni della Destra radicale e dalla Sinistra radicale. In entrambi i casi, entrambi, hanno rinunciato alle \"scorie delle loro ex-alleanze politiche\" come afferma lo stesso Troy Southgate in una sua pubblicazione:\n\"Come molti di noi sanno gi\u00e0 per esperienza, quelli a Sinistra e a Destra dello spettro politico hanno una spiccata tendenza a strumentalizzare determinate questioni politiche per i propri scopi. Piuttosto che essere veramente in empatia con una determinata causa, pertanto, tali persone sembrano pi\u00f9 interessate a promuovere i meschini interessi del proprio partito o organizzazione e, se cose come il genocidio o la brutalit\u00e0 della polizia possono loro offrire un'opportunit\u00e0 per promuovere le proprie agendae, allora tutto fila per il verso giusto. Il modo in cui vedono il mondo, sia a Destra che a Sinistra, occasionalmente, li porta a trovare la loro strada tra le fila del Movimento Nazional-Anarchico (N-AM). Dobbiamo aspettarci che le persone che hanno scoperto solo recentemente le nostre idee inevitabilmente abbiano mantenuto un bagaglio ideologico del passato, ma a meno che le persone non siano disposte ad eliminare tutte le scorie delle loro ex-alleanze politiche non possono assolutamente trovare posto nel nostro movimento. I Nazional-Anarchici non supportano Trump, Putin, Assad o Le Pen; i Nazional-Anarchici non appoggiano comportamenti razzisti o misogeni; i Nazional-Anarchici sono contrari al fascismo e al neonazismo; i Nazional-Anarchici non difendono l'imperialismo e il colonialismo; i Nazional-Anarchici non sono anti-comunisti, per la semplice ragione che non si dimenticano il ruolo che ha avuto la classe dirigente capitalista e non ignorano il fatto che le radici storiche della nostra lotta possono essere trovate tra coloro che hanno sempre lottato contro l'ingiustizia e l'oppressione. E la lista continua. Ironia della sorte, ci sono persone di Sinistra che cercano di demonizzarci associandoci all'estrema Destra, a qualcosa che possa portare i membri dell'estrema Destra verso il Nazional-Anarchismo stesso nell'errata convinzione che stiamo semplicemente \"giocando\" ad essere anarchici o utilizziamo un anarchismo come strumento funzionale a far progredire obiettivi fascisti in un modo subdolo e segreto. A volte, naturalmente, \u00e8 capitato che ci fossero, e ci sono, persone di Sinistra perfettamente consapevoli del fatto che siamo autentici, ma c\u2019\u00e8 anche chi riconosce quanto siamo una minaccia per la loro disonest\u00e0 all\u2019interno del movimento anti-capitalista nel suo complesso. Allo stesso modo, ci sono persone di Destra che hanno provato ad usare il Nazional-Anarchismo come veicolo per le loro opinioni fasciste. Chiariamo una cosa in maniera inequivocabile: noi Nazional-Anarchici, al di sopra e al di l\u00e0 di ogni altra cosa, siamo Anarchici. L'indizio, dopo tutto, sta nel nome stesso. Come liberi pensatori adottiamo un atteggiamento non coercitivo, quindi accogliamo con favore anche persone di diverse razze, culture, religioni ed orientamento sessuale e rimaniamo fortemente anti-fascisti, nel senso che siamo assolutamente contrari sia al fascismo tipico della Destra che alla violenza degli ipocriti di Sinistra che si riuniscono sotto la contraffatta etichetta Antifa. Ricordate, se siete interessati a far parte del Movimento Nazional-Anarchico, allora dovete (a) imparare cosa vuol dire essere un anarchico, e (b) gettare via i rimasugli di quelle ideologie fallite che hanno gi\u00e0 provocato la morte di milioni di persone innocenti in tutto il mondo. Un po' di rispetto, sia per voi che per noi. Non stiamo giocando qui\".\nLa posizione dei nazional-anarchici \u00e8 totalmente differente data l'eterogeneit\u00e0 della corrente, i nazional-anarchici vanno oltre la visione e i paradigmi della politica tradizionale. Nei nazional-anarchici convivono attivisti di diverso retroterra culturale/ideologico (basti pensare alla diversa provenienza dei fondatori Southgate vicino a Terza Posizione e Cany di pensiero strettamente anarchico), che nonostante le divergenze, si uniscono per un concetto nuovo di nazione, quindi personalit\u00e0 anarchiche, marxiste, socialiste, nazionaliste convivono per una lotta da loro definita \"contro il mondo moderno\", superando le divergenze ideologiche, indi per cui il nazional anarchismo \u00e8 aperto a qualsiasi persona abbracci i loro principi fondamentali.\nI nazional-anarchici si definiscono anti-razzisti, anti-comunisti e anti-fascisti, sebbene non escludano il dialogo con nessuna fazione presente nell'arco politico.\nAutonomia e separatismo.\nAlcuni sostenitori del nazional-anarchismo sostengono il separatismo etnico volontario, ma non l'odio razziale. Essi inoltre affermano che il separatismo etnico ferma l'odio razziale per il fatto che permette alle culture indigene e alla biodiversit\u00e0 di continuare. Southgate ha affermato che \"il nostro concetto della parola 'nazionale' \u00e8 riferito non al territorio, ma sull'identit\u00e0 etnica, che \u00e8 una caratteristica naturale di tutte le persone, and that \"we are seeking our own space in which to live according to our own principles\" e che \"noi stiamo cercando un nostro proprio spazio nel quale vivere in accordo con i nostri principi\". Il gruppo nazional-anarchico statunitense \"Folk And Faith\" afferma: \"Essendo fermamente credenti della vera biodiversit\u00e0, i nazional-anarchici sono fedeli separatisti razziali\". I critici di sinistra extraparlamentare sostengono che il concetto nazional-anarchico di separazione etnica \u00e8 comunque legato all'odio razziale. Per quanto li riguarda, i nazional-anarchici generalmente si distanziano sia dagli anarchici tradizionali sia dai suprematisti razziali, si definiscono antirazzisti e combattono il razzismo.\nQueste affermazioni sono confermate anche dallo stesso Troy Southgate, in una sua pubblicazione:\n\"Alcuni nazional-anarchici sono separatisti razziali, mentre altri no. L'anno scorso, ad esempio, il Manifesto del N-AM \u00e8 stato aggiornato per tener conto di ci\u00f2. Ci\u00f2 che rimane importante, tuttavia, \u00e8 garantire che il falso \"multi-razzismo\" promosso dall'establishment globalista non minacci la naturale pluralit\u00e0 del nostro mondo pi\u00f9 autenticamente razziale. Per molti di noi, quindi, la diversit\u00e0 razziale \u00e8 di vitale importanza e coltivarla e mantenerla non \u00e8 in realt\u00e0 diversa dalla protezione di una specie in pericolo. Nessuno nella loro mente giusta, anche quelli che desiderano vivere e amare in una moltitudine di etnie diverse, potrebbero giustificare l'applicazione sistematica della mescolanza razziale tra coloro che desiderano semplicemente mescolarsi con la propria specie. Come fermi sostenitori della non coercizione, del mutualismo e del libero pensiero, i nazional-anarchici cercano di incarnare lo spirito stesso dell'ethos \"vivi e lascia vivere\". Siamo veri sostenitori della diversit\u00e0, autentici multi-razzisti che credono che qualsiasi salto irreversibile nelle acque agitate del melting pot dovrebbe essere una scelta e non qualcosa che ci viene imposta dagli architetti dell'indottrinamento sionista e dell'opportunismo economico\".\nI nazional-anarchici propongono che ogni comunit\u00e0 debba essere libera di praticare il sistema economico e politico che preferisce, fino a quando questo non interferisca con il diritto di scelta di altre comunit\u00e0. Tuttavia, i nazional-anarchici generalmente credono che la protezione e la conservazione dell'ambiente siano ideali sui quali tutte le persone dovrebbero concordare. Le aree senza significativo sviluppo umano dovrebbero essere mantenute collettivamente, e l'esistenza di zone libere che permettano condivisioni tra comunit\u00e0 dovrebbe essere stabilita con l'accordo di tutte le parti coinvolte.\nTra i militanti del N-AM vi sono anche attivisti pro LGBT, militanti che si battono per i diritti degli omosessuali, delle donne e delle minoranze. Il loro tipo di visione su questi argomenti \u00e8 assolutamente di tipo libertario. I nazional-anarchici credono che questi argomenti sono prettamente inerenti alla sfera privata e personale, condannando tutti i suprematismi e le tutte le discriminazioni senza fare \"due pesi e due misure\".\n\"La nostra lotta \u00e8 politica, crediamo che Religione e sessualit\u00e0 sono sfere private del singolo,queste non devono comportare divisioni, ma solo rispetto per il prossimo. Noi vogliamo un mondo dove la diversit\u00e0 non si annulli, questo vale per il discorso etnico e sessuale. Non ci sogneremo mai di imporre una nostra visione su questi argomenti. La lotta \u00e8 contro il Capitale, il potere finanziario. Chiunque voglia imporre la propria visione agendo su basi di stampo dittatoriale \u00e8 condannato e sar\u00e0 sempre condannato.\"\nEsistono sezioni del movimento Nazional-Anarchico in tutto il mondo che cooperano tra loro,con membri di ogni tipo di derivazione etnica,di cultura diversa e di background politico diverso (come gli stessi fondatori del movimento) ci\u00f2 fa crollare la tesi di gruppi antagonisti che credono che il nazional-anarchismo sia una organizzazione a che promuove l'odio razziale.\nRiguardo alla visione sui confini, nell'aggiornamento del Manifesto Naziona-Anarchico si scrive:\n\" I nazional-anarchici supportano i confini, se le persone desiderano farli rispettare! Ma non quelli delle cartine geografiche degli stati nazione, s\u00ec nati in origine da trib\u00f9 (inglesi, olandesi, etc.), ma che oggi sono completamente snaturati da un'immigrazione di massa di cui ben conosciamo le finalit\u00e0. \u00c8 il sistema delle banche e delle corporations a definire le nazioni di oggi. Noi non riconosciamo i territori esistenti governati dai vari stati-nazione o imperialismi vari. Abbiamo voltato le spalle ai loro progetti territoriali e crediamo che debbano nascere micronazioni fresche; cio\u00e8 formate da trib\u00f9, famiglie e individui ordinari. Questo \u00e8 l'inizio di un nuovo mondo che decide di abbandonare il vecchio mondo. Dimentichiamoci di Inghilterra, Germania e Svezia, paesi che non riflettono pi\u00f9 le aspirazioni etniche o culturali delle popolazioni che si stabilirono e le fondarono in origine: \"Scopri la tua micronazione, pianta una bandiera nel tuo piccolo pezzo di terreno, circondati di coloro che ami e vivi la tua vita nel modo che preferisci. Il mondo deve diventare una tela ricca e diversificata su cui dipingere un miliardo di paesaggi organici e multidifferenziati\".\nReligione.\nIl Nazional-Anarchismo \u00e8 una ideologia di stampo non confessionale nella quale tutti (senza distinzione di religione e senza discriminazione) possono aderire, quello che deve essere chiaro \u00e8 che i Nazional-Anarchici mirano ad una lotta politica e non ad un movimento di stampo confessionale.\nSebbene la maggiorparte dei nazional-anarchici aderiscano al paganesimo ed al Neopaganesimo, nel movimento vi sono militanti che abbracciano Ateismo, Islam (rifiutando il Terrorismo islamista e condannando apertamente l'ISIS), il Cristianesimo (con concezione anticlericale), Ebraismo (rifiutando e dispreggiando il Sionismo nonch\u00e9 Israele), Induismo etcc...\nIl Nazional-Anarchismo non \u00e8 un movimento di stampo confessionale.\nIl Nazional-Anarchismo \u00e8 un ossimoro?\nLa concezione della parola \"Nazione\", per i nazional-anarchici non si riferisce affatto ad una qualsiasi entit\u00e0 statale (rifiutano e ovviamente combattono lo \"stato-Nazione\"), ma si riferisce ad un'entit\u00e0 di fatto, una comunit\u00e0 naturale e organica di individui che si raggruppano volontariamente sulla base di affinit\u00e0 comuni (etniche, culturali, linguistiche, ideologiche, filosofiche, ecc.) e costituiscono quindi una nazione separata, nel senso profondo, reale e nobile del termine. Tale concezione di Nazione risulta essere compatibile con l'idea anarchica riguardo allo \"Stato-Nazione\".\nL'idea di anarchismo \"patriottica\" o \"nazionale\" non ha nulla a che vedere con una nuova invenzione.\nPer citare solo alcuni esempi storici tra gli altri, Proudhon e Bakunin hanno mostrato una coscienza nazionale \"identitaria\" molto marcata. \u00c8 stato anche il caso di Louis-Auguste Blanqui. Quest'ultimo, anche se non era anarchico in senso stretto, era comunque fortemente permeato di un socialismo rivoluzionario, alcuni aspetti dei quali sono strettamente correlati al socialismo libertario, ed \u00e8 non a caso anche il padre della famosa frase \"N\u00e9 Dio n\u00e9 Maestri\". Il teorico anarchico tedesco Gustav Landauer (1870-1919), che era di tendenza individualista (Nietzsche/Max Stirner), non ha esitato ad affermare il proprio \"nazionalismo\". Proclamava infatti: \"Le differenze nazionali sono fattori di primaria importanza per i futuri traguardi dell'umanit\u00e0, per coloro che sanno distinguere dall'abominevole violenza di stato il fatto vigoroso, bello e pacifico della Nazione.\"\nCon il termine \"Nazione\" , Landauer, come Bakunin, si riferiva ad un'entit\u00e0 organica, di fatto, e non ad un'entit\u00e0 politica. E come Bakunin, si posizionava in favore dell'autonomia di tutti i popoli, all'interno di un contesto libertario e anti-imperialista. In Ucraina, durante la rivoluzione russa, Nestor Makhno ha anch'egli brillantemente incarnato questa tendenza durante la leggendaria epopea del \"machnovismo\" (1918-1921). L'anarchismo che sosteneva sapeva distinguere tra i concetti di patria e di Stato (\"stato-nazione\"). Makhno e i suoi seguaci sono stati veri patrioti ucraini che hanno combattuto per la Libert\u00e0, sia contro la tirannia zarista, che contro quella bolscevica che statalista. La loro lotta \u00e8 stata delle dimensioni di una lotta di liberazione nazionale, e fu intrisa di un sentimento identitario molto marcato. Tutto, naturalmente, sotto le pieghe della bandiera nera.\nI nazional-anarchici mirano alla creazione di comunit\u00e0 decentrate, indipendenti rispetto a qualsiasi entit\u00e0 statale, basate sull'associazione libera e volontaria di individui che si raggruppano sulla base delle loro affinit\u00e0 (etniche, culturali, filosofiche, etc.). Rifiutando ogni forma di potere imposto, oppongono la nozione di Sovranit\u00e0, in virt\u00f9 della quale gli individui liberamente associati possono occupare il loro proprio territorio specificamente delimitato, e viverci secondo le proprie scelte, abitudini e principi. Questi spazi possono quindi essere regolati in modo molto diverso l'uno dagli altri, offrendo a ciascuno una vasta gamma di possibilit\u00e0 a seconda delle proprie scelte e aspirazioni, cos\u00ec come una reale alternativa alla dittatura della maggioranza impropriamente chiamata \"democrazia\" in seno agli stati nazionali.\nInoltre, queste comunit\u00e0 autonome possono eventualmente decidere di unirsi tra di loro, sulla base delle loro affinit\u00e0 e federarsi, arrivando anche al punto di maggiore coinvolgimento nel modulo di confederazioni (federazioni di federazioni), rispettando e preservando l'autonomia di ciascun componente, a tutti i livelli. Si tratta di una reale alternativa a tutti i dogmi ideologici sia di \"destra\" che di \"sinistra\", siano essi \"moderati\" o \"estremisti\". Un'alternativa che rispetti sia la libert\u00e0 dell'individuo, sia la libert\u00e0 delle comunit\u00e0 volontarie di individui, e la grande diversit\u00e0 del genere umano, ricchezza inestimabile che deve essere preservata da qualsiasi forma di omologazione totalitaria.\n\"Il Nazional-Anarchismo \u00e8 destinato ad essere solo un'utopia? \"Recentemente ho avuto una discussione con qualcuno che non crede che il Nazional-Anarchismo possa funzionare. La mia risposta \u00e8 stata che molte persone associate al Nazional-Anarchismo hanno gi\u00e0 delle piccole propriet\u00e0 e lotti di terreno, educano i loro figli a casa, vivono in squat e fattorie, praticano il baratto e generalmente fanno uno sforzo cosciente per operare al di fuori del Sistema. Il Nazional-Anarchismo, in altre parole, non \u00e8 qualcosa che si trova lontano nel futuro, ma ha un forte senso di immediatezza. Le nostre idee, per non parlare del tribalismo perenne che si trova gi\u00e0 in innumerevoli paesi cosiddetti del Terzo Mondo, sono gi\u00e0 ben consolidate. Non possiamo operare su vasta scala, ma il Nazional-Anarchismo non sar\u00e0 mai un movimento di massa e nemmeno abbiamo alcuna intenzione di fare in modo che lo diventi. In molti modi, la nostra influenza va ben oltre il numero di persone che possono partecipare ad un raduno nazional-anarchico o scrivere un saggio per un sito web nazional-anarchico. Un'analogia interessante tra l'immediatezza del Nazional-Anarchismo e l'ingenua tendenza dell'estrema sinistra / estrema destra ad attendere un \"giorno glorioso\" nel quale le masse risvegliate violeranno improvvisamente le proverbiali barricate e raggiungeranno la libert\u00e0, ci viene dal mondo del buddismo zen. Mi riferisco alla differenza tra le scuole di Zen Rinzai e S\u014dt\u014d. Il primo, simile all'approccio che si trova alle due estremit\u00e0 dello spettro politico, dipende in parte dal dogma. Perseguendo la forma pi\u00f9 impegnativa di meditazione, il rigoroso dialogo k\u014dan e attivit\u00e0 fisiche progettate per raggiungere la concentrazione totale, Rinzai Zen crede che l'illuminazione sia lontana e che senza un duro lavoro il suo conseguimento sia virtualmente impossibile. Non sorprende che i membri giapponesi della scuola Rinzai spesso assumano posizioni importanti nel governo. In breve, il \"lavoro\" non finisce mai. In alternativa, lo Zen di S\u014dt\u014d utilizza una forma di meditazione Shikantaza che consente al terapeuta di raggiungere il satori istantaneamente. In effetti, lo stesso processo di meditazione si dice che sia una forma di illuminazione e piuttosto che resistere a pensieri indesiderati, permette al soggetto di passare semplicemente attraverso di lui come un flusso costante senza interferenze. Una forma vicina al \"cavalcare la tigre\", se vuoi. Gli aderenti allo Zen Rinzai una volta accusarono le loro controparti S\u014dt\u014d di praticare una forma di \"Zen grezzo\", a causa delle sue qualit\u00e0 pi\u00f9 pragmatiche. Viceversa, gli aspetti marziali di Rinzai sono tali che mentre prepara l'individuo per anni di \"lotta\", quell'anelato orizzonte di illuminazione spesso rimane pi\u00f9 sfuggente che mai. Qui sta la grande differenza fra i due. Tornando al mondo della politica, mentre molte persone che si descrivono come \"rivoluzionari\" attendono alcune manifestazioni distanti dai loro ideali, i sostenitori del Nazional-Anarchismo - paragonati ai seguaci dello Zen di S\u014dt - credono che la realizzazione degli obiettivi non sia qualcosa di molto lontano, ma che sta gi\u00e0 avvenendo all'interno del mondo dell'azione. Il Nazional-Anarchismo non \u00e8 il tentativo di una remota fantasia, \u00e8 un processo illimitato di impegno costante. E sta succedendo adesso.\""}
{"id": "1807774", "revid": "287204", "url": "https://it.wikipedia.org/wiki?curid=1807774", "title": "Raimondas Rumsas", "text": ""}
{"id": "1807777", "revid": "767487", "url": "https://it.wikipedia.org/wiki?curid=1807777", "title": "Ulla Isaksson", "text": "Carriera.\nHa scritto romanzi, racconti e sceneggiature in cui i temi principali sono i problemi delle donne, l'amore e il divino.\nSia come sceneggiatrice che come soggettista conta tre collaborazioni con Ingmar Bergman: \"Alle soglie della vita\" (1958); \"La fontana della vergine\" (1959); \"Il segno\" (1986).\nPremi.\nNel corso della sua carriera ha ricevuto diversi premi tra cui lo Svenska Dagbladets litteraturpris nel 1952, il G\u00f6teborgs-Postens litteraturpris nel 1988, lo Stiftelsen Selma Lagerl\u00f6fs litteraturpris nel 1995, il Samfundet De Nios S\u00e4rskilda pris nel 1999."}
{"id": "1807778", "revid": "830939", "url": "https://it.wikipedia.org/wiki?curid=1807778", "title": "Marcelli (Numana)", "text": ""}
{"id": "1807779", "revid": "543975", "url": "https://it.wikipedia.org/wiki?curid=1807779", "title": "Episodi de Il fuggiasco (quarta stagione)", "text": ""}
{"id": "1807786", "revid": "1851848", "url": "https://it.wikipedia.org/wiki?curid=1807786", "title": "Oliviero Visentin", "text": "Biografia.\nNacque il 5 aprile 1936 a Fossalunga, frazione di Vedelago in provincia di Treviso. Dopo l'esperienza calcistica in Campania, si stabil\u00ec a Pellezzano dove visse con sua moglie, professoressa di storia e filosofia di origini lucane, e i due figli.\nCaratteristiche tecniche.\nGiocava come centravanti.\nCarriera.\nIndoss\u00f2 le maglie di Mantova, Ortona e Fermana per poi approdare in Serie A con la Lazio dove gioc\u00f2 per due stagioni collezionando 18 presenze e tre reti. Nel 1961 approd\u00f2 in terza serie nella Salernitana dove giocher\u00e0 per tre stagioni. Concluse la sua carriera tra i dilettanti con Internapoli, Pro Salerno, Paganese e Sanseverinese."}
{"id": "1807796", "revid": "142136", "url": "https://it.wikipedia.org/wiki?curid=1807796", "title": "Casalinghe disperate", "text": ""}
{"id": "1807798", "revid": "1431409", "url": "https://it.wikipedia.org/wiki?curid=1807798", "title": "Get Rich or Die Tryin' (film)", "text": "Get Rich or Die Tryin \u00e8 un film del 2005 diretto da Jim Sheridan, che vede nei panni di protagonista il noto rapper 50 Cent.\nTrama.\nMarcus Greer \u00e8 il figlio di una ragazza madre che tenta di proteggerlo dalla violenza delle strade di New York e fargli vivere una vita dignitosa nonostante la mancanza del padre di cui non vuole rivelare l'identit\u00e0. Quando la giovane signora Greer viene uccisa, il ragazzino dodicenne si trasferisce dai nonni materni ma capisce subito quali sono le dure regole del gioco e per cercare di emergere nel mondo dell'hip-hop e allo stesso tempo diventare un vero gangster si infila in un giro di spaccio dominato da Majestic (Adewale Akinnuoye-Agbaje) da una parte e dai colombiani dall'altra.\nLa lotta per il potere tra le due gang rivali fa finire Marcus in prigione; lontano dall'attivit\u00e0 pu\u00f2 finalmente coltivare la passione per la musica e, grazie all'incontro con Bama (Terrence Howard), che diventer\u00e0 il suo manager, pensare ad un futuro diverso da quello che lo aspetta in strada. Una volta fuori dal carcere dovr\u00e0 per\u00f2 fare i conti con Majestic, e cercare di sopravvivere a un attacco a colpi di arma da fuoco. Basato sulla vera storia di 50 Cent (al secolo Curtis Jackson) Get Rich Or Die Tryin' prende il titolo dall'album d'esordio del rapper e si avvale delle musiche originali create ad hoc durante le riprese."}
{"id": "1807800", "revid": "404449", "url": "https://it.wikipedia.org/wiki?curid=1807800", "title": "Piazza dei Martiri d'Istia", "text": "Piazza dei Martiri d'Istia \u00e8 una piazza del centro storico di Grosseto.\nLa sua denominazione le \u00e8 stata conferita a ricordo e in onore delle vittime dell'eccidio di Maiano Lavacchio, tragico evento accaduto durante la seconda guerra mondiale in cui furono uccisi undici giovani che risiedevano principalmente ad Istia d'Ombrone.\nLa piazza, di forma quadrangolare, presenta al centro un'aiuola con alberi che la ombreggiano interamente durante la stagione primaverile ed estiva; sul lato orientale \u00e8 da segnalare la presenza della facciata della chiesa della Misericordia, mentre in quello meridionale si affaccia un complesso architettonico che ospita alcuni uffici della provincia. L'edificio religioso dedicato alla Misericordia la divide dalla pi\u00f9 orientale ed ampia piazza della Palma, alla quale \u00e8 collegata attraverso un breve asse viario che congiunge i lati settentrionali delle rispettive piazze."}
{"id": "1807813", "revid": "21583", "url": "https://it.wikipedia.org/wiki?curid=1807813", "title": "Carta europea dell'autonomia locale", "text": "La Carta europea dell'autonomia locale \u00e8 stata proposta dalla Conferenza dei poteri locali e regionali del Consiglio d'Europa nel 1981 e, dopo un lungo negoziato, poi aperta alla firma degli stati membri del Consiglio d'Europa il 15 ottobre 1985. \u00c8 stata firmata da tutti gli stati membri del Consiglio.\nLa Carta obbliga le Parti che l'hanno ratificata di applicare le regole fondamentali per garantire l'indipendenza politica, amministrativa e finanziaria degli enti locali e prevede che il principio dell'autonomia locale sia riconosciuto dal diritto nazionale e protetto dalla Costituzione, permettendo agli enti locali di essere eletti con suffragio universale. La Carta \u00e8 il primo strumento legale ad adoperare il principio di sussidiariet\u00e0 in tutti i 47 stati membri del Consiglio d'Europa.\nLe autorit\u00e0 locali devono, nei limiti della legge e sotto la loro propria responsabilit\u00e0, gestire e controllare una parte sostanziale degli affari pubblici. Seguendo il principio di sussidiariet\u00e0, la Carta raccomanda che gli affari pubblici vengano gestiti il pi\u00f9 vicino possibile al cittadino e che una gestione a livello superiore venga effettuata solo se la gestione al livello inferiore \u00e8 impossibile oppure meno efficace. Per questo fine la Carta stabilisce dei principi che riguardano la protezione dei confini territoriali degli enti locali, l'esistenza di strutture amministrative adeguate, le risorse necessarie per il compimento delle cariche amministrative, le condizioni dell'esercizio di un mandato elettivo locale e la protezione legale dell'autonomia locale.\nI principi contenuti nella Carta si applicano ad ogni categoria di autorit\u00e0 locale. Gli stati che ratificano la Carta si considerano legati ad almeno venti paragrafi della Parte I della Carta, di cui almeno dieci tra i seguenti:\nArticolo 2; Articolo 3, paragrafi 1 e 2; Articolo 4, paragrafi 1, 2 e 4; Articolo 5; Articolo 7, paragrafo 1; Articolo 8, paragrafo 2; Articolo 9, paragrafo 1, 2 e 3; Articolo 10, paragrafo 1; Articolo 11.\nIl Congresso dei poteri locali e regionali offre la possibilit\u00e0 di leggere tutti i rapporti di monitoraggio e dell'osservazione elettorale in inglese e in francese sul suo sito web.\nEsiste inoltre la possibilit\u00e0 di comparare le analisi dei rapporti di monitoraggio sul database del Congresso, denominato \"Carta-Monitor\"."}
{"id": "1807819", "revid": "205250", "url": "https://it.wikipedia.org/wiki?curid=1807819", "title": "Raul Pe\u00f1a", "text": "Biografia.\nDiplomato presso la scuola di arte drammatica di Malaga, ha esperienza nel campo della musica, della danza, della televisione, del cinema e del teatro.\n\u00c8 conosciuto al pubblico soprattutto per aver interpretato il ruolo di Jero Juiz all'interno della serie televisiva \"Paso adelante\" e quello di Carmelo Leal nella soap opera \"Il segreto\".\nNel 2007 ha inciso l'album \"Que quieres que te diga\" per la EMI Records, insieme al gruppo degli SMS, formato dal cast del telefilm \"SMS, sin miedo a so\u00f1ar\"."}
{"id": "1807823", "revid": "205552", "url": "https://it.wikipedia.org/wiki?curid=1807823", "title": "Austin Marina", "text": ""}
{"id": "1807824", "revid": "404449", "url": "https://it.wikipedia.org/wiki?curid=1807824", "title": "Piazza della Vasca", "text": "Piazza fratelli Rosselli, meglio conosciuta come piazza della Vasca, \u00e8 una piazza di Grosseto.\nDescrizione.\nSituata fuori dalle mura medicee nell'immediata area oltre Porta Nuova, \u00e8 dedicata ai fratelli Rosselli ma \u00e8 cos\u00ec denominata per la presenza, al centro, della fontana semicircolare novecentesca che costituisce di fatto la rotonda per la circolazione stradale. Sulla piazza, che si sviluppa a forma circolare, si affacciano complessi architettonici monumentali, come il palazzo del Governo, il palazzo delle Poste e il complesso polifunzionale Cosimini.\nNella piazza partono e confluiscono cinque strade che collegano il centro della citt\u00e0 con varie zone di Grosseto: viale Matteotti (gi\u00e0 \"via Italo Balbo\" e \"viale Pisani\"), che conduce verso il viale della stazione ferroviaria; via Roma (gi\u00e0 \"via Massetana\" e \"via Emilia\"), che porta in direzione nord; viale Oberdan (gi\u00e0 \"via Rosellana\"), che conduce in direzione di Roselle verso la strada per Siena; via IV Novembre (gi\u00e0 \"viale della Barriera\" e \"via Fuori Porta Nuova\"), che collega la piazza con il centro storico a Porta Nuova; e via Bonghi (gi\u00e0 \"via Circondaria\") che invece porta a ovest verso il mare.\nEdifici e monumenti.\nQuesto \u00e8 l'elenco degli edifici sulla piazza in senso orario partendo da nord.\nPalazzo delle Poste.\nIl palazzo delle Poste \u00e8 situato sulla piazza tra via Roma e viale Matteotti, ed \u00e8 stato realizzato tra il 1929 e il 1932 su progetto dell'architetto Angiolo Mazzoni. Si presenta nel tipico stile razionalista del periodo fascista. L'inaugurazione dell'edificio alla presenza del re avvenne il 13 novembre 1932. Una serie di lavori di completamento venne approvata con decreto legge il 9 agosto 1939. Dopo la guerra, tra il 1953 e il 1955, furono compiuti lavori di sopraelevazione del corpo centrale, mentre nel 1963 venne costruito nel cortile sul retro un nuovo corpo ad un solo piano destinato ai portalettere. Nel 1975 venne ampliato il salone al pubblico, realizzato l'appartamento del direttore e compiuta la completa ridistribuzione funzionale degli ambienti; nel 1983 \u00e8 stata inoltrata domanda di sopraelevazione dell'ala orientale su via Roma. Tra il 2007 e il 2008 il palazzo \u00e8 stato oggetto di un completo restauro.\nPalazzo del Governo.\nIl palazzo del Governo \u00e8 situato nell'area della compresa tra via Roma e viale Oberdan, con il retro che d\u00e0 su via Damiano Chiesa. Si tratta di un imponente edificio in stile neorinascimentale, risultato di una nutrita serie di progetti redatti a partire dal 1917. Costruito tra il 1922 e il 1927 su progetto definitivo dell'architetto Vittorio Mariani, chiamato a sostituire il progetto di Vincenzo Fasolo, ospita attualmente la Prefettura, ed ha ospitato per anni la Questura di Grosseto, poi trasferita nel moderno palazzo costruito nel quartiere Europa nel 2007. Architettura-simbolo del potere centrale, in aperto contrasto con le istanze del nascente razionalismo, il palazzo del Governo adotta un linguaggio architettonico rigidamente neoclassicista dispiegato su una volumetria rigorosa e compatta.\nScuola media \"Giovanni Pascoli\".\nIl palazzo dell'ex regia scuola normale magistrale, oggi scuola media \"Giovanni Pascoli\", \u00e8 situato tra viale Oberdan e via IV Novembre ed \u00e8 stato realizzato tra il 1920 e il 1923 su progetto dell'ingegnere Giuseppe Luciani per ospitare la scuola magistrale, che in epoca pi\u00f9 recente \u00e8 stata trasferita in altra sede, lasciando il palazzo alla scuola media. Annesso all'edificio, sul retro, vi \u00e8 il palazzo del convitto \"Don Bosco\", che si affaccia su viale Porciatti, oggi sede del liceo linguistico. Il palazzo si presenta come un imponente edificio costituito da tre distinti corpi di fabbrica addossati tra loro: la facciata principale convessa e le ali laterali a pianta rettangolare. Il complesso presenta elementi stilistici che rievocano il gusto neorinascimentale, disponendosi su tre livelli.\nVillino Panichi.\nIl villino Panichi \u00e8 situato su piazza della Vasca all'incrocio con via IV Novembre ed \u00e8 stato costruito su progetto dell'architetto Lorenzo Porciatti nel 1900. La denominazione gli \u00e8 stata conferita dalla famiglia che vi risiedeva inizialmente. Il villino era originariamente separato dall'area della piazza da un muro con cancellata in ferro decorata con motivi floreali: sia il muro che la cancellata furono demoliti nel secondo dopoguerra e al loro posto realizzato un basso edificio, oggi sede di alcune attivit\u00e0 commerciali, la cui forma convessa va a ricalcare il perimetro della piazza. Il villino si caratterizza per elementi di tipo neorinascimentale che ben si adattano alle decorazioni e agli ornamenti in stile liberty.\nVillino Volpi.\nIl villino Volpi \u00e8 situato di fianco al villino Panichi, all'angolo con via Bonghi, ed \u00e8 stato costruito nel 1909. Il progetto di costruzione dell'edificio risale al 1904.\nComplesso polifunzionale Cosimini.\nIl complesso polifunzionale Cosimini \u00e8 situato su piazza della Vasca tra via Bonghi e viale Matteotti e si tratta di un edificio di stampo funzionalista realizzato nel 1978 dall'architetto Ludovico Quaroni. Per la sua costruzione fu demolito nel 1970 il neoclassico palazzo Cosimini. L'edificio \u00e8 stato oggetto di serrato dibattito e profonde critiche. \u00c8 necessario specificare che vi \u00e8 tuttavia uno scollamento tra la ricerca progettuale e la sua concretizzazione: tale scollamento \u00e8 da attribuire non solo all'insoddisfacente realizzazione e al naturale degrado del cemento faccia vista ma anche, e soprattutto, al venir meno di alcune premesse urbane e sociali che ha fortemente indebolito il progetto; in particolare sono pressoch\u00e9 inutilizzate la galleria e la piazza terrazza dalla quale non si accede ai negozi, come ipotizzato da Quaroni, ma solo agli uffici.\nLa Vasca.\nAl centro della piazza si trova la fontana zampillo con vasca circolare, la \"Vasca\" posizionata nel 1929 in sostituzione del monumento ai caduti, presente nella piazza dal 1896. Nel 1972 la fontana \u00e8 stata abbellita con quattro teste di leone provenienti da Macchiascandona, localit\u00e0 del comune di Castiglione della Pescaia."}
{"id": "1807825", "revid": "1428919", "url": "https://it.wikipedia.org/wiki?curid=1807825", "title": "Via del Ponte alle Mosse", "text": "Via del Ponte alle Mosse si trova a Firenze nella periferia ovest, dal piazzale di Porta al Prato a piazza Puccini.\nStoria e descrizione.\nLa strada deve il proprio nome al ponte sul Mugnone, presso piazza Puccini, da dove prendeva anticamente \"le mosse\" (cio\u00e8 partiva) la corsa dei barberi, un palio a cavallo molto antico, disputatosi fino al XIX secolo. La partenza del palio venne comunque spostata in seguito al piazzale di Porta al Prato e la via prese il nome attuale solo nel 1871. Fino ad allora si era chiamata pi\u00f9 semplicemente via Pistoiese. "}
{"id": "1807826", "revid": "767487", "url": "https://it.wikipedia.org/wiki?curid=1807826", "title": "Ruud Kleinpaste", "text": "Nato in Indonesia da genitori olandesi, dopo aver frequentato la scuola nei Paesi Bassi, ha studiato agraria all'universit\u00e0, conseguendo una laurea in silvicoltura.\nA 20 anni ha scoperto l'entomologia. Dopo essere emigrato in Nuova Zelanda nel 1978 (sua moglie Julie \u00e8 neozelandese), ha svolto varie professioni sempre in ambito ambientale prima di lavorare come consulente per il ministero dell'agricoltura e della pesca (MAF). Nel 1987 ha condotto uno show radiofonico, \"Ruud's Awakening\", in cui offriva consigli di giardinaggio. Il successo della trasmissione gli portato una certa fama in Nuova Zelanda, dove \u00e8 conosciuto come \"The Bugman\". Si \u00e8 ritirato dal MAF a met\u00e0 1990 per una carriera come consulente ecologico.\nLa televisione lo ha portato a lavorare dentro e fuori la Nuova Zelanda, procurando ulteriore notoriet\u00e0 a lui e alle sue cause ambientali. Queste includono la promozione di tecniche agricole ecocompatibili, la protezione degli uccelli minacciati della Nuova Zelanda e, soprattutto, la comprensione e l'apprezzamento di insetti, ragni e altri artropodi terrestri.\nHa scritto un libro, \"Backyard Battlefield\", sul giardinaggio biologico e collabora con numerose associazioni ambientaliste. Attualmente vive ad Auckland con la sua famiglia.\nIn Italia \u00e8 noto grazie alla trasmissione \"Buggin' with Ruud\" in onda su Animal Planet."}
{"id": "1807827", "revid": "119991", "url": "https://it.wikipedia.org/wiki?curid=1807827", "title": "Piazza Fratelli Rosselli", "text": ""}
{"id": "1807836", "revid": "767487", "url": "https://it.wikipedia.org/wiki?curid=1807836", "title": "Mycobacterium marinum", "text": "Mycobacterium marinum (vecchia denominazione Mycobacterium balnei) \u00e8 un batterio che si annida nelle piscine e negli acquari tropicali e pu\u00f2 causare infezioni di tipo opportunistico nell'uomo.\nIl batterio venne isolato per la prima volta nei pesci nel 1926: solo un quarto di secolo pi\u00f9 tardi si cap\u00ec che esso era presente anche come causa scatenante di numerose infezioni, in particolare nei nuotatori ed in chi frequentava regolarmente delle piscine.\nNel 1962 il batterio venne individuato in associazione al lavoro di manutenzione di vasche in cui era presente del pesce, a dimostrare la sua infettivit\u00e0 pesce-uomo: in particolare, il batterio pu\u00f2 essere trasmesso dal pesce all'uomo sia direttamente, attraverso ferite procurate con pinne, aculei o morsi, sia (e questo avviene per la maggior parte delle volte) maneggiando oggetti infetti o pulendo la vasca.\nGeneralmente l'infezione si manifesta sotto forma di lesioni singole o multiple in forma di noduli sulla pelle, che si formano solitamente su gomiti, ginocchia e piedi negli infettati \"da piscina\", e sulle mani e gli avambracci negli infettati \"da acquario\": tali parti sono le pi\u00f9 fredde del corpo, il batterio infatti non riesce a replicarsi a temperature superiori ai 37 \u00b0C. Le lesioni appaiono dopo un'incubazione che va dalle due settimane al mese, e a quindici giorni dalla loro comparsa possono raggiungere i 4 cm di diametro. Nonostante spesso tali lesioni siano indolori e mantengano costanti le proprie dimensioni, non di rado possono provocare dolori anche forti ed in caso di soggetti immunocompromessi espandersi anche grandemente.\nUn altro problema \u00e8 il fatto che le forme iniziali dell'infezione vengono spesso scambiate con altre patologie, come cellulite, artrite reumatoide, tubercolosi, reazioni allergiche od addirittura tumore alla pelle.\nLe cure consistono principalmente in terapie antibiotiche, la cui durata \u00e8 direttamente proporzionale all'estensione dell'infezione: il batterio \u00e8 tuttavia generalmente noto per la lunghezza delle cure a cui gli infettati devono sottoporsi, e che possono protrarsi anche per sei mesi."}
{"id": "1807840", "revid": "11959", "url": "https://it.wikipedia.org/wiki?curid=1807840", "title": "Shibani Khan", "text": "Storia.\n\u00c8 stato il Khan della Siberia dal 1226 al 1266. La sua area d'influenza era contigua a quella dell'Orda Bianca a sud e dell'Orda Blu a ovest, delle quali condivise le sorti nell'Orda d'Oro.\nFu il capostipite della dinastia degli Shaybanidi, sovrani dell'Uzbekistan.\nAscendenze.\nFu il 5\u00ba figlio di Jo\u010di Khan, erede diretto di Gengis Khan e B\u00f6rte.\nDiscendenza.\nEbbe almeno 2 figli, di cui \u00e8 noto il nome del secondo, Bahadur Khan."}
{"id": "1807845", "revid": "287204", "url": "https://it.wikipedia.org/wiki?curid=1807845", "title": "Piazza Puccini", "text": "Piazza Giacomo Puccini si trova a Firenze nella periferia ovest della citt\u00e0, dove curva il Mugnone verso le Cascine.\nStoria e descrizione.\nIl sindaco di Firenze Antonio Garbasso decret\u00f2 l'intitolazione di una strada al grande compositore lucchese Giacomo Puccini il 26 giugno 1925, a meno di un anno dalla sua scomparsa, nonostante le norme dell'epoca prevedessero, per la titolazione di vie cittadine a personaggi defunti, un lasso di tempo minimo di tempo di dieci anni.\nLa zona di piazza Puccini risale soprattutto agli anni Trenta, quando venne costruita la vicina Manifattura Tabacchi (inaugurata il 4 novembre 1940) e il circolo ricreatrivo (dopolavoro), diventato poi il Teatro Puccini, che con le sue linee orizzontali e verticali domina ancora lo slargo della piazza.\nImportante snodo del trasporto pubblico cittadino, funse anche da importante capolinea della linea tranviaria n. 17. Proprio nella piazza, la notte del 20 gennaio 1958, termin\u00f2 l'ultima corsa della sopracitata linea, che fu anche l'ultima del precedente sistema tramviario fiorentino. Dal giorno dopo, venne esercita con autobus.\nNella piazza alberata si tiene un mercato giornaliero."}
{"id": "1807846", "revid": "1305772", "url": "https://it.wikipedia.org/wiki?curid=1807846", "title": "Rosa Maria Segale", "text": "\u00c8 conosciuta come la \"suora del Far West\" e durante la sua opera di missionaria ebbe modo di conoscere, fra gli altri, Billy the Kid e capi dei nativi americani delle trib\u00f9 Apache e Comanche.\nCarteggio.\nLa sua vita di religiosa nelle zone a est del Rio Grande e a sud delle \"Sangre de Cristo Mountains\" (nella Contea di Santa Fe, Nuovo Messico) \u00e8 stata da lei stessa raccontata attraverso il diario \"At the End of the Santa Fe Trail\" (pubblicato la prima volta nel 1932, poi da Bruce Publishers, Milwaukee, Wisconsin, 1948), basato sulle lettere da lei scambiate con la sorella Giustina, anch'essa religiosa in Ohio, con cui intrattenne un lungo rapporto epistolare (il volume \u00e8 stato pubblicato in Italia a met\u00e0 degli anni novanta con il titolo \"Una suora italiana nel West\").\nIl carteggio era stato pubblicato una prima volta sotto forma di diario destinato alla consorelle su una rivista cattolica statunitense.\nBiografia.\nTrasferitasi all'et\u00e0 di quattro anni con la famiglia a Cincinnati, l'8 dicembre 1868 prese i voti entrando nel convento delle suore della Carit\u00e0 con il nome di Blandina in memoria di santa Blandina, martire nel 177 durante il regno di Marco Aurelio. Insegnava nelle scuole di Steubenville e Dayton quando, a ventidue anni, il 27 novembre 1872, fu inviata come missionaria a Trinidad, in Colorado.\nViaggiando da sola per sentieri polverosi su ferrovia e diligenza nelle terre inesplorate del lontano sud-ovest raggiunse Trinidad, centro minerario di frontiera, il 9 dicembre di quell'anno. La prima cosa contro cui si batt\u00e9 fu la regola del linciaggio, la giustizia sommaria che veniva praticata all'epoca in quei luoghi. Nel West ebbe contatti con banditi che infestavano le praterie che presto sarebbero state abitate dai coloni. Dei fuorilegge seppe sempre cogliere soprattutto gli aspetti umani, tipico in questo senso il suo rapporto con loro basato su autorevolezza e senso pratico; quando seppe che un componente della banda di Billy the Kid era stato ferito gravemente, e lasciato solo a morire in una baracca, questo per Blandina fu intollerabile, and\u00f2 da lui e chinata sul ferito disse duramente: vedo che con la testa dura che ti ritrovi non riuscirebbero ad ammazzarti neppure con un colpo alla testa; quindi inizi\u00f2 a curarlo senza dir altro, e lo salv\u00f2. In seguito lui disse: nello stato in cui ero, se lei mi avesse parlato di pentimento o di preghiere, nonostante avessi tanto male la avrei mandata a quel paese, invece semplicemente mi salv\u00f2 la vita..\nSulla via di Albuquerque e Santa Fe.\nNel dicembre del 1873 ricevette una comunicazione dalla sua madre superiora con cui le veniva annunciato il suo trasferimento a Santa Fe: in quella citt\u00e0 la religiosa fece edificare, pur nella scarsit\u00e0 dei mezzi, scuole ed orfanotrofi, continuando a visitare le miniere della zona e i cantieri di costruzione della ferrovia. Raccolse contestualmente fondi per la costruzione dello St. Vincent Hospital e per la cura degli indigenti. Visit\u00f2 e cur\u00f2 Billy the Kid ed altri prigionieri rinchiusi nel principale carcere del New Mexico.\nNel 1882 le venne affidata la ricostruzione del distrutto convento di Albuquerque. Invano tent\u00f2 in quella localit\u00e0 di costruire un ospedale cosicch\u00e9 fu richiamata nel 1889 a Trinidad, dove le era stato nel frattempo contestato il diritto di insegnare, come religiosa, nella locale scuola. Alle accuse, rispose che la Costituzione degli Stati Uniti le consentiva di insegnare pur indossando l'abito religioso. Tuttavia, l'ostracismo nei suoi confronti ebbe la meglio tanto che dovette tornare nuovamente ad Albuquerque dove, nel 1901, avrebbe portato a termine l'edificazione dello St. Joseph Hospital. Tornata, ormai anziana, a Cincinnati, lavor\u00f2 fino alla morte fra la comunit\u00e0 degli immigrati italiani.\nRosa Maria Segale - \"sister Blandina\" per gli abitanti della citt\u00e0 della \"Santa Fede\" - si batt\u00e9 a lungo contro le ingiustizie compiute ai danni dei nativi americani, di cui fu paladina nel sostegno dei diritti civili e dei quali scrisse:\nNelle sue lettere fece cenno anche del \"Kid\", di cui rifer\u00ec che\nQuando seppe della sua morte, annot\u00f2:\nConoscenza di suor Blandina.\nIn Italia la vicenda umana di suor Blandina non \u00e8 molto conosciuta. \u00c8 arrivata alla ribalta negli anni '80 con un studio della prof.ssa Donatella Aurili Ruggiero. A fine anni novanta, in circostanze abbastanza fortuite, \u00e8 apparsa una ricerca avviata dalla Biblioteca di Cicagna, il piccolo centro della val Fontanabuona da cui proveniva la sua famiglia, sulle origini della \"suora con gli speroni\". Del caso si era occupato anche con un proprio articolo il quotidiano \"l'Avvisatore Marittimo\" di Genova.\nNel giugno 2003 \u00e8 stata coprotagonista nell'episodio di \"Magico Vento\" intitolato \"Jericho\", e le \u00e8 stato dedicato l'articolo nella \"Blizzard Gazette\" di quel numero. Nella posta del # 74 (\"Niagara\", agosto 2003), Gianfranco Manfredi, creatore della serie e curatore delle rubriche, afferma che la vicenda di suor Blandina aveva suscitato molto interesse da parte dei lettori, molti dei quali chiedevano un suo ritorno."}
{"id": "1807848", "revid": "599013", "url": "https://it.wikipedia.org/wiki?curid=1807848", "title": "Ivt", "text": ""}
{"id": "1807851", "revid": "31092", "url": "https://it.wikipedia.org/wiki?curid=1807851", "title": "Shibani", "text": ""}
{"id": "1807857", "revid": "36426", "url": "https://it.wikipedia.org/wiki?curid=1807857", "title": "Gasometro di Firenze", "text": ""}
{"id": "1807858", "revid": "125480922", "url": "https://it.wikipedia.org/wiki?curid=1807858", "title": "Trentuno (gioco)", "text": "Trentuno \u00e8 un gioco di carte italiano simile a Mambassa e alla Petrangola, tipicamente natalizio per giocare piccole somme di denaro (ad esempio tre puntate da 50 cent per ciascun giocatore).\nNon ci sono rialzi o puntate libere per cui, mal che vada, a fine partita ciascun giocatore potrebbe perdere al massimo soltanto le puntate stabilite all'inizio del gioco. Se un giocatore fa 31 alla prima mano vince automaticamente la partita. In caso di parit\u00e0 tra il \"bussatore\" e un altro giocatore, paga solo il \"bussatore\". Non si bussa con le figure a terra.\nIl mazzo e il numero di giocatori.\nSi gioca normalmente con un mazzo da 40 carte (piacentine, napoletane, ecc.) con i classici quattro \"semi\" italiani: coppe, denari, bastoni e spade. In mancanza delle carte italiane \u00e8 possibile utilizzare anche quelle francesi togliendo gli 8, i 9, i 10 e i jolly.\nIl numero di giocatori pu\u00f2 variare da un minimo di 4 fino a un massimo di 7 (se si gioca con un solo mazzo).\nNel caso si verificasse un punteggio equivalente a due jolly il punteggio sale di due punti tanto quanto vale il punteggio del jolly. Vale un giro\nRegole del gioco.\nValore delle carte.\nLe carte dal 2 al 7 valgono il valore nominale; tutte le figure (cavallo, fante e re) valgono 10, mentre l'Asso vale 11\nScopo del gioco.\n\u00c8 un gioco a eliminazione. Al termine della partita un solo giocatore vincer\u00e0 l'intera posta in palio (piatto).\nInfatti per ogni tornata di gioco (\"mano\") chi ha in mano il punteggio pi\u00f9 basso delle tre carte complessive con segno diverso perde una delle sue puntate (\"vite\") che va a incrementare il piatto. \nPuntate iniziali.\nInizialmente ogni giocatore prepara davanti a s\u00e9 tre puntate dello stesso valore (ad esempio 50 cent), che rappresentano le vite da difendere durante il gioco. Chi le perde tutte esce dal gioco procedendo a eliminazione. L'ultimo rimasto vince la partita e \"il piatto\".\nScelta del mazziere.\n\u00c8 sempre consigliabile procedere nel modo seguente: ogni giocatore alza il mazzo scoprendo una carta e colui che ha la carta pi\u00f9 alta fa appunto il mazziere nella prima mano. A ogni mano successiva il ruolo passa al giocatore a fianco, in senso antiorario.\nDistribuzione delle carte.\nIl mazziere, mischiate le carte, fa \"tagliare\" il mazzo dal giocatore alla sua destra dopodich\u00e9, in senso orario, d\u00e0 tre carte coperte a ciascun giocatore compreso s\u00e9 stesso. Infine posiziona le carte rimanenti (il \"tallone\") al centro del tavolo scoprendo soltanto una carta che incomincia a formare la pila degli scarti.\nSvolgimento del gioco.\nIl giocatore di turno (incominciando da quello alla destra del mazziere) pu\u00f2 decidere se pescare la carta coperta in cima al tallone o prendere la carta scoperta in cima alla pila degli scarti. Se si decide di non prendere una carta dal mazzo, bisogna pescare una carta e successivamente scartarne una dalla mano. Le carte, come detto, per essere combinate tra loro devono essere dello stesso seme. Per esempio se in mano abbiamo: asso di Denari, asso di Bastoni e un re di Spade il nostro punteggio massimo \u00e8 di 11 perch\u00e9 possiamo utilizzare un solo seme. Mentre se abbiamo in mano asso, dieci e fante di Coppe, il nostro punteggio \u00e8 di 31 punti. Quando un giocatore fa 31, che non pu\u00f2 essere logicamente servito, si interrompe la mano mostrando le proprie carte, anche se fa trentuno nel primo giro. In questo caso tutti gli altri giocatori perdono una delle puntate residue che andranno a incrementare \"il piatto\".\nOsservazioni.\n31 deve essere fatto con le carte dello stesso seme\nPer tornare in vita.\nNel caso ci sia almeno un morto, la procedura \u00e8 questa: i morti (o il morto) hanno la possibilit\u00e0 di rientrare attraverso una scommessa, una vita aggiuntiva. Tutti gli scommettitori si accorderanno su un numero da 2 a 31. Nel caso in cui il numero scelto corrisponder\u00e0 al punteggio pi\u00f9 basso del turno successivo, verr\u00e0 sorteggiato uno scommettitore che rientrer\u00e0 in gioco utilizzando la vita scommessa. Il montepremi aumenter\u00e0 tanto quante sono state le scommesse perse e vinte. Questa procedura vale fino a quando ci sono almeno tre giocatori in vita. Se i due finalisti con una vita fanno lo stesso punteggio con lo stesso seme tornato tutti in vita con una vita e i due finalisti vengono eliminati.\nBussare.\nBussare per primo non pone nessuna squalifica o perdita di punti. Non \u00e8 indispensabile fare 31 affinch\u00e9 termini la mano, anche perch\u00e9 non \u00e8 poi cos\u00ec semplice da realizzare; si pu\u00f2 bussare in qualsiasi momento della partita con qualsiasi punteggio. Il pi\u00f9 delle volte la mano termina quando un giocatore, ritenendo di avere un buon punteggio, nel proprio turno rinuncia a pescare e decide di \"bussare\". Se un giocatore effettua una \"bussata\" e nel giro finale un altro giocatore fa 31 allora il giocatore che ha bussato non dovr\u00e0 pagare la sua puntata. La bussata (sul tavolo) \u00e8 un segnale per avvertire gli altri partecipanti che quello in corso \u00e8 l'ultimo giro. La mano infatti termina al mazziere. \u00c8 impossibile effettuare la \"bussata\" alla prima mano e dopo che il giocatore precedente ha scartato una figura. Dopo la \"bussata\" perde una posta chi ha il punteggio minore. Se durante l'ultimo giro, quindi dopo la \"bussata\", un giocatore fa 31, si interrompe la mano. In questo caso tutti gli altri giocatori non perdono puntate residue.\nOsservazioni.\nNon si pu\u00f2 fare 31 alla prima mano\nCasi particolari.\nPu\u00f2 accadere che gli ultimi due giocatori rimasti con una sola vita a testa scoprano lo stesso punteggio. In questo caso, non rientrano tutti i giocatori con una sola vita, ma il giocatore che ha bussato perde una vita.\nNel caso in cui uno dei due giocatori possiede due o pi\u00f9 vite, si sottrae una vita a entrambi i giocatori.\nNel caso in cui si voglia non pescare ne \nDopo la \"bussata\" la pescata dal mazzo si dovrebbe interrompere al cartante del giro in corso. Per non favorire nessun giocatore e far s\u00ec che tutti i giocatori abbiano le stesse possibilit\u00e0 di pesca.\nSe si fa 31 alla prima e alla seconda mano si ricomincia il giro distribuendo le carte un'altra volta."}
{"id": "1807859", "revid": "124123", "url": "https://it.wikipedia.org/wiki?curid=1807859", "title": "Peter Nilson", "text": "Figlio di un mugnaio, comincia a lavorare nella fattoria paterna dopo aver finito la scuola elementare. Ottiene il diploma della scuola superiore nel 1959 grazie a dei corsi per corrispondenza.\nDopo il servizio militare si iscrive all'Universit\u00e0 di Uppsala, dove studia astronomia, fisica, matematica. Nel 1964 inizia a lavorare presso l'Osservatorio Astronomico.\nNel 1977 abbandona la sua ben avviata carriera di astronomo e ricercatore per dedicarsi completamente alla scrittura. Le sue opere riflettono profondamente la sua formazione scientifica: temi filosofici si intrecciano, infatti, a scienza, leggende popolari e storie del suo villaggio d'origine.\nNel 1986 ha ricevuto il Premio Harry Martinson, nel 1993 \u00e8 stato eletto membro dell'Accademia Reale Svedese delle Scienze."}
{"id": "1807862", "revid": "53251", "url": "https://it.wikipedia.org/wiki?curid=1807862", "title": "Elementare equivalenza", "text": ""}
{"id": "1807870", "revid": "7", "url": "https://it.wikipedia.org/wiki?curid=1807870", "title": "Sister Blandina Segale", "text": ""}
{"id": "1807871", "revid": "3831", "url": "https://it.wikipedia.org/wiki?curid=1807871", "title": "Caeca Et Obdurata", "text": ""}
{"id": "1807873", "revid": "7", "url": "https://it.wikipedia.org/wiki?curid=1807873", "title": "Suor Blandina", "text": ""}
{"id": "1807876", "revid": "228587", "url": "https://it.wikipedia.org/wiki?curid=1807876", "title": "Il piccolo patriota padovano", "text": ""}
{"id": "1807878", "revid": "1522738", "url": "https://it.wikipedia.org/wiki?curid=1807878", "title": "Alexis Meade", "text": ""}
{"id": "1807879", "revid": "767487", "url": "https://it.wikipedia.org/wiki?curid=1807879", "title": "Sobat", "text": "Il Sobat \u00e8 un fiume del Sudan del Sud, nell'Africa centro-settentrionale. \u00c8 il pi\u00f9 meridionale dei grandi affluenti orientali del Nilo. Il Sobat confluisce nel Nilo bianco a Dolieb Hill, vicino alla citt\u00e0 di Malakal nello Stato sudsudanese del Nilo Superiore.\nIl fiume Sobat \u00e8 formato dalla confluenza del fiume Baro e del fiume Pibor posti al confine con l'Etiopia.\nQuando \u00e8 in piena il fiume Sobat trasporta un enorme quantit\u00e0 di sedimenti bianchi, da qui il Nilo bianco deve il suo nome.\nIl Sobat e i suoi affluenti coprono un bacino idrografico di circa 225.000\u00a0km\u00b2. La portata media del fiume \u00e8 di 412\u00a0m\u00b3/s."}
{"id": "1807880", "revid": "1982", "url": "https://it.wikipedia.org/wiki?curid=1807880", "title": "Isola di Pa\u0161man", "text": ""}
{"id": "1807882", "revid": "3831", "url": "https://it.wikipedia.org/wiki?curid=1807882", "title": "Lo squadrone avvoltoi", "text": ""}
{"id": "1807883", "revid": "287204", "url": "https://it.wikipedia.org/wiki?curid=1807883", "title": "Attacchi", "text": "Attacchi \u00e8 un insieme di discipline sportive basate sulla guida di veicoli trainati da cavalli.\nStoria.\nSin dall'antichit\u00e0 l'uomo utilizz\u00f2 il cavallo per trainare carichi e persone. Lo dimostrano diversi dipinti murari ma soprattutto bassorilievi provenienti dal Medio Oriente e risalenti al II millennio a.C. Sono state persino trovate in Iran delle ruote piene del 3500 a.C. circa. Questa attivit\u00e0 si perfezion\u00f2 durante i millenni e nel XVIII secolo divenne una disciplina sportiva.\nConcorso di attacchi.\nEsistono diverse tipologie di competizioni di attacchi che si differenziano per le azioni richieste. Inoltre ogni tipologia ha le sue categorie relative al tipo di attacchi (a uno, due o quattro cavalli) e al livello tecnico.\nAttacchi sportivi.\nIl concorso di attacchi \u00e8 costruito sul modello del concorso completo di equitazione cio\u00e8 si svolge in tre giorni e durante ognuno di essi si svolge una prova. Vince la competizione l'equipaggio che ha totalizzato il minor numero di penalit\u00e0.\nLa prova A \u00e8 il dressage. Si svolge in un rettangolo di 100x40 metri ed \u00e8 valutato da uno, tre o cinque giudici. Consiste nell'eseguire alcune figure al passo, al trotto riunito, di lavoro o allungato. Il galoppo \u00e8 previsto solo per gli attacchi singoli. Oltre alla correttezza delle figure vengono considerati anche l'atteggiamento del cavallo, l'obbedienza, l'eleganza, ecc. Sono usate carrozze d'epoca o copie fedeli di queste ultime.\nFino al 1988 la prova A era preceduta da un'altra \"miniprova\" che giudicava l'aspetto estetico degli equipaggi (i finimenti, la carrozza, ecc).\nLa prova B \u00e8 la maratona e mette alla prova velocit\u00e0 e resistenza dei cavalli. Inoltre incide molto sul risultato finale del concorso. Si svolge su un percorso di 20\u00a0km al massimo che devono essere percorsi in due ore circa contando anche due soste obbligatorie di dieci minuti ciascuna. La prova \u00e8 suddivisa a sua volta in cinque sezioni:\nLe ultime indicazioni spesso omettono le sezioni B e C per pariglie e tiri a 4, mentre per isingoli la gara si svolge solo sulle fasi A,D,E. In questi casi la lunghezza complessiva del percorso si accorcia attorno ai 19\u00a0km circa.\nLa prova C o gimcana o ancora percorso di ostacoli mobili \u00e8 caratterizzata da massimo venti porte. Queste sono costituite da due coni in cima ai quali si trova una pallina. Cavalli e vettura devono passare in mezzo ai due coni senza urtarli per non far cadere la pallina. Ci\u00f2 causerebbe penalit\u00e0.\nLe attivit\u00e0 sopra descritte possono combinarsi fra loro formando altre discipline come:\nAttacchi di tradizione.\nNon necessitano vere e proprie doti sportive da parte di cavalli e mostrano equipaggi tali e quali a quelli usati nei secoli precedenti. Ne esistono due tipi.\nL'eleganza prende spesso posto in luoghi di prestigio e con carrozze d'epoca originali o repliche esatte. L'intero equipaggio viene ispezionato attentamente dai giudici che valutano tenuta del guidatore e dei groom, finimenti e carrozza e la pulizia del tutto. Talvolta si effettuano anche prove in movimento.\nLa tradizione \u00e8 composta da tre prove:\nTiro pesante.\nEsistono prove simili alle precedenti riservate a cavalli da tiro. Esse sono diffuse soprattutto all'estero. Ve ne sono di diversi tipi come la prova da tiro che consiste nel trainare una grande slitta il cui peso dipende dal cavallo e il traino del tronco. \nAnche le prove degli attacchi sportivi esistono nella versione per cavalli pesanti.\nTipi di attacchi.\nEsistono numerosi modi di attaccare i cavalli. Negli attacchi con pi\u00f9 di un cavallo si distinguono sempre i cavalli di timone, normalmente pi\u00f9 vicini alla carrozza e che tirano la maggior parte del carico, e quelli di volata, che sono generalmente davanti a quelli di timone e servono proprio ad \"invogliarli\" ad andare avanti e a definire maggiormente la traiettoria dell'equipaggio. Le disposizioni pi\u00f9 comuni sono:\nEsistono numerose altre disposizioni per lo pi\u00f9 locali, come:\nCarrozze.\nEsistono differenti modelli di carrozze che si distinguono per numero di ruote, fine, proporzioni, numero di cavalli richiesti e disposizione dei posti per guidatore, groom ed eventuali passeggeri.\nOltre alle carrozze \"classiche\" che sono utilizzate per la prova A e C degli attacchi sportivi esiste un altro modello molto pi\u00f9 moderno e meno elegante destinato alla maratona (fase B). Quest'ultimo \u00e8 attrezzato con tecnologie moderne come sospensioni a balestra e freni a disco per adattarsi alle asperit\u00e0 del percorso."}
{"id": "1807886", "revid": "767487", "url": "https://it.wikipedia.org/wiki?curid=1807886", "title": "Flavio Fiorio", "text": "Carriera.\nConta una presenza in Serie A 1982-1983 con la maglia del Verona, in occasione della vittoria esterna sul del 3 ottobre 1982, e 55 presenze e 11 reti con le maglie di (stagione 1993-1994) e Treviso (stagione 1997-1998) in Serie B.\nIn carriera ha collezionato nove promozioni (una dalla Serie B alla Serie A, tre dalla Serie C1 alla Serie B, tre dalla Serie C2 alla Serie C1 e due dalla Serie D alla Serie C2), di cui tre consecutive col e due consecutive col ."}
{"id": "1807898", "revid": "768068", "url": "https://it.wikipedia.org/wiki?curid=1807898", "title": "Alfeo (fiume del Peloponneso)", "text": "Il fiume Alfeo, in greco \u1f08\u03bb\u03c6\u03b5\u03b9\u03cc\u03c2 \"Alphei\u00f3s\"), \u00e8 un corso d'acqua della Grecia meridionale della lunghezza di 114 chilometri. \u00c8 il maggiore fiume del Peloponneso e scorre nell'Arcadia e nell'Elide. \nCorso del fiume.\nNasce presso Dorizas, in Arcadia, al confine con la Laconia. Nel suo alto corso, cambiato radicalmente dall'antichit\u00e0 ad oggi, il fiume \u00e8 noto per \"scomparire\" a causa del fatto che il fiume si inabissa percorrendo un letto sotterraneo detto \"Katavothra\", \"cascate\" per riapparire pi\u00f9 a valle attraverso una sorta di seconda sorgente.\nIl fiume scorre fra i siti delle antiche citt\u00e0 di Megalopoli e Licosura prima e Gortina e Alifera, poi, giunto presso la localit\u00e0 Chania riceva da destra il fiume Ladone e alcuni km pi\u00f9 a valle riceve sempre da destra il fiume Erimanto presso Tripotamia.\nDa qui il fiume entra nella piana di Olimpia, lambendo il sito archeologico presso il quale riceve le acque di un piccolo corso d'acqua di nome Cladeo e, dopo essere stato sbarrato da una diga, finisce con lo sfociare nel golfo dell'Arcadia, poco a sud della citt\u00e0 di Pirgo. Anticamente l'ultimo tratto era navigabile per le navi romane e presso la sua foce vi era un bosco sacro dove era stato eretto un tempio ad Artemide Alfiussa.\nRegime idrologico.\nL'Alfeo \u00e8 il fiume maggiormente ricco di acque del Peloponneso, la sua portata oscilla da un minimo assoluto di 13 m3/s registrata nel periodo estivo ad un massimo assoluto di 2380 m3/s.\nIl volume annuo di acqua scaricata nel Mediterraneo \u00e8 di 2100*106 m3.\nL'Alfeo nella mitologia greca.\n\u00c8 un fiume che ricorre diverse volte nella mitologia greca, e in particolare la quinta delle dodici fatiche di Eracle, consistente nella ripulitura delle stalle di Augia, sarebbe stata superata deviando le acque dell'Alfeo che avrebbero quindi portato con s\u00e9 tutto il letame accumulato.\nL'altro mito \u00e8 legato al dio Alfeo che si sarebbe innamorato della naiade Aretusa."}
{"id": "1807899", "revid": "287204", "url": "https://it.wikipedia.org/wiki?curid=1807899", "title": "Lago Sevan", "text": "Il lago Sevan (in armeno: \u054d\u0587\u0561\u0576\u0561 \u056c\u056b\u0573), gi\u00e0 mare di Gegham (\u0533\u0565\u0572\u0561\u0574\u0561 \u056e\u0578\u057e) nell'antichit\u00e0 o in turco Gokcha (o Goktscha), che vuol dire \u201clago nero\u201d, \u00e8 il pi\u00f9 grande lago dell'Armenia ed uno dei pi\u00f9 grandi laghi d'alta quota al mondo.\nSecondo la leggenda, nell'imminenza di una delle frequenti invasioni arabe, gli abitanti della citt\u00e0 di Sevan, attraversando il lago gelato, si rifugiarono sulla vicina isola (oggi \u00e8 una penisola) dove era situato il monastero di Sevanavank e qui si barricarono pregando Dio di salvare le loro vite. Quando gli arabi arrivarono, tentarono anch'essi di attraversare il lago ma il ghiaccio cedette facendoli affogare nelle acque ghiacciate. Gli armeni considerarono questo un intervento divino e poich\u00e9 il lago ricoperto dai cadaveri degli arabi appariva nero lo chiamarono \"Sevan\" (\"Sev\" in armeno significa \"nero\").\nGeografia.\n\u00c8 situato nella provincia di Gegharkunik, nella parte est dell'Armenia. Riceve l'acqua da 28 corsi d'acqua ed ha come unico emissario il fiume Hrazdan ma solo il 10% dell'acqua che abbandona il lago esce dal fiume. Il rimanente 90% \u00e8 soggetto a evaporazione.\nInsieme al lago di Van e al lago di Urmia \u00e8 uno dei tre laghi dell'antico Regno d'Armenia, soprannominati i \"mari d'Armenia\".\nIl lago Sevan \u00e8 un serbatoio naturale d'acqua dolce per l'Armenia.\nLe citt\u00e0 che sorgono sulle sue rive sono Gavar, Martuni, Sevan e Vardenis.\nLa superficie del lago ad oggi (2007) arriva ad un'altezza di 1.898 m. Prima dell'intervento umano in epoca sovietica, aveva una profondit\u00e0 di 95 metri, una superficie di 1.360 km\u00b2 (5% della superficie dell'Armenia), un volume di 58 km\u00b3 e un perimetro di 260 km.\nStoria.\nIl lago, in particolare l'isola vicino all'attuale citt\u00e0 di Sevan, a partire dall'VIII secolo \u00e8 diventata sede di alcuni monasteri. Qui si ebbero molti scontri tra cristiani armeni e arabi provenienti dalla Turchia. Famosa per la storia armena \u00e8 la battaglia dell'859 in cui Re Ashot riusc\u00ec a respingere l'invasione araba.\nDurante l'epoca sovietica si cominci\u00f2 a pensare come sfruttare questa riserva d'acqua che per\u00f2, data l'altitudine, ha un apporto idrico dovuto alle piogge pressoch\u00e9 uguale alla perdita causata dall'evaporazione.\nNel 1910 l'ingegnere civile Soukias Manasserian, uno degli ingegneri dietro al disastro del Lago d'Aral, pubblic\u00f2 uno studio (\"\u201dEvaporating billions and stagnation of the Russian Capital\"\u201d) in cui proponeva di abbassare il livello del lago di 45 metri per ridurre la superficie di evaporazione e di sfruttarne l'acqua per l'irrigazione e la produzione idroelettrica.\nSotto Stalin il progetto fu modificato, ipotizzando di ridurre il livello dell'acqua di 55 metri, portando il perimetro del lago a 80\u00a0km ed il volume a soli 5\u00a0km\u00b3. Sulle terre emerse si sarebbero piantati noci e querce e si sarebbero introdotte nuove specie di trote per incrementare la pesca.\nIl Soviet Supremo dell'Armenia approv\u00f2 il piano senza consultare la popolazione locale, iniziando i lavori nel 1933. Il letto del fiume Hrazdan fu abbassato e si inizi\u00f2 a costruire un tunnel di 40 metri sotto il livello originale dell'acqua per la produzione idroelettrica. L'opera, ritardata dalla Seconda guerra mondiale, fu finita nel 1949 ed il livello dell'acqua cominci\u00f2 a scendere di oltre un metro l'anno.\nAlla fine degli anni cinquanta, il livello del lago era sceso di 19, 20\u00a0m e la superficie era di 1250\u00a0km\u00b2. L'isola con il monastero di Sevanavank era ora collegata alla terraferma. Poi, con la morte di Stalin, si cominci\u00f2 a rivedere il progetto, rendendosi conto del disastro ecologico che si stava compiendo.\nVenne messo in piedi un \u201cComitato Sevan\u201d e un programma di recupero dell'ecosistema, puntando a rialzare il livello dell'acqua e la prevista centrale idroelettrica sarebbe diventata termoelettrica.\nNel 1962 il livello dell'acqua si stabilizz\u00f2 a 18 metri sotto quello originale ma due anni dopo il lago sub\u00ec un fenomeno di eutrofizzazione. Si cominci\u00f2 a pensare di apportare acqua da altri fiumi.\nNel 1970, un decreto del Comitato centrale rese obbligatoria la protezione e la razionalizzazione delle acque del Sevan.\nNel 1981 fu terminato un tunnel di 49\u00a0km che portava l'acqua del fiume Arpa (a partire da un invaso presso il villaggio di Kechut, sotto il comune di Jermuk) al lago presso Artsvanist ma il tunnel gi\u00e0 dopo un paio di anni cominci\u00f2 a danneggiarsi a causa di problemi geologici.\nIl livello dell'acqua sal\u00ec soltanto di 1,5 metri, cos\u00ec si inizi\u00f2 un secondo tunnel di 22\u00a0km tunnel per prelevare acqua dal fiume Vorotan (pi\u00f9 a sud di Kechut). I primi 18\u00a0km furono completati prima del collasso dell'Unione Sovietica, poi, in seguito alla disputa per il controllo del Nagorno-Karabakh ed il conseguente embargo da parte dell'Azerbaigian dal 1988 al 1997, i lavori furono interrotti.\nIl governo armeno complet\u00f2 il tunnel nel 2003 ma ad oggi (2008) non \u00e8 ancora in funzione.\nNel frattempo ha continuato ad arrivare acqua dal primo tunnel, seppure a ritmo ridotto e discontinuo.\nDal 2005 l'aumento delle precipitazioni ha consentito un leggero rialzo delle acque che si sono stabilizzate ad un livello di circa 20 metri sotto l'originale, con una superficie di 940\u00a0km\u00b2.\nCon l'abbassamento del lago sono emerse numerose spiagge e oggi Sevan \u00e8 meta turistica, infatti l'Armenia non ha sbocchi sul mare e in estate la temperatura dell'acqua (18\u00b0-22\u00b0) consente la balneazione.\nFauna.\nLa trota di Sevan (\"Salmo ischchan\") era una specie endemica del lago ma ora \u00e8 minacciata dalla competizioni con altre specie introdotte dall'uomo, come il coregone (\"Coregonus lavaretus\") del lago Ladoga, il pesce rosso (\"Carassius auratus\") e il gambero turco (\"Astacus leptodactylus\"). Anche se quasi estinta nel suo lago d'origine la trota di Sevan sembra sia riuscita ad adattarsi alle acque del lago Issyk-Kul (Kirghizistan) dove \u00e8 stata introdotta negli anni settanta.\nIl lago \u00e8 un importante sito di riproduzione per il gabbiano armeno (\"Larus armenicus\") con circa 4000-5000 coppie di esemplari. Altri uccelli parte della fauna sono il cigno minore (\"Cygnus columbianus\"), l'oca lombardella minore (\"Anser erythropus\"), il fistione turco (\"Netta rufina\"), la moretta tabaccata (\"Aythya nyroca\") e il gabbiano di Pallas (\"Larus ichthyaetus\").\nAnche il muflone, che qui si abbevera, sta soffrendo a causa del ridursi del suo habitat. Un altro frequentatore del lago minacciato di estinzione \u00e8 il leopardo persiano (\"Panthera pardus tullianus\").\nMonumenti.\nSulle rive del lago sorgono alcuni monasteri che risalgono al medioevo. I pi\u00f9 famosi sono Sevanavank, sulle sponde occidentali Hayrivank e verso sud Noraduz con il suo cimitero di khachkar, le tipiche croci armene di pietra.\nL'abbassamento delle acque ha fatto riemergere numerosi manufatti dell'et\u00e0 del Bronzo, ora esposti a Erevan."}
{"id": "1807902", "revid": "767487", "url": "https://it.wikipedia.org/wiki?curid=1807902", "title": "Badabum Cha Cha", "text": "Badabum Cha Cha \u00e8 un singolo del rapper italiano Marracash, il primo estratto dal primo album in studio \"Marracash\" e pubblicato il 18 aprile 2008.\nSpinto anche dalla massiccia programmazione radiofonica di alcune emittenti nazionali, il 15 maggio il brano \u00e8 entrato nella top 20 dei singoli pi\u00f9 scaricati in Italia al quattordicesimo posto, riuscendo in seguito a giungere fino alla nona posizione. Il brano \u00e8 stato certificato disco di platino in Italia, risultando al 2013 il brano di maggior successo del rapper.\nVideo musicale.\nDopo essere stato presentato ufficialmente sul Myspace dell'artista, il video prodotto per \"Badabum Cha Cha\" \u00e8 entrato nella rotazione di MTV dal 21 aprile 2008.\nNel video della canzone, girato nel quartiere milanese della Barona nel marzo 2008, appare anche J-Ax, oltre alla quasi totalit\u00e0 della Dogo Gang.\nAltre versioni.\nAd inizio luglio \u00e8 apparso sul popolare sito di video-sharing YouTube una parodia del brano intitolata \"Badabum Qua Qua\" realizzata dal rapper P.Yo e mandata in onda per un mese intero nella classifica di Ciao Belli su Radio Deejay. Il brano si pone come un ironico mashup fra \"Badabum Cha Cha\" e \"Il ballo del qua qua\" di Romina Power.\nIl 24 novembre 2008, alle Hilfiger Sessions organizzate da Tommy Hilfiger svoltesi a Milano, Marracash si \u00e8 esibito accompagnato dai Casino Royale in una versione nu metal di questa canzone.\nIl singolo \u00e8 stato anche remixato dal DJ torinese Gabry Ponte."}
{"id": "1807904", "revid": "1305772", "url": "https://it.wikipedia.org/wiki?curid=1807904", "title": "Canestrelli novesi", "text": "I canestrelli novesi sono dolci tipici della zona del Novese e dell'Ovadese, foggiati a ciambella o anello.\nSono biscotti prodotti a partire da olio di oliva, farina, lievito, sale e zucchero, ma a differenza degli altri tipi di canestrelli sono impastati con pregiato vino bianco Cortese di Gavi DOCG, al posto dell'acqua comunemente utilizzata. Sono prodotti artigianalmente, tutto l'anno, dalle pasticcerie e panetterie della zona.\nBibliografia.\nB.U.R. Piemonte, Supplemento al numero 23 - 6 giugno 2002"}
{"id": "1807906", "revid": "767487", "url": "https://it.wikipedia.org/wiki?curid=1807906", "title": "Chiesa della Madonnina dei Ronchi", "text": "La chiesa della Madonnina dei Ronchi \u00e8 un luogo di culto cattolico di Legnano. Fu costruita nel 1641 in seguito al permesso accordato da un discendente di Oldrado II Lampugnani, Jossefo, per trasformare la cappella di famiglia in una chiesa vera e propria. Si trova lungo corso Sempione.\nStoria.\nLa chiesa sorge nei pressi di una zona sopraelevata corrispondente a un grande pianalto morenico che si estende su un ampio territorio e che si \u00e8 formato grazie ai depositi accumulati nel corso dei secoli dal fiume Olona; tale deposito geologico naturale \u00e8 chiamato dai legnanesi con l'appellativo di \"Ronco\" (da cui il nome di un'area verde urbana che si trova invece compresa tra i confini della Contrada Legnarello, il \"Parco Bosco dei Ronchi\"), da cui il nome della chiesa. In origine, all'altezza del Ronco, l'Olona formava un'ansa verso sinistra che port\u00f2 all'accumulo di detriti e alla nascita del pianalto.\nLa costruzione della chiesa, di pianta ottagonale, risale alla Controriforma. I nobili legnanesi, in questo periodo storico, erano avvezzi ad elargire cospicue donazioni verso la Chiesa e nei confronti della comunit\u00e0 in cui risiedevano con l'obiettivo di conquistare il favore dell'Arcivescovo di Milano. Inoltre, era ancora forte spinta del mecenatismo, che tanto diede all'Italia tra il Quattrocento ed il Cinquecento.\nSecondo gli scritti del prevosto Agostino Pozzo, nel 1650, fu possibile erigere la chiesa della Madonnina dei Rochi grazie a offerte elargite per alcune guarigioni riconosciute prodigiose e ricollegabili alla Madonna. Per costruire questo nuovo luogo di culto, una cappella-oratorio anteriore al XVI secolo, che si trovava lungo la Strada magna (oggi corso Sempione) all'angolo con l'attuale via dei Ronchi, fu trasformata in una chiesa vera e propria. La chiesa della Madonnina dei Ronchi fu progettata da Francesco Maria Richini. Questo edificio religioso richiama la chiesa di San Giuseppe di Milano, anch'essa progettata dal Richini.\nNel XVIII secolo l'edificio fu ampliato con la costruzione, dietro l'abside, di un edificio a due piani dove trov\u00f2 spazio l'abitazione del canonico.\nLa chiesa e le opere artistiche.\nIl tempio ha pianta ottagonale allungata grazie alla presenza dell'abside e di una cappella d'ingresso, dove \u00e8 presente l'organo. La prima ha una volta a crociera, mentre la seconda a botte. Anche la volta principale \u00e8 a crociera. La facciata, pi\u00f9 larga del corpo dell'edificio, \u00e8 a due ordini con stile architettonico dorico e corinzio ed \u00e8 ricoperta da un intonaco. La facciata presenta una finestra centrale che illumina il locale dell'organo.\nLe pareti esterne restanti sono invece in cotto. L'edificio \u00e8 stato costruito in una posizione sopraelevata rispetto al piano stradale. La base della chiesa si trova infatti a 1,8 m sopra corso Sempione. Sulla sinistra, \u00e8 presente il campanile.\nAll'interno della chiesa sono conservate una pala d'altare di Francesco Lampugnani riproducente la Madonna con San Sebastiano e San Rocco, e alcune pitture situate alle pareti della cappella d'altare raffiguranti San Francesco e San Giuseppe, che sono invece opera dei fratelli Lampugnani.\nNell'edificio erano conservanti un tempo due quadri del Legnanino. Nel 1815 sono state trasferiti all'interno del Santuario della Madonna delle Grazie. Nel 1828, a Beniamino Turri, venne commissionata la realizzazione di una copia delle tele da conservare nella chiesa della Madonnina dei Ronchi in sostituzione dei quadri traslati. Il soffitto, adornato da lesene e stucchi, \u00e8 invece opera di Daniele Turri. Gli affreschi della volta invece sono di Mos\u00e9 Turri senior.\nDurante la costruzione della chiesa furono collocate alla pareti est, sud e sud-ovest tre meridiane in modo tale da indicare l'ora, in qualsiasi momento della giornata, ai viandanti che passavano nell'antica Strada magna. Nel 1984, per celebrare il sesto centenario della morte di Giovanni da Legnano, grazie all'interessamento della Famiglia Legnanese, della contrada di Sant'Erasmo e della locale Associazione Antares, le meridiane sono state riportate all'antico splendore. Esse rappresentano gli unici orologi solari funzionanti in tutto il Legnanese.\nLe campane.\nLa chiesa \u00e8 dotata di una torre campanaria che dispone del seguente concerto:"}
{"id": "1807908", "revid": "104458", "url": "https://it.wikipedia.org/wiki?curid=1807908", "title": "Codannovia", "text": ""}
{"id": "1807912", "revid": "404449", "url": "https://it.wikipedia.org/wiki?curid=1807912", "title": "Piazza Socci", "text": "Piazza Socci \u00e8 una piazza del centro storico di Grosseto. \nDescrizione.\nLa piazzetta si apre lungo il lato occidentale di corso Carducci. Da piazza Socci si dirama verso sud-ovest la stretta via Fulceri Paolucci de' Calboli, che la collega con via Mazzini, la circondaria interna del centro storico. Sulla piazza propriamente detta vi si affacciano parte della facciata laterale sinistra di palazzo Marcucci, presso l'imbocco con via Bertani, la facciata principale di palazzo Moschini (sede dell'Archivio di Stato di Grosseto) e una delle facciate dell'ex palazzo della Banca d'Italia, successivamente trasferita in un moderno e pi\u00f9 funzionale complesso al di fuori delle mura cittadine.\nStoria.\nLa piazza \u00e8 stata realizzata tra il 1880 e il 1890, su progetto dell'ingegnere Giuseppe Luciani, sul luogo dove sorgevano alcuni possedimenti dell'antica chiesa di San Pietro. Per questo motivo la piazza era precedentemente nota come \"piazza del Pozzo di San Pietro\", per poi assumere la denominazione di \"piazza Solferino\" dopo l'unit\u00e0 d'Italia.\nL'odonimo in memoria di Ettore Socci le \u00e8 stato conferito alla fine del 1907, dopo che vi fu collocato il monumento a Ettore Socci, busto novecentesco dedicato al personaggio politico post-unitario, molto legato a Grosseto e alla Maremma. In passato la piazza era particolarmente frequentata, in quanto ospitava la sede delle Poste Centrali (1885-1930) e della Banca d'Italia (1886-1975)."}
{"id": "1807914", "revid": "115411210", "url": "https://it.wikipedia.org/wiki?curid=1807914", "title": "Carl-Henning Wijkmark", "text": "Biografia.\nDopo gli studi universitari condotti sia in patria sia all'estero, lavor\u00f2 come giornalista di cultura e traduttore: queste due attivit\u00e0 lo portarono a soggiornare in diversi paesi europei tra cui Francia, Germania e Spagna. \u00c8 stato anche professore all'Universit\u00e0 di Stoccolma.\nDal 1972 si dedic\u00f2 completamente alla scrittura, ambientando spesso i suoi romanzi in momenti e luoghi cruciali per la storia europea (ad esempio la Germania nazista o la Francia della guerra d'Algeria): questo gli permise di trattare temi impegnati, come il contrasto tra bene e male, l'evoluzione, il potere, la cultura e la barbarie nella civilt\u00e0 occidentale.\nPremi.\nPer la sua attivit\u00e0 di romanziere ha ricevuto diversi premi tra cui:"}
{"id": "1807915", "revid": "1305772", "url": "https://it.wikipedia.org/wiki?curid=1807915", "title": "Piazza Solferino", "text": ""}
{"id": "1807917", "revid": "339392", "url": "https://it.wikipedia.org/wiki?curid=1807917", "title": "Talos IV", "text": ""}
{"id": "1807918", "revid": "124223742", "url": "https://it.wikipedia.org/wiki?curid=1807918", "title": "Gherasim Luca", "text": "Biografia.\nNato a Bucarest nel 1913, suo padre era un sarto ebreo che parlava correttamente yiddish, tedesco, francese e ovviamente il rumeno.\nInizia a scrivere sulla rivista Alge nel 1930, a 17 anni.\nNel 1938 soggiorn\u00f2 a Parigi, dove inizi\u00f2 a frequentare i circoli surrealisti e ad appassionarsi di poesia. Tornato in Romania, durante la Seconda guerra mondiale fu costretto all'esilio a causa dell'antisemitismo delle autorit\u00e0. Pot\u00e9 ritornare nel 1947, quando fu instaurato il Governo comunista.\nLe sue prime pubblicazioni in francese, risalgono al 1942. Nel 1945, anno in cui conobbe il connazionale Dolfi Trost, pubblica in francese la \"Dialectique de la dialectique\", in collaborazione con Trost, e in rumeno pubblica la \"Mort morte\" e l\"'Inventeur de l'amour,\" opere che tradurr\u00e0 in francese negli anni novanta. Potendo contare su questa e su molte altre amicizie, nel 1952 lasci\u00f2 illegalmente la Romania e attraverso Israele si trasfer\u00ec a Parigi. L\u00ec collabor\u00f2 con artisti come Jean Arp, Paul Celan e Max Ernst producendo numerosi collage, disegni e molte altre cose.\nNel 1967 riprese a viaggiare andando a Stoccolma, Oslo, Ginevra, New York e San Francisco. Di ritorno da questi viaggi divenne famoso grazie ad un ritratto, che Raoul Sanglas gli aveva fatto, apparso in televisione. Muore suicida, a Parigi, nel 1994"}
{"id": "1807919", "revid": "119991", "url": "https://it.wikipedia.org/wiki?curid=1807919", "title": "Piazza Solferino (Grosseto)", "text": ""}
{"id": "1807931", "revid": "137928", "url": "https://it.wikipedia.org/wiki?curid=1807931", "title": "WSXGA+", "text": ""}
{"id": "1807932", "revid": "203463", "url": "https://it.wikipedia.org/wiki?curid=1807932", "title": "Crivel", "text": "Biografia.\nIn molte sue incisioni risulta anche come: Crivel, tenore Orsini, tenore Bello, Italo Corsi, Berettini, F. Rossi, Rossi, E. Torres, D. Berri, Fernandino.\nDetto anche \u00abil simpatico artista della canzone\u00bb, \u00e8 noto per il particolare timbro della voce, attrattiva e sonora, ed \u00e8 ricordato in particolar modo per l'interpretazione di alcune canzoni inneggianti al regime fascista e al genocidio (Topolino in Abissinia) o composte durante il ventennio.\nHa inciso tra le 2 000 e le 3 000 canzoni, romanze, brani d'opera, recitativi, sketch, scene comiche, ritornelli pubblicitari, ecc., e partecipato a molti spettacoli, operette e concerti (anche dopo essersi ritirato) grazie alla propria voce da tenore leggero.\nCanzoni.\nTra le principali canzoni da lui interpretate e/o incise su disco figurano:\nCuriosit\u00e0.\nIl motivetto ripreso da Campari per la propria campagna pubblicitaria del Camparisoda del 2008 \u00e8 un brano interpretato da Crivel del 1932, anno in cui esso usc\u00ec sul mercato, scritto da lui e Roger Dufas."}
{"id": "1807937", "revid": "3115", "url": "https://it.wikipedia.org/wiki?curid=1807937", "title": "Casa dello Studente (Firenze)", "text": "La Casa dello Studente \u00e8 una struttura edilizia di tipo residenziale dell'Universit\u00e0 di Firenze, che si trova in piazza Dallapiccola a Firenze, una piazza nata appositamente alla fine del progetto tra via Claudio Monteverdi, via Lulli, via Francesco Doni e via Maragliano.\nStoria e descrizione.\nLa residenza universitaria, intitolata a \"Mario Luzi\", \u00e8 stata inaugurata il 29 ottobre 2005 ed \u00e8 stato il frutto di una cooperazione tra pubblico e privato. Per l'area \"ex Artieri del Legno\" fu siglata una convenzione tra Comune di Firenze e la societ\u00e0 Evergreen (estate 2002) per una riqualificazione dell'area con la clausola di destinare tutti gli alloggi a studenti (vista anche la notevole richiesta dopo il completamento entro il 2004 del vicino Polo delle Scienze Sociali di Novoli dell'Universit\u00e0 di Firenze).\nI lavori, iniziati il 18 gennaio 2004, sono durati poco pi\u00f9 di un anno e hanno dato alla luce un palazzo residenziale con sei piani pi\u00f9 piano terra, con vari locali destinati ad uso pubblico (bar, palestra, \"internet point\", centro dell'Asl e altri servizi sociali) per un totale di 8500 m2 di superficie. Gli appartamenti sono in totale 132 e i posti letto 342.\nDue piani interrati sotto tutto l'isolato ospitano un garage da 374 posti auto. L'intervento urbanistico ha creato la piazza, libera su tre lati, che ha ridisegnato il baricentro della zona residenziale di San Jacopino, nata come quartiere operaio piuttosto disomogeneo negli anni Trenta del Novecento."}
{"id": "1807940", "revid": "287204", "url": "https://it.wikipedia.org/wiki?curid=1807940", "title": "IC 1459", "text": "IC 1459 (nota anche con il nome di IC 5265) \u00e8 una galassia ellittica distante 21,1 Mpc (circa 68,8 milioni di anni luce) dalla Terra situata nella costellazione della Gru al confine con il Pesce Australe e lo Scultore.\n\u00c8 un oggetto di undicesima magnitudine di forma mediamente allungata, tanto da essere classificata di tipo E3. Lo spettro delle sue regioni nucleari evidenzia una bassa ionizzazione, tipica delle galassie LINER.\nOsservazione.\n\u00c8 possibile osservarla con un piccolo telescopio di apertura compresa tra i 115 mm e i 125 mm.\nGruppo di galassie.\nIC 1459 \u00e8 il membro principale di un piccolo gruppo di galassie formato per lo pi\u00f9 da galassie spirali.\nNelle sue vicinanze si trovano le galassie spirali barrate NGC 7410 (di tipo SBa), NGC 7418 (SBc) e infine IC 2559 (SBc), il pi\u00f9 grande dei quattro oggetti menzionati, ma non il pi\u00f9 esteso."}
{"id": "1807945", "revid": "267046", "url": "https://it.wikipedia.org/wiki?curid=1807945", "title": "Segni di terra", "text": "Nello zodiaco e nell'astrologia occidentale, i segni di terra costituiscono la triplicit\u00e0 associata all'omonimo elemento.\nCaratteristiche.\nI tre segni zodiacali collegati con l'elemento terreno sono Toro (secondo segno dell'oroscopo), Vergine (sesto segno) e Capricorno (decimo segno). Caratteristiche comunemente associate alla terra sono stabilit\u00e0 e concretezza, talvolta controbilanciate da possessivit\u00e0 e materialismo. Pianeti domiciliati nei tre segni di terra sono rispettivamente Venere, Mercurio e Saturno.\nNella dottrina dei temperamenti corrispondono al tipo melanconico.\nElemento pesante in quanto composto di molta materia, la terra \u00e8 per sua natura opposta all'aria.\nRapporto con le stagioni.\nSullo zodiaco i segni di terra risultano invece opposti e complementari a quelli d'acqua, da cui traggono anche alimento (la terra si nutre dell'acqua):\nI segni dell'elemento terra, pur essendo di natura fredda e secca, sono assenti dalla stagione autunnale. I segni associati ad elementi pesanti, che comprendono appunto la terra oltre all'acqua, sono definiti \u00abfemminili\u00bb."}
{"id": "1807949", "revid": "729019", "url": "https://it.wikipedia.org/wiki?curid=1807949", "title": "Enrico Matteo von Thurn-Valsassina", "text": "Discendente del ramo tedesco dei Della Torre di Valsassina, era figlio del conte Francesco von Thurn-Valsassina (1508-1586) e della sua seconda moglie, la contessa Barbora Slikova di Bassano e ze Cheb (m. 1581). Entrambi i genitori erano protestanti ed il padre apparteneva ad un ramo tedesco dell'antica famiglia patrizia italiana dei Della Torre. Fu il capo dei nobili boemi che si opposero a Ferdinando II di Boemia durante gli eventi che portarono alla Guerra dei trent'anni. Fin\u00ec i suoi giorni come militare e diplomatico al servizio della corona svedese, ritirandosi nell'ultimo periodo della sua vita in Estonia.\nBiografia.\nNascita e giovent\u00f9.\nIl giovane conte Enrico Matteo nacque nel castello di Lipnice, in Boemia; in seguito alla morte del padre fu cresciuto dallo zio cattolico Giovanni Ambross.\nIl giovane conte von Thurn prest\u00f2 servizio con l'ambasciatore d'Austria e visit\u00f2 Istanbul, Siria, Egitto e Gerusalemme. Dal 1592 prest\u00f2 servizio nell'armata imperiale contro i turchi, raggiungendo il grado di colonnello e consigliere di guerra. Eredit\u00f2 titoli e propriet\u00e0 nella citt\u00e0 e nella provincia di Gorizia, a quel tempo parte integrante dell'Austria. L'imperatore gli concesse il titolo di borgomastro di Karlstejn, come ricompensa dei suoi servigi nelle battaglie contro i turchi in Ungheria. Acquist\u00f2 il titolo di signore di Welisch, nella parte nord-orientale della Boemia, fatto che gli permise di entrare a far parte della nobilt\u00e0 protestante boema.\nLa rivolta boema.\nNel 1617 l'elezione dell'arciduca Ferdinando, cattolico radicale, al trono di Boemia port\u00f2 la nobilt\u00e0 locale a pretendere il riconoscimento della propria libert\u00e0 di religione, sancita precedentemente dall'Imperatore Rodolfo II nella sua \"Lettera di Maest\u00e0\".\nFerdinando non volle concedere questo riconoscimento; ad ogni modo, la sua elezione fu formalizzata ugualmente. Il 23 maggio 1618 fu preso d'assalto il castello di Hrad\u010dany, a Praga; durante questo episodio i nobili boemi, guidati da Thurn, defenestrarono i due rappresentanti di Ferdinando, Jaroslav Martinitz e Wilhelm Slavata.\nTale atto diede inizio alla rivolta della Boemia contro il dominio asburgico e al conflitto europeo noto come Guerra dei trent'anni; Thurn divenne uno dei trenta eletti alla difesa della Boemia e prese il comando dell'esercito protestante. Nonostante mancasse dell'attrezzatura necessaria per condurre un assedio, Thurn port\u00f2 le proprie forze sotto le mura di Vienna il 6 giugno 1619 e ancora il 26 novembre dello stesso anno, ma in entrambi i casi si dovette ritirare senza conseguire risultati apprezzabili. Egli fu uno dei fautori della deposizione di Ferdinando di Boemia e dell'elezione al trono di Federico V del Palatinato.\nThurn era al comando di un reggimento nella Battaglia della Montagna Bianca dell'8 novembre 1620, che si risolse in un disastro per i boemi. La rivolta fu quindi schiacciata e Thurn fu esiliato, perdendo cos\u00ec tutti i propri possedimenti in Boemia.\nPeriodo svedese.\nIn seguito il conte Thurn continu\u00f2 a prendere parte come soldato e come diplomatico alla Guerra dei trent'anni, continuando a combattere contro gli Asburgo: nel 1626 prese il comando di alcune truppe in Slesia, poi pass\u00f2 al servizio dell'esercito svedese sotto re Gustavo Adolfo con il grado di tenente-generale, prendendo parte alla battaglia di L\u00fctzen del 1632.\nAnche il suo unico figlio, il conte Frantisek Bernard, serv\u00ec nelle forze svedesi, ma venne ucciso in combattimento nel 1629.\nL'11 ottobre 1633 Thurn e le sue forze, circa 8000 soldati, si confrontarono con l'esercito di Wallenstein vicino a Steinau an der Oder, in Sassonia, dove venne catturato. Il riscatto richiesto fu subito pagato e il conte si ritiro con la famiglia a P\u00e4rnu, in Estonia, dove mor\u00ec il 26 gennaio 1640; la sua salma fu tumulata nella Cattedrale di Tallinn. Suo erede era il nipote minorenne, conte Enrico von Thurn-Valsassina di P\u00e4rnu.\nIl Conte Thurn scrisse un libretto intitolato \"Defensionsschrift\", in tedesco, nel quale giustificava il suo ruolo nei fatti del 1618 come deliberata e cosciente difesa del proprio credo religioso. Il libretto venne pubblicato in Svezia."}
{"id": "1807953", "revid": "287204", "url": "https://it.wikipedia.org/wiki?curid=1807953", "title": "Set the Twilight Reeling", "text": "Set the Twilight Reeling \u00e8 un album discografico del cantautore statunitense Lou Reed, pubblicato nel febbraio 1996 dalla Warner Bros. Records.\nIl disco.\nLa canzone \"Finish Line\" \u00e8 dedicata a Sterling Morrison, il chitarrista dei Velvet Underground morto l'anno precedente. La traccia \"Sex With Your Parents (Motherfucker)\" \u00e8 stata registrata dal vivo, il 4 luglio del 1995, al Roof di New York.\nLa copertina dell'album \u00e8 di Stefan Sagmeister.\nTracce.\nTutte le canzoni sono state scritte da Lou Reed."}
{"id": "1807955", "revid": "287204", "url": "https://it.wikipedia.org/wiki?curid=1807955", "title": "ONCE", "text": "La ONCE, nota per alcune stagioni anche come \"Liberty Seguros\", \"W\u00fcrth\" e \"Astana\", era una squadra maschile spagnola di ciclismo su strada, attiva tra i professionisti dal 1989 al 2006, quando si sciolse in seguito ai fatti dell\"Operaci\u00f3n Puerto\". Come diretta erede nacque nel 2007 l'Astana, squadra finanziata da aziende del Kazakistan.\nStoria.\nONCE.\nLa squadra nacque nel 1989 con il nome di ONCE. Lo sponsor era quello di una lotteria spagnola che fa riferimento alla \"Organizaci\u00f3n Nacional de Ciegos Espa\u00f1oles\" (\"Organizzazione Nazionale dei Ciechi di Spagna\"). Guidata dallo storico manager Manolo Saiz, fu per lungo tempo una delle migliori squadre spagnole.\nLa squadra era nota per aver visto correre nelle sue file, durante gli anni novanta, corridori come Laurent Jalabert e Alex Z\u00fclle, entrambi vincitori di diverse classiche primaverili come la Parigi-Nizza, la Freccia Vallone e il Tour de Romandie, cos\u00ec come della Vuelta a Espa\u00f1a. La squadra fu cos\u00ec vincitrice della Vuelta negli anni 1995, 1996 e 1997.\nLa Vuelta 1995 venne vinta da Jalabert, che chiuse primo nelle tre principali classifiche\u00a0\u2013 quella generale, quella a punti e quella di miglior scalatore. La ONCE vinse anche la classifica a squadre, piazzando Johan Bruyneel al terzo posto in classifica generale. La squadra si mise in luce pi\u00f9 volte anche al Tour de France, vincendo diverse tappe con Jalabert e dominando praticamente ogni anno la cronosquadre.\nNel 1996 e nel 1997 fu invece Alex Z\u00fclle a vincere la Vuelta. L'anno dopo (1998) Z\u00fclle per\u00f2 lasci\u00f2 la squadra. Nel 1999 venne messo sotto contratto il vincitore della Vuelta a Espa\u00f1a 1998 Abraham Olano. Nel 2001 il nuovo capitano divenne Joseba Beloki: lo spagnolo fu l'uomo di classifica della ONCE nei Tour de France 2001 (terzo posto finale), 2002 (secondo) e 2003 (ritirato), vinti in tutti e tre i casi da Lance Armstrong. Proprio nel 2003 Beloki si dovette ritirare a seguito di una caduta (con frattura del femore) nella tappa di Gap.\nAl termine della stagione 2003 la ONCE decise di ritirare la sponsorizzazione avendo raggiunto i suoi obiettivi. Dopo la Vuelta 2003 (nella quale Nozal della ONCE giunse secondo), il general manager Manolo Saiz riusc\u00ec a trovare un nuovo sponsor, la compagnia statunitense di assicurazioni Liberty Seguros.\nLiberty Seguros.\nCon la nuova sponsorizzazione, la squadra prese parte alla stagione 2004. La maggior parte dei corridori della ONCE rimasero in squadra, inclusi Isidro Nozal e il veterano Igor Gonz\u00e1lez de Galdeano. Al fine di rendere la squadra competitiva nei grandi giri, venne messo sotto contratto Roberto Heras, ex gregario di Armstrong alla US Postal. Heras non si mise in luce al Tour 2004, ma riusc\u00ec a conquistare la Vuelta di quell'anno dopo una dura lotta con Santiago P\u00e9rez.\nNella stagione 2005 la squadra non fu in grado, nonostante la presenza di Heras e Beloki, di primeggiare al Tour; tuttavia Heras vinse nuovamente la Vuelta. Per la stagione 2006 venne annunciato l'ingaggio del forte corridore kazako Aleksandr Vinokurov, con il compito di capitanare la squadra al Tour. Insieme a Vinokourov arrivarono anche i forti gregari Andrej Ka\u0161e\u010dkin e Sergej Jakovlev. Il 25 novembre, per\u00f2, lo stesso Heras venne licenziato dopo che un campione della sua urina era stato trovato positivo al test antidoping: risultava che il ciclista aveva fatto uso di EPO. A Heras venne tolto il titolo 2005 della Vuelta (sarebbe stato il quarto per lui, un record) e gli venne comminata una squalifica di due anni.\nL'Operaci\u00f3n Puerto e l'arrivo dei kazaki.\nIl 23 maggio 2006 Manolo Saiz e il medico della squadra Eufemiano Fuentes vennero arrestati dalle autorit\u00e0 spagnole con l'accusa di detenzione e somministrazione di prodotti dopanti: fu il culmine della cosiddetta \"Operaci\u00f3n Puerto\", inchiesta avviata gi\u00e0 in febbraio dalla \"Guardia Civil\". Solo due giorni dopo la societ\u00e0 Liberty Seguros annunci\u00f2 la cessazione del legame con l'Active Bay di Saiz e Paulo Ant\u00f3n, e la squadra divenne W\u00fcrth Team. Immediata fu la mobilitazione del governo del Kazakistan per sostenere il team dell'idolo nazionale Aleksandr Vinokurov, e centrale fu il ruolo del primo ministro e presidente della Federciclismo Danial Achmetov, che riusc\u00ec a riunire in un consorzio di sponsorizzazione le cinque maggiori aziende estrattive (gas, petrolio, uranio) del paese. Il 2 giugno fu siglato un contratto triennale tra la societ\u00e0 di Saiz e lo stesso consorzio, e il team assunse la denominazione \"Astana-W\u00fcrth\".\nSolo una settimana dopo Saiz si dimise dalla carica di general manager, restando per\u00f2 socio di maggioranza dell'Active Bay, e a farsi carico della guida tecnica in vista del Tour de France 2006 fu Marino Lejarreta. Ma, pur dopo l'ok della Commissione delle licenze del ProTour, che aveva ritenuto di non togliere la licenza al team, l'iscrizione alla \"Grande Boucle\" venne osteggiata dalla stessa ASO, organizzatrice della corsa francese, che chiese espressamente alla squadra di non presentarsi. L'Astana fece per\u00f2 ricorso al TAS di Losanna, il ricorso venne accolto, ma ci\u00f2 nonostante l'iscrizione non avvenne per la mancanza del numero sufficiente di atleti, solo quattro (gli altri cinque erano stati espulsi perch\u00e9 coinvolti nell\"'Operaci\u00f3n Puerto\") tra cui Vinokurov; tutto questo proprio alla vigilia del via della corsa. E tre giorni dopo, il 3 luglio, anche la W\u00fcrth lasci\u00f2 il team.\nIl ritorno alle gare ufficiali arriv\u00f2 il 30 luglio, alla Vattenfall Cyclassics di Amburgo, dopo quasi un mese di inattivit\u00e0. In contemporanea l'Astana aveva lanciato un'offerta per acquistare la societ\u00e0 di Saiz e Ant\u00f3n, ma questi avevano rifiutato la cessione, minacciando azioni legali nel caso il nuovo sponsor avesse deciso di non rispettare il contratto firmato a giugno e quindi di non finanziarli nella costruzione di un nuovo ProTeam. In agosto diciassette societ\u00e0 ProTour si riunirono a Bruxelles per chiedere la \"sospensione provvisoria ed immediata\" del team dal circuito, ma ci\u00f2 non avvenne; anzi il consiglio del ProTour decise di non prendere provvedimenti fino al termine della stagione e ammise la squadra alla Vuelta a Espa\u00f1a 2006. Quella Vuelta se l'aggiudic\u00f2 proprio Aleksandr Vinokurov, capitano del team spagnolo-kazako; il compagno Andrej Ka\u0161e\u010dkin termin\u00f2 terzo. In totale la squadra ottenne cinque successi di tappa, tre con Vinokurov, uno con Ka\u0161e\u010dkin e uno con S\u00e9rgio Paulinho.\nLa querelle tra Saiz, Biver e l'UCI.\nContemporaneamente i finanziatori kazaki erano al lavoro per la costruzione di una squadra completamente nuova, diretta sul piano tecnico dal belga Walter Godefroot e dagli italiani Adriano Baffi e Giovanni Fidanza e facente riferimento alla Zeus Cycling S\u00e0RL, societ\u00e0 svizzera presieduta da Marc Biver, l'organizzatore del Tour de Suisse. Nell'ottobre del 2006 nacque cos\u00ec una sorta di \"caso Active Bay\". La societ\u00e0 di Saiz e Ant\u00f3n era infatti in possesso della licenza ProTour per il 2007, aveva dalla sua un contratto firmato ai primi di giugno proprio con l'Astana, ma non era in grado di presentare un progetto economicamente valido all'Unione Ciclistica Internazionale senza il supporto degli sponsor kazaki; gli stessi kazaki avevano deciso di interrompere i legami con un tecnico in netto odor di doping, decidendo quindi di convogliare i finanziamenti sulla societ\u00e0 di Biver, a sua volta per\u00f2 priva di licenza ProTour.\nD'altro canto il problema era pure sul piano sportivo: diversi ciclisti erano sotto contratto con Saiz, mentre altri, i \"nuovi acquisti\", tra cui Paolo Savoldelli e Andreas Kl\u00f6den, avevano firmato con Biver. Negli ultimi giorni di ottobre la situazione si fece ancora pi\u00f9 complicata: la Commissione delle Licenze respinse la richiesta del consiglio ProTour di ritirare la licenza all'Active Bay, e l'UCI ratific\u00f2 tale decisione adducendo come motivazione le scarse informazioni fornite dalle autorit\u00e0 spagnole in merito all'inchiesta doping. A met\u00e0 novembre nulla era ancora deciso, e la situazione rimaneva in una fase di stallo.\nAi primi di dicembre peraltro la Ernst&amp;Young, societ\u00e0 incaricata, rilev\u00f2 a Biver la mancanza di alcune garanzie bancarie, spingendo cos\u00ec l'UCI a negargli provvisoriamente la licenza; Pat McQuaid, presidente della federazione, fu pi\u00f9 deciso, affermando che l'Astana di Biver non avrebbe ricevuto la licenza ProTour. Il 15 dicembre arriv\u00f2 la prima decisione: il consiglio ProTour, su proposta del presidente Vittorio Adorni, ritir\u00f2 la licenza all'Active Bay di Saiz, rinviando per\u00f2 la decisione su Biver. Quattro giorni dopo fu la Commissione delle Licenze a sciogliere l'ultima riserva dopo approfondito esame dei documenti, permettendo alla squadra svizzero-kazaka, con un contratto quadriennale, di divenire la ventesima piazza ciclistica nel ProTour. Nasceva il nuovo Astana Team."}
{"id": "1807957", "revid": "59912", "url": "https://it.wikipedia.org/wiki?curid=1807957", "title": "Magistrato ordinario in tirocinio", "text": "Il magistrato ordinario in tirocinio (in acronimo MOT, in precedenza uditore giudiziario) nell'ordinamento giudiziario italiano, \u00e8 un magistrato che, avendo superato il concorso per esami per l'accesso alla magistratura italiana ordinaria, sta svolgendo il tirocinio iniziale previsto dalla legge. \nAi sensi della riforma Mastella, prima di essere ammessi nel ruolo, i magistrati risultati vincitori del concorso per l'accesso alla magistratura ordinaria devono superare un tirocinio, da svolgersi per 18 mesi presso gli uffici giudiziari, di cui almeno 6 (anche non consecutivi) sotto la guida di magistrati gi\u00e0 in ruolo presso la Scuola superiore della magistratura. Il tirocinio \u00e8 disciplinato, oltre che dalla legge, da un apposito regolamento, approvato con delibera del Consiglio superiore della magistratura.\nRequisiti.\nI candidati al concorso per magistrato ordinario devono essere in possesso dei requisiti specificati nell'art. 2 del decreto legislativo n. 160 del 2006. A tale concorso possono partecipare i cittadini italiani che abbiano conseguito la laurea in giurisprudenza e che presentino ulteriori requisiti.\nPer coloro che si sono iscritti ai corsi di laurea in giurisprudenza dopo l'anno accademico 2000/2001 viene richiesto anche il diploma rilasciato da una scuola di specializzazione per le professioni legali o altro diploma conseguito al termine di un corso di specializzazione in discipline giuridiche di durata non inferiore a due anni, o il possesso del titolo di dottore di ricerca in materie giuridiche o, a seguito di una sentenza della Corte costituzionale (296/2010), l'abilitazione all'esercizio della professione forense.\nLa richiamata previsione legislativa per cui, ai fini dell'ammissione al concorso, si richiedono - oltre alla laurea in giurisprudenza - ulteriori titoli accademici ha determinato una nuova strutturazione del concorso sulla falsariga di quelli di \"secondo grado\".\nAttivit\u00e0.\nIl tirocinio \u00e8 retribuito (i magistrati ordinari in tirocinio, infatti, sono dipendenti pubblici a tutti gli effetti), ha una durata di 18 mesi ed \u00e8 svolto presso gli uffici giudiziari della citt\u00e0 sede della Corte d'appello nel cui distretto il magistrato in tirocinio ha residenza. Il decreto legislativo n. 160 del 2006 prevede che tale tirocinio debba essere espletato per almeno 6 mesi presso la Scuola superiore della magistratura.\nNel corso del tirocinio presso gli uffici giudiziari, il magistrato in tirocinio \u00e8 affidato ad un magistrato in ruolo, che ne cura la formazione teorica, pratica e deontologica. Nelle sessioni presso la Scuola superiore della magistratura vengono svolti corsi di carattere teorico-pratico.\nIl tirocinio si divide in due parti. La prima parte, detta di \"tirocinio ordinario\" (o \"generico\") si svolge presso tutte le tipologie di uffici giudiziari a cui il magistrato potrebbe essere assegnato al termine del tirocinio (tribunale civile, tribunale penale, procura della Repubblica, tribunale per i minorenni, tribunale di sorveglianza). Al termine del tirocinio generico, vengono individuate la sede e le funzioni che il magistrato in tirocinio svolger\u00e0 una volta entrato in ruolo. Dopo tale individuazione inizia la seconda parte del tirocinio, detta \"tirocinio mirato\", che si svolge in un ufficio corrispondente a quello di prima destinazione del magistrato.\nAl termine del tirocinio l'idoneit\u00e0 a svolgere funzioni giudiziarie viene valutata dal consiglio giudiziario della competente Corte d'appello e dal Consiglio superiore della magistratura. In caso di esito positivo al magistrato in tirocinio vengono conferite le funzioni giudiziarie ed egli viene assegnato ad un tribunale ordinario (per i magistrati destinati alle funzioni di giudice) o ad una procura della Repubblica (per i magistrati destinati alle funzioni di pubblico ministero). In caso di esito negativo del tirocinio, questo viene prolungato per ulteriori 12 mesi. Un ulteriore esito negativo comporta la cessazione del rapporto di pubblico impiego con il magistrato in tirocinio."}
{"id": "1807965", "revid": "137928", "url": "https://it.wikipedia.org/wiki?curid=1807965", "title": "Extended Video Graphics Array", "text": ""}
{"id": "1807966", "revid": "712828", "url": "https://it.wikipedia.org/wiki?curid=1807966", "title": "Ed Warner", "text": ""}
{"id": "1807967", "revid": "289247", "url": "https://it.wikipedia.org/wiki?curid=1807967", "title": "Messier 60", "text": ""}
{"id": "1807975", "revid": "92723", "url": "https://it.wikipedia.org/wiki?curid=1807975", "title": "Strada Vinzaglio", "text": "Strada Vinzaglio \u00e8 una via del centro storico di Grosseto.\nDescrizione.\nLa strada ha inizio dalla facciata della chiesa dei Bigi, situata all'inizio del lato orientale, presso la quale si apre piazza San Francesco. Dirigendosi verso sud, sul medesimo lato vi si affaccia anche l'attiguo complesso conventuale delle Clarisse, che ha ospitato in tempi recenti il museolab e la facolt\u00e0 di archeologia del Polo Universitario Grossetano, e vi si apre il caratteristico Chiasso delle Monache. All'inizio del lato occidentale, presso il quale si apre piazza Baccarini, si affaccia il fianco laterale sinistro del palazzo del vecchio tribunale che ospita il Museo archeologico e d'arte della Maremma.\nLa strada \u00e8 interrotta dalla piazzetta Bruno Dominici, che divide strada Vinzaglio nel tratto settentrionale e nel tratto meridionale. Continuando a sud, si trovano sulla destra il villino Magrassi e il villino Brogi, realizzati tra il 1927 e il 1929 con pregevoli lineamenti liberty, e infine il breve tratto di strada termina in un quadrivio, arrivando a piazza Mensini, dove sorgono l'imponente palazzo della Stella d'Italia (1890) e la facciata posteriore del Palazzo Comunale, e all'adiacente piazzetta Innocenzo II, dove si trovano il campanile della cattedrale di San Lorenzo e il palazzo Gigli, settecentesco edificio un tempo dimora dei vescovi di Grosseto."}
{"id": "1807979", "revid": "767487", "url": "https://it.wikipedia.org/wiki?curid=1807979", "title": "Ricardo Alves Pereira", "text": ""}
{"id": "1807980", "revid": "599013", "url": "https://it.wikipedia.org/wiki?curid=1807980", "title": "EVGA", "text": ""}
{"id": "1807983", "revid": "104458", "url": "https://it.wikipedia.org/wiki?curid=1807983", "title": "Eforato", "text": ""}
{"id": "1807988", "revid": "311148", "url": "https://it.wikipedia.org/wiki?curid=1807988", "title": "Kadan", "text": "Appartenente al clan reale mongolo in quanto nipote di Gengis Khan, era un pretendente al Gran Khanato.\nBiografia.\nEra il figlio di \u00d6g\u00f6dei, secondo gran Khan, e di una sua concubina, e quindi nipote abiatico di Gengis. Assieme a Baidar e Orda condusse con l'Orda Bianca l'attacco mongolo in Europa assieme all'Orda Blu di Batu Khan, in Ungheria e nel 1241 in Polonia. Condusse in prima persona le scorreria di Cracovia e di Lituania razziando dalle citt\u00e0 sul Baltico alla Boemia. Lungo la sua discesa le conquiste si facevano sempre pi\u00f9 ardue e ad un costo umano sempre pi\u00f9 alto, specialmente alle porte dell'Ungheria ed in Moravia per l'opposizione di Bela IV e poi nei pressi di Sz\u00e9kesfeh\u00e9rv\u00e1r dove incontrando truppe mercenarie italiche ebbe la peggio. Ritirandosi dalla citt\u00e0 si diresse a sud in Croazia dando la caccia al re Bela. Compi' \"sacchi\" delle citt\u00e0 Croate e Dalmate da Zagabria a Scutari, subendo una sola sconfitta a Fiume. Giunti sulle coste dell'odierna Albania si ritirarono per la morte di Ogodei e l'imminente Kuriltai. Ritornando percorsero le piste in Bulgaria, mettendola a ferro e fuoco.\nIn alcune fonti medioevali spesso \u00e8 confuso con Kaidu Khan.\nAscendenza.\nFiglio di \u00d6g\u00f6dei e di Argana, una concubina, era nipote di Gengis Khan.\nDiscendenza.\nEbbe alcuni figli."}
{"id": "1807997", "revid": "137928", "url": "https://it.wikipedia.org/wiki?curid=1807997", "title": "XVGA", "text": ""}
{"id": "1807999", "revid": "486946", "url": "https://it.wikipedia.org/wiki?curid=1807999", "title": "ONCE (ciclismo)", "text": ""}
{"id": "1808026", "revid": "1543377", "url": "https://it.wikipedia.org/wiki?curid=1808026", "title": "Dorothea Tanning", "text": "Biografia.\nNata a Galesburg, nell'Illinois, si trasfer\u00ec giovane a Parigi, dove visse per ventotto anni, prima di andare a vivere a New York. La mostra \"Fantastic Art, Dada and Surrealism\" del 1936 la introdusse al surrealismo. L\u00ec conobbe il noto pittore Max Ernst, che le permise di frequentare i circoli del Surrealismo, nel 1942. Nel '46 i due si sposarono e, dopo la fine della seconda guerra mondiale, raggiunse a Parigi il gruppo surrealista insieme al marito.\nNel corso del suo novantacinquesimo anno una galleria di New York le ha dedicato una mostra nella quale sono stati raccolti per la prima volta tutti i suoi quadri. I critici in quella occasione hanno dichiarato che \"Eine kleine Nachtmusik\" \u00e8 certamente la sua opera migliore e pi\u00f9 significativa.\nOpere.\nPittura.\nLa sua prima produzione, risalente agli anni quaranta, fu influenzata dal surrealismo che aveva scoperto a New York, ma a met\u00e0 degli anni cinquanta si assiste ad un cambiamento radicale. Ella stessa dichiar\u00f2 di \"aver rotto lo specchio con il quale vedeva\" dopo aver dipinto nel 1957 \"Insomnias\", un altro suo quadro particolarmente significativo. In quella tela la Tanning ha rappresentato \"lo spostamento di energie in quel particolare momento storico del dopoguerra\".\nLetteratura.\nDopo la morte del marito, avvenuta nel 1976, ha cominciato anche a dedicarsi alla poesia e alla stesura di alcuni romanzi, di cui il pi\u00f9 noto \u00e8 \"Chasm\", pubblicato nel 2004."}
{"id": "1808027", "revid": "1543377", "url": "https://it.wikipedia.org/wiki?curid=1808027", "title": "Prairie du Rocher", "text": "Prairie du Rocher \u00e8 un comune degli Stati Uniti d'America, nella contea di Randolph, nello Stato dell'Illinois.\nFondato da coloni francesi nel 1722, sulle rive del fiume Mississippi, proprio nelle vicinanze di dove qualche anno prima fu eretto Fort de Chartres, \u00e8 una delle pi\u00f9 antiche borgate del Nordamerica.\nIl villaggio, nel Settecento faceva parte dell'ampio territorio della Nuova Francia. Per la fertilit\u00e0 del suo terreno, i coloni riuscirono a coltivare il grano, nonch\u00e9 a produrre altre derrate, per venderle a Nouvelle Orleans.\nA Prairie du Rocher, come gli altri villaggi della Louisiana francese, le case erano ubicate una di fronte all'altra, con una sola via principale. Le case erano molto modeste.\nL'insediamento cadeva amministrativamente sotto il vicino Fort de Chartres, che si trovava a qualche chilometro ad ovest.\nDopo la vittoria nella guerra franco-indiana i britannici presero possesso della comunit\u00e0. Alcuni coloni francesi, per evitare il dominio britannico, emigrarono ad ovest, nella parte della Louisiana ceduta dalla Francia alla Spagna.\nDurante la rivoluzione americana Prairie du Rocher fu conquistata dall'esercito statunitense. Secondo i resoconti dell'epoca, i coloni francesi rimasti, emigrarono nella Louisiana spagnola. Al loro posto si stabilirono i soldati dell'esercito americano, attratti dalla fertilit\u00e0 della zona.\nAttualmente Prairie du Rocher conta circa 600 abitanti."}
{"id": "1808030", "revid": "74801", "url": "https://it.wikipedia.org/wiki?curid=1808030", "title": "Geminello Alvi", "text": "Biografia.\nLaureatosi in Economia e Commercio all'universit\u00e0 di Ancona nel 1979, con una tesi dal titolo: \"Gli elementi, la tradizione teorica e l'ambiente economico francese dell'Ottocento\", \u00e8 stato assistente del governatore della Banca d'Italia, Paolo Baffi, presso la Banca dei Regolamenti Internazionali (BRI) di Basilea e ha lavorato come economista per varie banche ed altre istituzioni. \u00c8 stato tra l'altro membro del Consiglio degli esperti del Ministero dell'Economia e delle Finanze.\n\u00c8 stato editorialista per \"L'Espresso\", il \"Giornale\", il \"Corriere della Sera\", \"La Repubblica\". Nel 1999 ha diretto la rivista bimestrale di economia \"Surplus\" (gruppo Espresso).\n\u00c8 stato consigliere di amministrazione dell'Acea, e fa parte del Consiglio scientifico della rivista \"Limes\". \u00c8 stato anche membro del consiglio scientifico della fondazione ENI, dedicata ad Enrico Mattei.\nNel 2007 firma la prefazione al bestseller \"Falce e carrello\" dell'imprenditore Bernardo Caprotti. Ha inoltre scritto l'introduzione alla ristampa dell'opera di Fabio Cusin \"Antistoria d'Italia\" (Milano, Oscar Mondadori, 2001)."}
{"id": "1808034", "revid": "442848", "url": "https://it.wikipedia.org/wiki?curid=1808034", "title": "Rio Grande (fiume Bolivia)", "text": "Il Rio Grande o Guapay (in spagnolo \"R\u00edo Grande\" o \"R\u00edo Guapay\") \u00e8 un fiume della Bolivia appartenente al bacino del Rio delle Amazzoni.\nNasce dal versante meridionale della Sierra de Cochabamba, a est della citt\u00e0 di Cochabamba. Alla sorgente \u00e8 noto con il nome di Rocha e attraversa la valle di Cochabamba in direzione ovest. Dopo 65\u00a0km svolta a sud-est e dopo altri 50\u00a0km si unisce all'Arque a un'altitudine di 2.350 metri.\nDa questa confluenza nasce il fiume Caine che con i suoi 162\u00a0km continua a fluire in direzione sud-est fino ad unirsi con il fiume San Pedro. Da questa momento il fiume viene chiamato Rio Grande. Dopo un ulteriore percorso di 500\u00a0km, il fiume entra in pianura dove scorre in direzione nord-est formando ampie anse, oltre a fare da confine fra la Provincia di Andr\u00e9s Ib\u00e1\u00f1ez e di Chiquitos.\nDopo 1.438\u00a0km, il Rio Grande si unisce al fiume Ichilo e sfocia nel Mamor\u00e9.\nAffluenti.\nIl suo affluente maggiore fiume Pira\u00ed, che bagna la grande citt\u00e0 di Santa Cruz de la Sierra. Tra i molti altri affluenti si possono ricordare i fiumi San Pedro, Chayanta, Chico, Charobamba, Tomina, Mizque, Azero, Pailas e Yapacan\u00ed."}
{"id": "1808044", "revid": "599013", "url": "https://it.wikipedia.org/wiki?curid=1808044", "title": "G\u00f6khan \u00dcnal", "text": ""}
{"id": "1808045", "revid": "599013", "url": "https://it.wikipedia.org/wiki?curid=1808045", "title": "G\u00f6khan Unal", "text": ""}
{"id": "1808047", "revid": "1442080", "url": "https://it.wikipedia.org/wiki?curid=1808047", "title": "Virgilio Guidi", "text": "Biografia.\nDa giovane Virgilio Guidi segue i corsi dell'Istituto Tecnico a Roma, appassionato di geometria e disegno. Per coltivare quest'ultima vocazione segue anche i corsi serali della Scuola libera di pittura. Nel 1908 abbandona l'Istituto Tecnico e va a far pratica di pittura nella bottega del restauratore e decoratore romano Giovanni Capranesi il quale alla fine dell'anno lo promuove suo primo aiuto. A distanza di pochi anni, siamo nel 1911, per contrasti sulle tendenze della pittura moderna, abbandona lo studio di Capranesi e si iscrive all'Accademia di Belle Arti a Roma. Per conto proprio studia Giotto, Piero della Francesca, Correggio e i francesi Chardin e Courbet. Sempre in questo periodo comincia a riflettere (e a scrivere) sulla luce come determinante dei propri dipinti. Nel 1913 partecipa e vince il concorso \"Lana\" in pittura bandito dall'Accademia e in questo periodo comincia ad esporre i suoi primi lavori.\nIn occasione della mostra tenutasi nel 1914 della Societ\u00e0 Amatori e Cultori di Belle Arti a Roma, viene a diretto contatto con le opere di C\u00e9zanne e di Matisse; in particolare lo studio della forma-colore di C\u00e9zanne lo aiuter\u00e0 a superare gli strascichi della sua formazione pan-germanica. Mentre le sue riflessioni spaziano fra C\u00e9zanne e la tradizione quattrocentesca italiana egli non resta indifferente al cromatismo di Renoir e ad Armando Spadini. Nel 1915 partecipa alla III Esposizione Internazionale d'Arte della Secessione Romana.\nPer venire incontro alle necessit\u00e0 economiche della famiglia dal 1916 \u00e8 costretto a impiegarsi presso il Genio civile a Roma, e vi rimane per due anni come disegnatore. Fra 1920 e il 1923 dipinge alcuni dei suoi pi\u00f9 importanti quadri di figure. Ne espone nella XIII Biennale di Venezia del 1922. Comincia a vendere i suoi dipinti e frequenta la \"terza saletta\" del Caff\u00e8 Aragno dove entra in contatto con Giorgio De Chirico, Giuseppe Ungaretti, Roberto Longhi. Nel 1924 raggiunge il successo alla XIV Biennale di Venezia con il suo \"Tram\". Il parere favorevole della critica sancisce un riconoscimento internazionale tanto che il Granducato di Lussemburgo si offre di acquistare l'opera, ma Guidi preferisce che essa rimanga in Italia (ora alla Galleria di Arte Moderna a Roma).\nNel 1926 prende parte alla prima mostra del \"Novecento Italiano\" a Milano, al Palazzo della Permanente e parteciper\u00e0 anche alla seconda, nel 1929 pur conservando una certa autonomia rispetto agli indirizzi di quella tendenza. L'anno successivo, \u00e8 il 1927, sposa Adriana Bernardi, sua compagna di studi nell'Accademia di Belle Arti di Roma, nonch\u00e9 scultrice, \u00e8, inoltre, chiamato a insegnare pittura all'Accademia di Belle Arti di Venezia. Tra il 1928 e il 1929 partecipa alla XVI Biennale di Venezia \u00e8 qui che presenta uno dei testi che rimarr\u00e0 una pietra miliare del suo periodo veneziano la \"Giudecca\", in cui la luce meridiana ferma la sua immagine in una spazialit\u00e0 assoluta.\nScrive riflessioni sulla propria ricerca pittorica e le pubblica, fra l'altro, nel catalogo della prima Quadriennale di Roma. Pubblica appunti e osservazioni sulla pittura. Tiene una prima mostra personale a Firenze ed espone nella XVIII Biennale di Venezia. Nel 1935, per l'ostilit\u00e0 dell'ambiente veneziano decide di trasferirsi a Bologna, dove insegna alla locale Accademia di Belle Arti ma manterr\u00e0 lo studio all'interno. Ha una sala personale nella II Quadriennale d'Arte Nazionale a Roma, dov'\u00e8 premiato. L'anno successivo espone alla XX Biennale di Veneza e tiene un'altra personale a Milano, alla Galleria del Milione. Il 1937 \u00e8 l'anno della prima monografia che \u00e8 edita a New York e curata dalla giornalista americana Nedda Arnova, inoltre pubblica a Bologna \"Bollettino d'Arte\" ed elabora un sintetismo plastico di luce-forma-colore. Nel 1940 viene invitato dall'Accademia alla XXII Biennale di Venezia dove avr\u00e0 riservato una intera sala personale. Comincia ad individuare temi teorico-compositivi costanti come l'apparizione di una figura femminile e la Visita.\nNel 1942 comincia a scrivere i primi versi poetici editi per\u00f2 solo nel 1959. Riprende anche le sue riflessioni scritte sull'arte, sulla luce-spazio ed invia \"Vista nello studio\" alla XII biennale. Nel 1946, interessatosi alla grafica, avvia la sua attivit\u00e0 pubblicando una serie di litografie. Tra il 1947-'50 realizza \"Marine\" in uno schema di puri piani di colore, e \"Figure nello spazio\", torna a esporre alla XXIV Biennale di Venezia e prende parte al movimento spaziale, animato da Lucio Fontana. Nel 1949 partecipa con alcune opere alla mostra \"Twentieth-Century Italian Art\" con due dipinti: un nudo del 1945 e \"figure nello spazio\" del 1947\nNel triennio 1952-'55 la sua ricerca pittorica procede per cicli tematico-compositivi ricorrenti: \"Figure nello spazio\", \"Angoscia\", \"Presenze\", \"Teste\", \"Marine\". Ha, come da ormai molti anni, una sala personale nella XXVII Biennale di Venezia. Nel 1959 lavora alle \"Architetture umane\", a \"Riflessioni del tempo\". Rebellato pubblica a Padova la prima raccolta in volume di sue liriche, \"Spazi dell'esistenza\". La sua ricerca pittorica procede sempre per grandi cicli tematico-compositivi. Inizia, nel 1960, il ciclo dei \"Tumulti\". Riceve, nel 1961, una medaglia per la cultura della Presidenza della Repubblica Italiana, e inizia a dipingere le prime \"Architetture cosmiche\".\nNel 1962 il Comune di Venezia organizza una sua ampia mostra antologica nell'Ala Napoleonica, a Venezia. Sviluppa le \"Architetture cosmiche\" e riprende il tema delle marine. L'anno 1963 vede iniziare i nuovi cicli tematici: \"Prigioniera\", \"Marine\" astratte, \"Grandi occhi\", \"Cielo\". Come consuetudine nel 1964 ha una sala personale nella XXXII Biennale di Venezia. Nel 1965 gli viene assegnato a Mestre il prestigioso premio della \"Tavola all'Amelia\" di Dino Boscarato. Nel 1967 dipinge ancora \"Nuove figure\". Il Poliedro pubblica a Roma la raccolta di poesie \"La ragione di essere\". Nel biennio 1969-70 d\u00e0 inizio al primo ciclo sul tema dell\"'Albero\". Suggestionato da foreste marchigiane conosciute in occasione del viaggio a Recanati, inizia a dipingere i \"Grandi Alberi\". Tra il 1974 e il 1976 nella Galleria di Palazzo d'Accursio a Bologna, si espongono le opere donate alla Galleria d'Arte Moderna. Una mostra di cento opere e dieci poesie inedite \u00e8 presentata nella Villa Simes a Piazzola sul Brenta. In questi anni dipinge nuovi cicli di \"Incontri\", di \"Figure agitate\", di \"Figure inquiete\". Un'antologica di dipinti a partire dagli anni Quaranta \u00e8 ospitata nella Villa Malpensata di Lugano.\nL'attivit\u00e0 poetica di Guidi \u00e8 ormai una costante quotidiana: nel 1979 Bino Rebellato pubblica a Padova \"L'Et\u00e0 improbabile\". Con il pittore Roberto Colombo crea una cartella che unisce opere grafiche di Colombo a sue poesie: \"Shambariben\". Celebra a Venezia i novant'anni con un convegno della Fondazione Cini, all'isola di San Giorgio. Dona due dipinti al Museo d'Arte Contemporanea di Zagabria. Dipinge un nuovo ciclo, \"Branco da branco\". Nel 1983 novantaduenne lavora a Venezia. Realizza un ciclo di dipinti sul tema \"L'uomo e il cielo\".\nIl 7 gennaio del 1984 muore a Venezia mentre \u00e8 in corso alla Galleria \"il Traghetto\" un'esposizione dei suoi ultimi dipinti che testimoniano l'estrema vitalit\u00e0 e attualit\u00e0 dell'artista.\n\u00c8 sepolto a Venezia, nel cimitero monumentale di San Michele.\nEsposizioni.\nNei suoi 93 anni di vita Virgilio Guidi partecipa a innumerevoli mostre sia nazionali che internazionali in cui ha ottenuto molti riconoscimenti. Fra le pi\u00f9 prestigiose ricordiamo:"}
{"id": "1808048", "revid": "16556195", "url": "https://it.wikipedia.org/wiki?curid=1808048", "title": "Guerrigliera", "text": ""}
{"id": "1808051", "revid": "767487", "url": "https://it.wikipedia.org/wiki?curid=1808051", "title": "Roman \u0160i\u0161kin", "text": "Caratteristiche tecniche.\n\u00c8 un giocatore molto duttile, che predilige giocare come terzino destro ed all'occorrenza anche sulla fascia opposta e come mediano davanti alla difesa.\nCarriera.\nNazionale.\nViene convocato per gli Europei 2016 in Francia."}
{"id": "1808054", "revid": "580197", "url": "https://it.wikipedia.org/wiki?curid=1808054", "title": "Westchester Flames", "text": "Il Westchester Flames \u00e8 un club calcistico statunitense partecipante al campionato di USL, la terza serie del campionato americano.\nLe partite interne della squadra vengono giocate al City Park Stadium di New Rochelle, cittadina poco distante da New York.\nIl Westchester \u00e8 una delle squadre pi\u00f9 titolate della PDL, campionato che \u00e8 riuscito a vincere nel 2001. Il club per\u00f2 non ha sempre militato in questa lega, avendo giocato in Seconda Divisione dal 2002 al 2004."}
{"id": "1808059", "revid": "287204", "url": "https://it.wikipedia.org/wiki?curid=1808059", "title": "Cece di Merella", "text": "Il cece di Merella \u00e8 una variet\u00e0 tipica di cece coltivata nella frazione rurale di Merella, in una zona pianeggiante a breve distanza dal fiume Scrivia, nel territorio comunale di Novi Ligure. Si tratta di un territorio piuttosto inconsueto per la coltivazione del cece in Italia, che in genere \u00e8 diffusa nel centro e sud del paese.\nGastronomia.\nIl cece di Merella \u00e8 tradizionalmente utilizzato sia nella preparazione della farinata, che in minestroni, passati e vellutate.\nRiconoscimenti.\nIl prodotto \u00e8 stato riconosciuto come P.A.T. dalla Regione Piemonte."}
{"id": "1808060", "revid": "767487", "url": "https://it.wikipedia.org/wiki?curid=1808060", "title": "Cristian Fabbiani", "text": "In patria viene soprannominato \"El ogro\", motivo che spinge il calciatore a tatuarsi l'orco di Shrek.\nCarriera.\nDopo un particolare trasferimento dal Palestino al Gerusalemme, va a giocare nel Cluj, in Romania. La squadra lo cede in prestito dopo una stagione al Newell's Old Boys, formazione di Rosario. Nel gennaio 2009 Fabbiani viene ceduto in prestito nuovamente, questa volta al River Plate, per cui mette a segno il primo gol il 15 febbraio 2009 nella trasferta vinta per 2-1 contro la formazione del Rosario Central. Finita l'avventura nel River Plate con il bottino di 2 reti in 16 presenze e svincolatosi dal CFR Cluj, firma un triennale con il Veracruz, squadra militante nella seconda serie messicana."}
{"id": "1808070", "revid": "1310927", "url": "https://it.wikipedia.org/wiki?curid=1808070", "title": "Razak Omotoyossi", "text": ""}
{"id": "1808075", "revid": "580197", "url": "https://it.wikipedia.org/wiki?curid=1808075", "title": "Karim Matmour", "text": "Carriera.\nClub.\nMatmour inizi\u00f2 la sua carriera nelle giovanili dello Strasburgo, ma quando al raggiungimento della maggiore et\u00e0 non gli fu offerto un contratto da professionista fu costretto a passare al club dilettantistico del Vauban Strasburgo. Dopo breve tempo per\u00f2 si trasfer\u00ec in Germania dove si un\u00ec al club riserve del Friburgo. Qui mise in mostra le sue potenzialit\u00e0 e fu in breve tempo promosso in prima squadra, dove collezion\u00f2 79 presenze e 10 gol spalmate in tre stagioni di Zweite Bundesliga.\nIl 4 giugno 2008 ha firmato un contratto di quattro anni per il neopromosso Borussia M\u00f6nchengladbach. Al Friburgo \u00e8 andato un indennizzo di 2 milioni di euro.\nIl 1\u00ba luglio 2011 passa all'Eintracht Francoforte.\nIl 24 giugno 2013 viene ufficializzato il suo passaggio al . Il giocatore firma un contratto di due anni.\nNazionale.\nHa ricevuto la sua prima convocazione con la nazionale il 6 febbraio 2007 nella partita contro la Libia."}
{"id": "1808078", "revid": "1654832", "url": "https://it.wikipedia.org/wiki?curid=1808078", "title": "The Rocky Horror Show", "text": "The Rocky Horror Show \u00e8 un musical che debutt\u00f2 il 16 giugno 1973.\nScritto ed interpretato da Richard O'Brien, venne diretto teatralmente da Jim Sharman. La coppia di artisti ripropose, nel 1975, l'adattamento cinematografico \"The Rocky Horror Picture Show\".\nTrama.\nAtto I\nLa Mascherina di un cinema abbandonato presenta il film della serata con la canzone \"Science Fiction/Double Feature\" in cui fantasmi mascherati fanno il coro.\nDopo aver assistito al matrimonio tra Ralph Hapshatt e Betty Munroe, Brad Majors confessa il suo amore a Janet Weiss cantando \"Dammit, Janet!\", e fidanzandosi cos\u00ec ufficialmente. Appare poi il narratore per spiegare che Brad e Janet stanno lasciando Denton per far visita al Dr. Everett Scott, il loro ex-insegnante di scienze, guidando nel mezzo di un temporale. Durante tale viaggio uno pneumatico si sgonfia e sono costretti a camminare in mezzo alla pioggia per chiedere un telefono in un vecchio castello (\"Over at the Frankenstein Place\").\nAl loro arrivo al castello i protagonisti sono accolti da Riff Raff, il tuttofare gobbo, sua sorella Magenta, la cameriera, e Columbia, una \"groupie\" di Frank N. Furter che parlano tra loro di un ragazzo, Eddie, vittima di uno sfortunato incidente e quindi eseguono un numero di danza (\"The time warp\").\nBrad e Janet cercano di andarsene, ma vengono fermati dall'arrivo di Frank-N-Furter, uno scienziato pazzo, travestito e bisessuale, che si presenta come proveniente da \"Transexual, Transylvania\" e invita Brad e Janet a vedere il suo laboratorio (\"Sweet Transvestite\").\nQui Frank rivela la sua creazione, un ragazzo biondo ed Atletico di nome Rocky Horror, che viene fatto rivivere. Nel mentre, da un freezer esce Eddie, ridotto ad uno zombie dall'asportazione di mezzo cervello (impiantato su Rocky), che danneggia il laboratorio fino a quando Frank riesce a richiuderlo nuovamente nel freezer uccidendolo con un'ascia.\nFrank rivela a Rocky di aver avuto una forte relazione intellettuale con Eddie, ma di preferire lui perch\u00e9 pi\u00f9 atletico, oltre ad avere comunque met\u00e0 cervello di Eddie.\nBrad and Janet, sconvolti, vengono accompagnati in due camera separate per la notte.\nAtto II\nIn camera sua, Janet riceve delle avances da Brad ma poi si accorge che in realt\u00e0 \u00e8 Frank travestito. Dapprima riluttante, Janet si lascia convincere da Frank che il piacere non \u00e8 un crimine, e i due ricominciano ad amoreggiare.\nSubito dopo, Brad fa l'amore con Janet ma poi scopre che si tratta nuovamente di Frank travestito. I due sono interrotti da Riff Raff che compare su un monitor e comunica che Rocky \u00e8 scappato.\nJanet cerca Brad nel laboratorio, ma trova Rocky che si sta nascondendo; vede su un monitor Brad a letto con Frank e seduce Rocky (\"Touch-a, Touch-a, Touch-a, Touch Me\"). Il resto del gruppo cerca Rocky attraverso i vari monitor scoprendo Janet con lui, il che ferisce molto Brad (\"Once in a While\"). \nNel frattempo, al castello arriva anche il dottor Everett Scott, l'insegnante di Brad e Janet, che sta cercando suo nipote Eddie (\"Eddie's Teddy\"). Frank mostra il corpo di Eddie e quindi usa un dispositivo elettronico per bloccare Brad, Janet, il dottor Scott e Rocky a terra (\"Planet Schmanet Janet\"), rivelando di essere il capo di un gruppo di alieni venuti sulla terra per fare sesso con i terrestri e per lavorare su Rocky.\nSotto l'influenza di Frank, Columbia, Rocky, Brad e Janet cantano e danzano in lingerie (\"Rose Tint My World (Floor Show)\"), vengono indotti a lasciarsi andare ai loro istinti naturali in un'orgia (\"Don't Dream It \u2013 Be It\") e quindi concludono con un eccitante numero finale (\"Wild and Untamed Thing\"). \nLo show viene interrotto da Riff Raff e Magenta che entrano vestiti in tute spaziali e con armi a raggi; Riff Raff dichiera di aver preso il comando e di voler riportare gli alieni sul proprio pianeta (\"Transit Beam\"). Frank dichiara di voler rimanare sulla Terra a fare sesso con gli umani (\"I'm going home\"), ma Riff Raff uccide lui, Columbia e Rocky e quindi ordina a Brad, Janet, ed al dottor Scott di andarsene. I tre lasciano il castello mentre Riff Raff e Magenta esprimono la loro felicit\u00e0 nel tornare a casa ballando ancora il \"Time Warp\" con i loro amici Transilvani (\"Spaceship\").\nBrad e Janet guardano il castello sparire in cielo, confusi a causa delle loro avventure sessuali (\"Super Heroes\").\nIl Narratore conclude la sua storia con la frase \"e strisciando sulla superficie del pianeta, insetti detti \"razza umana\", persi nel tempo, nello spazio e nel significato\".\nPersonaggi.\nGli interpreti fanno riferimento alla prima edizione del musical."}
{"id": "1808079", "revid": "46291", "url": "https://it.wikipedia.org/wiki?curid=1808079", "title": "Dypsis onilahensis", "text": "La palma dell'Onilahy (Dypsis onilahensis ) \u00e8 una pianta della famiglia delle Arecacee, endemica del Madagascar.\nDescrizione.\n\u00c8 una palma con fusto eretto, alto sino a 20\u00a0m, con lunghe foglie pennate, arcuate o ricadenti.\nDistribuzione e habitat.\nL'epiteto specifico fa riferimento al fiume Onilahy, lungo le cui rive sono presenti numerosi esemplari. L'areale della specie \u00e8 comunque pi\u00f9 vasto e comprende buona parte del versante occidentale dell'isola.\nCresce, solitaria o in gruppi, lungo le rive dei fiumi.\nConservazione.\nLa Lista rossa IUCN classifica \"Dypsis onilahensis\" come specie vulnerabile."}
{"id": "1808080", "revid": "111654525", "url": "https://it.wikipedia.org/wiki?curid=1808080", "title": "Puniche", "text": ""}
{"id": "1808089", "revid": "767487", "url": "https://it.wikipedia.org/wiki?curid=1808089", "title": "Billie Myers", "text": "Biografia.\nBillie Myers viene scoperta in un nightclub dal produttore Peter Q. Harris che le fa ottenere un contratto con la Universal Music, con la quale nel 1997 registra il suo primo album \"Growing, Pains\". Il suo primo singolo \"Kiss the Rain\" ottiene un notevole successo: dopo essere apparso nel telefilm \"Dawson's Creek\", entra nella top ten britannica.\nNel giugno 2000 viene pubblicato il secondo album \"Vertigo\", che ottiene un discreto successo negli Stati Uniti e soprattutto il remix dance del singolo \"Am I Here Yet?\" diventa una hit nelle discoteche. Nel 2009 esce il suo terzo album \"Tea &amp; Sympathy\"."}
{"id": "1808092", "revid": "125060904", "url": "https://it.wikipedia.org/wiki?curid=1808092", "title": "Salvatore Distaso", "text": "Biografia.\nDocente ordinario di demografia presso l'Universit\u00e0 degli Studi di Bari, nel 1995 fu candidato dalla coalizione di centrodestra (Forza Italia, AN, CCD e alleati minori) alla carica di presidente della giunta regionale nelle prime elezioni dopo che la riforma elettorale aveva introdotto l'elezione diretta. Venne eletto con il 49,8% di voti, battendo il candidato del centrosinistra Luigi Ferrara Mirenzi.\nPresidenza regione Puglia.\nNel quinquennio amministrativo, la sua giunta si impegn\u00f2 soprattutto per la riduzione del debito pubblico e la gestione dei fenomeni migratori dovuti agli sbarchi di extracomunitari sulle coste pugliesi. Al termine del mandato, nel 2000, non fu ripresentato dalla coalizione, che gli prefer\u00ec la candidatura, poi rivelatasi vincente, di Raffaele Fitto, gi\u00e0 vicepresidente della giunta Distaso dal 1995 al 1997.\nTornato alla professione accademica, Distaso ricopr\u00ec anche l'incarico di presidente della Banca Popolare di Bari."}
{"id": "1808095", "revid": "10431", "url": "https://it.wikipedia.org/wiki?curid=1808095", "title": "Agylla", "text": ""}
{"id": "1808110", "revid": "400694", "url": "https://it.wikipedia.org/wiki?curid=1808110", "title": "Growing, Pains", "text": "Growing, Pains \u00e8 l'album di debutto della cantante inglese Billie Myers uscito nel 1997."}
{"id": "1808112", "revid": "1272592", "url": "https://it.wikipedia.org/wiki?curid=1808112", "title": "Maria Cristina di Borbone", "text": ""}
{"id": "1808114", "revid": "339392", "url": "https://it.wikipedia.org/wiki?curid=1808114", "title": "Regina dei Longobardi", "text": ""}
{"id": "1808120", "revid": "729019", "url": "https://it.wikipedia.org/wiki?curid=1808120", "title": "Vertigo (Billie Myers)", "text": "Vertigo \u00e8 il secondo album di debutto della cantante inglese Billie Myers uscito nel 2000."}
{"id": "1808121", "revid": "767487", "url": "https://it.wikipedia.org/wiki?curid=1808121", "title": "Roberto Bocchino", "text": "Carriera.\nGiocatore.\nCresciuto nel Torino, Bocchino ha collezionato 4 stagioni in Serie C2 con l'Asti prima di approdare in Serie A nella , in qualit\u00e0 di riserva di Ivano Bordon prima e di Guido Bistazzoni poi.\nA seguire, dopo quattro anni in blucerchiato con 2 presenze all'attivo, e una breve parentesi di una stagione nel , una militanza quadriennale nell', come vice di Andrea Pazzagli nel campionato 1988-1989 e di Fabrizio Lorieri dal 1989 al 1992.\nHa complessivamente totalizzato 4 presenze in Serie A.\nAllenatore.\nDopo aver allenato per molti anni i portieri dell'Ascoli, nel giugno 2010 diventa allenatore dei portieri del , seguendo Bepi Pillon. Nel 2011 diventa preparatore dei portieri del . Nel 2014 passa al Bologna."}
{"id": "1808122", "revid": "729019", "url": "https://it.wikipedia.org/wiki?curid=1808122", "title": "Atlantic Division (NHL)", "text": "La Atlantic Division della National Hockey League venne formata nel 1993 come parte della Eastern Conference in una riorganizzazione della lega. La lega precedente era la Patrick Division. Fino al 2013 era l'unica divisione della NHL nella quale le squadre partecipanti avessero vinto almeno una volta la Stanley Cup (in realt\u00e0, tutte e cinque le squadre l'hanno vinta almeno due volte), bench\u00e9 solo due squadre abbiano vinto la Stanley Cup quando gi\u00e0 facevano parte della Atlantic Division."}
{"id": "1808123", "revid": "174925", "url": "https://it.wikipedia.org/wiki?curid=1808123", "title": "Charles Louis Fran\u00e7ois Paul de Barentin", "text": ""}
{"id": "1808127", "revid": "547034", "url": "https://it.wikipedia.org/wiki?curid=1808127", "title": "Desperation (film)", "text": "Desperation o pi\u00f9 correttamente Stephen King's Desperation \u00e8 un film per la televisione del 2006 diretto da Mick Garris, che ha adattato l'omonimo romanzo del 1996 di Stephen King (che ha scritto la sceneggiatura della pellicola).\nGarris \u00e8 alla quinta collaborazione con King, iniziata nel 1992 con il film \"I sonnambuli\": girato nel 2004, \u00e8 stato trasmesso in USA due anni dopo.\nTrama.\nA Desperation, piccola comunit\u00e0 mineraria, l'unica autorit\u00e0 d'ordine \u00e8 lo sceriffo Collie Entragian. La storia inizia col viaggio di Peter e Mary Jackson, giovane coppia in viaggio per New York City. Durante il passaggio nella deserta statale i ragazzi vengono fermati da Entragian, il quale dopo una breve perquisizione e visto dei documenti, trova un sacco di marijuana nel vano posteriore della loro auto. Inizialmente calmo, lo sceriffo si innervosisce dopo le spiegazioni dei giovani, e li sbatte nella sua auto diretto verso la centrale di polizia di \"Desperation\". L'arrivo al paese disabitato \u00e8 sconvolgente, gente morta sulle strade, macchine vuote ferme ai semafori, sangue sui muri, e orde di corvi e coyote in ogni angolo del paese. Una volta dentro la centrale, lo sceriffo conversa brevemente con la coppia, dopodich\u00e9 spara vari colpi di pistola a Peter, il quale si accascia esanime sulle scale, ove \u00e8 presente anche il cadavere di una bambina, Kristen \"Pie\" Carver. Mary viene portata con forza dentro una stanza piena di celle, qui conoscer\u00e0 altri sfortunati, Ralph Carver, sua moglie Ellie, loro figlio David e l'ex-alcolizzato Tom Billingsley.\nLa storia procede parallelamente per Steve Ames, che durante un viaggio in camion al seguito dello scrittore John Marinville carica l'autostoppista Cynthia Smith. Alla volta di una conferenza, Marinville prende la statale con la sua Harley Davidson, e qui si ferma dopo vari chilometri per fare dei bisogni; in tale istante passa Entragian, che dopo uno scambio di apprezzamenti e battute con lo scrittore, inizia a picchiarlo per poi metterlo in auto. Mentre lo sceriffo nasconde la moto dello scrittore sotto le sterpaglie, Marinville chiama il suo aiutante Steve e lo avvisa dell'accaduto, ma a causa di problemi di copertura, l'uomo capisce solo che John \u00e8 in pericolo. Durante la ricerca dello scrittore, Cynthia scende dal camion per ricercare la moto, ed intravede un camper abbandonato, che si scoprir\u00e0 poi essere quello della famiglia Carver; dopo alcune ricerche Steve trova anche la moto dello scrittore, ed imbocca la strada per \"Desperation\". All'arrivo di Marinville nel carcere, iniziano le discussioni sul passato di Entragian, e Tom Billingsley spiega che egli \u00e8 diventato cos\u00ec dopo che \u00e8 stata riaperta la miniera; inoltre i malcapitati notano il continuo deteriorarsi del corpo dello sceriffo. Il figlio dei Carver, David, spiega di come riesce a comunicare con Dio, dopo che un suo amico di infanzia ebbe un incidente. Lo sceriffo fa ritorno alla centrale, e prende Ellie Carver per portarla alla miniera, mettendo un coyote a fare guardia ai protagonisti. Approfittando dell'assenza, David - dopo aver avuto una visione - prende una saponetta spargendola su tutto il corpo per cercare di attraversare le sbarre, non troppo strette per lui; tutti i presenti distraggono il coyote permettendo a David di evadere per cercare aiuto. Steve e Cynthia arrivano in paese, e fanno un giro alla ricerca di qualcuno, ma trovano solo morti per strada e per i negozi in cui entrano. Contemporaneamente, David trova una pistola nella centrale e, facendo ritorno alle celle spara in \"extremis\" al cane da guardia. Il giovane Carver, una volta rialzatosi da terra prende le chiavi delle celle liberando tutti; il gruppo \u00e8 ora volta alla fuga. Le strade di Steve e Cynthia si incrociano con quelle dei protagonisti dentro un supermercato, qui il gruppo si unisce dirigendosi verso il teatro del paese. Al ritorno alla centrale, non appare Entragian bens\u00ec Ellie Carver completamente mutilata in volto e visibilmente alterata.\nNel teatro, il gruppo fa conversazione, e David allontandosi vede nuovamente sua sorella Pie che gli mostra un proiettore, il bambino qui vede tutta la storia del paese, scoprendo anche che la miniera fu chiusa dopo un'esplosione preceduta dal ritrovamento del \"Pozzo del Male\", ovvero la culla di una presenza demoniaca chiamata \"Tak\". Mentre Tom racconta di come Entragian sia cambiato dopo la sua entrata in miniera, salta fuori anche una leggenda locale, presto collocata alla pellicola vista da David. In un momento di distrazione, Tom viene ucciso da un puma, e mentre Mary si appresta ad aiutarlo viene rapita da Ellie. Il gruppo si dirige allora alla miniera, per distruggere la \"Culla di Tak\", qui Mary riesce ad evadere grazie all'apparizione celere di Pie, che le mostra una via di fuga. Mentre Mary si appresta tornare in paese, ingaggia una lotta con Ellie che vuole il suo corpo, ma le sue condizioni precarie permettono a Mary di scappare in macchina e raggiungere il gruppo. In contemporanea, Ellie cambia forma prendendo le sembianze di un corvo; e qui attacca mortalmente Ralph. I protagonisti si convincono allora di uccidere Tak definitivamente, e Marinville si offre volontario entrando nel cuore della miniera e facendosi esplodere dentro il covo di Tak.\nProduzione.\nLa lavorazione \u00e8 cominciata il 17 novembre 2004 in Arizona (USA), nella periferia della citt\u00e0 di Bisbee e nel deserto di Tucson e si \u00e8 conclusa a dicembre dello stesso anno. Il film \u00e8 stato prodotto con una spesa preventiva di 12 milioni di dollari."}
{"id": "1808139", "revid": "36426", "url": "https://it.wikipedia.org/wiki?curid=1808139", "title": "Chiesa di San Biagio (Villasor)", "text": "San Biagio \u00e8 la chiesa parrocchiale di Villasor. Sorge nel centro del paese, nella piazza Matteotti, affiancata dalla canonica e dall'oratorio del Rosario.\nStoria e descrizione.\nLa chiesa di San Biagio venne edificata nella prima met\u00e0 del XV secolo in stile gotico catalano, secondo il modello della chiesa di San Giacomo a Cagliari. Tra il XVIII e il XIX secolo l'edificio venne radicalmente restaurato per volont\u00e0 dell'arcivescovo Cadello. Il 17 marzo 1914 il tempio venne consacrato dall'arcivescovo Francesco Rossi. I bombardamenti del 1943 danneggiarono la cupola e il tetto, successivamente riparati.\nLa chiesa ha una facciata a capanna, dove si aprono un finestrone rettangolare e il portale gotico, sormontato da un arco ogivale con cornice modanata, retta da peducci scolpiti. A sinistra della facciata si innalza la torre campanaria a canna quadra, come il portale risalente al primo impianto gotico. L'interno, che risente dei restauri sette-ottocenteschi, richiama il duomo di Cagliari: presenta pianta a croce latina, tre navate, transetto, cupola ottagonale all'incrocio dei bracci e presbiterio sopraelevato. Quest'ultimo \u00e8 cinto da una balaustra marmorea, sorretta da leoni del medesimo materiale, e accoglie il pregevole altare maggiore barocco in marmi policromi che custodisce la statua lignea di san Biagio. Di rilievo anche l'altare della Madonna del Rosario, la statua lignea settecentesca raffigurante sant'Efisio e il paliotto dell'altare a lui dedicato. Nel braccio sinistro del transetto si apre la cappella del Santissimo Sacramento, che presenta archi ogivali e volte a crociera costolonate."}
{"id": "1808140", "revid": "767487", "url": "https://it.wikipedia.org/wiki?curid=1808140", "title": "Alpha Ethniki 2001-2002", "text": "L'Alpha Ethniki 2001-2002 fu la 66\u00aa edizione della massima serie del campionato di calcio greco, conclusa con la vittoria dell'Olympiacos Pireo, al suo trentunesimo titolo e sesto consecutivo.\nCapocannoniere del torneo fu Alexandros Alexandris (Olympiacos), con 19 reti.\nFormula.\nLe squadre partecipanti passarono dalle sedici della stagione precedente alle quattordici di quella attuale e disputarono un girone di andata e ritorno per un totale di 26 partite.\nL'ultima classificata fu retrocessa in Beta Ethniki.\nIl punteggio prevedeva tre punti per la vittoria, uno per il pareggio e nessuno per la sconfitta.\nLe squadre ammesse alle coppe europee furono sette: i campioni e la seconda classificata alla UEFA Champions League 2002-2003, la vincitrice della coppa nazionale con terza, quarta e quinta alla Coppa UEFA 2002-2003 pi\u00f9 un'ulteriore squadra alla Coppa Intertoto 2002.\nClassifica finale.\nLegenda:\nNote:"}
{"id": "1808141", "revid": "110157", "url": "https://it.wikipedia.org/wiki?curid=1808141", "title": "TeXShop", "text": "TeXShop \u00e8 un editor per TeX/LaTeX sviluppato per macOS e rilasciato sotto licenza GNU GPL.\nIl programma fu sviluppato dal professor Richard Koch, matematico americano, specificatamente per l'interfaccia grafica Aqua di macOS e in modo da sfruttare il supporto PDF nativo del sistema operativo della Apple.\nMitsuhiro Shishikura miglior\u00f2 il programma aggiungendo la possibilit\u00e0 di trasferire espressioni matematiche direttamente all'interno di presentazioni Keynote.\nTeXShop richiede la presenza nel sistema di una distribuzione di TeX ed \u00e8 attualmente parte integrante di MacTeX, distribuzione per Mac di TeX."}
{"id": "1808142", "revid": "287204", "url": "https://it.wikipedia.org/wiki?curid=1808142", "title": "Sebastiano Valfr\u00e9", "text": ""}
{"id": "1808143", "revid": "767487", "url": "https://it.wikipedia.org/wiki?curid=1808143", "title": "I baccanali di Tiberio", "text": "I baccanali di Tiberio \u00e8 un film del 1960 diretto da Giorgio Simonelli.\nLa pellicola \u00e8 una commedia fantastica basata sull'espediente del viaggio nel tempo, ispirata al film \"O.K. Nerone\" girato nove anni prima da Mario Soldati.\nTrama.\nPrimo e Cassio sono due guide turistiche che stanno facendo un'escursione nella Villa di Tiberio, ma ad un certo punto finiscono per litigio in un precipizio.\nQuando si risvegliano, Primo e Cassio si ritrovano nell'epoca dell'Impero romano e, con un colpo di fortuna, vengono portati alla corte dell'imperatore Tiberio che sta organizzando una festa.\nProduzione.\nIl film venne realizzato negli stabilimenti di Cinecitt\u00e0.\nL'aiuto regista fu Nick Nostro.\nCensura.\nLa censura elimin\u00f2 una breve sequenza in cui viene pronunciata la battuta \"testa di Cassio\" e ridusse la scena della lotta tra le ballerine e altre ragazze."}
{"id": "1808144", "revid": "729019", "url": "https://it.wikipedia.org/wiki?curid=1808144", "title": "Stazione di Albinia", "text": "La stazione di Albinia \u00e8 una stazione ferroviaria sulla linea Tirrenica a servizio della frazione di Albinia nel comune di Orbetello.\nLa gestione degli impianti \u00e8 affidata a Rete Ferroviaria Italiana (RFI).\nStruttura ed impianti.\nLa stazione dispone di un fabbricato viaggiatori al cui interno sono ospitati i servizi per i viaggiatori come la biglietteria automatica e la sala di attesa. L'edificio si compone su due livelli di cui soltanto il piano terra \u00e8 aperto al pubblico.\nLa stazione disponeva di uno scalo merci con annesso magazzino: oggi lo scalo \u00e8 stato smantellato e sostituito da un parcheggio mentre il magazzino \u00e8 stato convertito a deposito.\nIl piazzale \u00e8 composto da tre binari. Nel dettaglio:\nTutti i binari sono dotati di banchina, riparati da una pensilina (in corrispondenza delle scale del sottopassaggio) e collegati fra loro da un sottopassaggio.\nServizi.\nLa stazione dispone di:\nMovimento.\nIl servizio passeggeri \u00e8 svolto da Trenitalia con treni regionali, nell'ambito del contratto di servizio stipulato con la Regione Toscana."}
{"id": "1808147", "revid": "767487", "url": "https://it.wikipedia.org/wiki?curid=1808147", "title": "MTV Unplugged (Julieta Venegas)", "text": "MTV Unplugged \u00e8 il primo album dal vivo della cantante messicana Julieta Venegas. Pubblicato il 10 giugno 2008, l'album \u00e8 stato registrato negli studi di MTV e contiene oltre a numerosi successi della cantante anche quattro inediti come El Presente, scelto anche come singolo di lancio. \u00c8 stato anche pubblicato un DVD con gli stessi brani, disposti nello stesso ordine del CD."}
{"id": "1808156", "revid": "767487", "url": "https://it.wikipedia.org/wiki?curid=1808156", "title": "Alpha Ethniki 2002-2003", "text": "L'Alpha Ethniki 2002-2003 fu la 67\u00aa edizione della massima serie del campionato di calcio greco, conclusa con la vittoria dell'Olympiacos Pireo, al suo trentaduesimo titolo e settimo consecutivo.\nCapocannoniere del torneo fu Nikos Liberopoulos (), con 16 reti.\nFormula.\nLe squadre partecipanti passarono dalle quattordici della stagione precedente alle sedici di quella attuale e disputarono un girone di andata e ritorno per un totale di 30 partite.\nLe ultime due classificate furono retrocesse in Beta Ethniki.\nIl punteggio prevedeva tre punti per la vittoria, uno per il pareggio e nessuno per la sconfitta.\nIl PAS Giannina fu penalizzato di novanta punti.\nLe squadre ammesse alle coppe europee furono otto: i campioni e la seconda classificata alla fase a gironi della UEFA Champions League 2003-2004 con la terza che ne disput\u00f2 i preliminari, la vincitrice della coppa nazionale con quarta e quinta alla Coppa UEFA 2003-2004 pi\u00f9 due ulteriori squadre alla Coppa Intertoto 2003.\nClassifica finale.\nLegenda:\nNote:\nPlay-out.\nLo Ionikos incontr\u00f2 in uno spareggio in gara unica l'Apollon Kalamarias per la permanenza in massima serie. La partita si gioc\u00f2 a Volos il 1\u00ba giugno 2003."}
{"id": "1808157", "revid": "1543377", "url": "https://it.wikipedia.org/wiki?curid=1808157", "title": "Edward Hyde, I conte di Clarendon", "text": "Biografia.\nEdward nacque da Henry Hyde nella regione del Wiltshire. Entr\u00f2 a Magdalen Hall (oggi Universit\u00e0 di Oxford) di Oxford nel 1622 ed ottenne la laurea nel 1626. Il padre aveva gi\u00e0 deciso per Edward una carriera ecclesiastica, ma quando morirono i suoi due fratelli maggiori Edward si trov\u00f2 ad essere il primo erede di suo padre; nel 1625 ebbe l'opportunit\u00e0 di entrare presso Middle Temple, a Londra, per studiare legge. Tuttavia il giovane Edward era pi\u00f9 interessato a leggere, specialmente libri di carattere storico, piuttosto che a studiare legge.\nE questi anni di studio, nei quali approfond\u00ec la conoscenza di numerosi esponenti letterari dell'epoca tra cui Ben Jonson, furono la base per le solide conoscenze culturali che dimostr\u00f2 di possedere nei suoi anni di impegno politico.\nMatrimonio e discendenza.\nEdward spos\u00f2 Frances Aylesbury (1617-1667), dalla quale ebbe:"}
{"id": "1808160", "revid": "104458", "url": "https://it.wikipedia.org/wiki?curid=1808160", "title": "Re degli Ostrogoti", "text": ""}
{"id": "1808161", "revid": "1733383", "url": "https://it.wikipedia.org/wiki?curid=1808161", "title": "Giunto (meccanica)", "text": "Un giunto \u00e8 un dispositivo capace di rendere solidali tra loro due estremit\u00e0 d'albero in modo tale che l'uno possa trasmettere un movimento torcente all'altro.\nStoria.\nIl concetto di base del giunto si basa sul disegno di una \"sospensione cardanica\", fin dall'antichit\u00e0. La prima persona che pens\u00f2 all'uso in meccanica per trasmettere il moto fu Gerolamo Cardano nel 1545, creando il giunto cardanico. Christopher Polhem successivamente lo reinvent\u00f2 chiamandolo \"Polhemsknut\" in Svezia.\nIl meccanismo fu descritto in \"Technica curiosa sive mirabilia artis\" nel 1664 da Gaspar Schott, che lo chiam\u00f2 \"paradoxum\".\nPoco dopo tra il 1667 e il 1675, Robert Hooke analizz\u00f2 il giunto trovando che la velocit\u00e0 di rotazione non era uniforme, ma questa caratteristica poteva essere usata per seguire il movimento dell'ombra sulla superficie di una meridiana. Effettivamente la componente della equazione del tempo che descrive il ribaltamento del piano equatoriale sull'eclittica \u00e8 analoga alla descrizione del giunto universale. I primo ad utilizzare il termine \"giunto universale\" fu Hooke nel 1676, nel trattato \"Helioscopes\". Pubblic\u00f2 una dissertazione nel 1678, con il risultato di che il termine \"Hooke's joint\" divenne comune nei paesi anglosassoni. Nel 1683, Hooke propose una soluzione alla rotazione non uniforme del giunto universale: un paio di \"Hooke's joints\" a 90\u00b0 sfasati opposti e con un albero intermedio; conosciuto come giunto omocinetico.\nIl termine \"universal joint\" fu usato nel XVIII secolo e molto comune nel XIX secolo. Edmund Morewood brevett\u00f2 nel 1844 una macchina per rivestimenti metallici con richiamo a un giunto universale per accomodare i piccoli errori di allineamento tra motore e alberi rotanti. Lardner nel 1877 sul suo \"Handbook\" descrisse giunti universali semplici e doppi, usati molto nelle macchine per il cotone. Jules Weisbach descrisse il movimento dei giunti universali nel suo trattato di meccanica pubblicato in Inghilterra nel 1883.\nNumerosi giunti universali furono utilizzati per collegare gli alberi di controllo del telescopio Northumberland all'Istituto di astronomia di Cambridge nel 1843. Ephriam Shay brevett\u00f2 per la sua locomotiva Shay nel 1881 l'utilizzo di giunti universali doppi per gli alberi di trasmissione. Charles Amidon utilizz\u00f2 un giunto universale miniaturizzato per il suo girabacchino nel 1884. Beauchamp Tower utilizz\u00f2 giunti universali per le sue macchine a vapore nel 1885.\nIl termine \"giunto cardanico\" apparve successivamente ai termini inglesi. Esempi del termine vengono riportati nel 1868 a seguito della Esposizione universale del 1867 e in un articolo sul dinamometro tradotto dal francese nel 1881.\nIrregolarit\u00e0 di posizionamento e funzionamento.\nIl giunto va scelto in funzione dell'irregolarit\u00e0 a cui \u00e8 sottoposta la nostra trasmissione; l'irregolarit\u00e0 pu\u00f2 essere di posizionamento o di funzionamento; si parla di irregolarit\u00e0 di posizionamento quando gli alberi non sono perfettamente allineati mentre si parla di irregolarit\u00e0 di funzionamento quando il giunto \u00e8 soggetto a urti, strappi e vibrazioni. Bisogna tener conto che qualsiasi giunto pu\u00f2 sopportare un momento torcente massimo che si calcola tenendo conto del fattore di servizio (Fs) il quale dipende dalle irregolarit\u00e0 di funzionamento a cui pu\u00f2 essere sottoposto; il fattore di servizio varia tra 1 e 3,5\nM = (pi.greco/16)*d^3*tau\nMmax = Fs*M\nd \u00e8 il diametro dell'albero e tau la massima sollecitazione;\nTipi di giunto.\nVi sono diversi tipi di giunti tra cui:"}
{"id": "1808162", "revid": "1609491", "url": "https://it.wikipedia.org/wiki?curid=1808162", "title": "Giairo Ermeti", "text": "Professionista su strada dal 2005 al 2013, ha partecipato a quattro edizioni del Giro d'Italia. Su pista \u00e8 stato campione nazionale in quattro discipline differenti, inseguimento individuale e a squadre, scratch e omnium, vincendo in totale cinque titoli.\nSu strada si \u00e8 laureato campione d'italia nella categoria \u00c9lite nel 2004 a Pontedera.\nCarriera.\nSi rivel\u00f2 gi\u00e0 dalle categorie giovanili come uno dei migliori atleti nazionali, ottenendo successi in tutte le specialit\u00e0. Gareggi\u00f2 per quattro stagioni, dal 2001 al 2004, tra i Dilettanti Elite/Under-23, cogliendo numerosi successi internazionali e vincendo il titolo nazionale Elite senza contratto su strada nel 2004. Il suo approdo al professionismo \u00e8 datato 2005, anno in cui vest\u00ec la maglia del Team Miche, ma gi\u00e0 l'anno successivo pass\u00f2 al Team LPR di Orlando Maini, con cui vinse il Giro del Lago Maggiore, primo successo da \"pro\".\nGareggi\u00f2 poi con Tenax-Menikini e LPR Brakes, con la quale, nel 2009, colse la vittoria nella cronometro a squadre alla Settimana Ciclistica Lombarda. Nella stessa LPR Brakes si mise al servizio dei capitani, diventando uomo di fiducia di Paolo Savoldelli, Alessandro Petacchi e Danilo Di Luca. Pass\u00f2 poi con la De Rosa-Stac Plastic, sempre sotto al direzione di Fabio Bordonali, e infine, dal 2011 al 2013, con l'Androni Giocattoli di Gianni Savio, ma non colse altre vittorie. Partecip\u00f2 comunque a quattro Giri d'Italia, nel 2008, 2009, 2011 e 2013, concludendoli tutti.\nSu pista vinse ben tre titoli nazionali nel 2007, aggiudicandosi la prova di inseguimento individuale, inseguimento a squadre e scratch; nel 2013 i titoli nazionali vinti furono invece due, omnium e inseguimento a squadre. Nel 2007 e nel 2011 fu anche rappresentante azzurro nelle gare di inseguimento individuale e a squadre ai campionati del mondo su pista. Terminata l'attivit\u00e0 su strada nel 2013, comincia a dedicarsi alla mountain bike, specialit\u00e0 cross country: nelle stagioni 2014 e 2015 corre per il Torpado Factory Team cogliendo diversi successi."}
{"id": "1808163", "revid": "1305772", "url": "https://it.wikipedia.org/wiki?curid=1808163", "title": "Wayne Kramer", "text": ""}
{"id": "1808165", "revid": "729019", "url": "https://it.wikipedia.org/wiki?curid=1808165", "title": "Societ\u00e0 Anonima delle Ferrovie e Tramvie Padane", "text": "La Societ\u00e0 Anonima delle Ferrovie e Tramvie Padane (FTP) era una societ\u00e0 per azioni operante nel settore dei trasporti pubblici.\nStoria.\nLa societ\u00e0 viene fondata nel 1907 a Milano subentrando alla \"Societ\u00e0 Anonima delle Tramvie Ferraresi a Vapore\" che l'8 marzo 1900, con il Regio decreto numero 109 aveva ottenuto la concessione per la costruzione di una tranvia tra Ferrara e Codigoro a scartamento ridotto lunga circa 52 chilometri che percorreva in sede propria, affiancata alla strada provinciale \"comacchiese\". L'inaugurazione della tranvia avvenne il 16 gennaio 1901 con trazione a vapore.\nLa societ\u00e0 nel 1908 richiese ed ottenne la concessione per ampliare la propria rete realizzando un ramo di 28\u00a0km tra Ostellato e l'odierno Porto Garibaldi che allora si chiamava \"Magnavacca\". Questa venne inaugurata nel 1911 sempre con servizio a vapore.\nNel 1911 la societ\u00e0 aveva inoltre firmata la convenzione per l'esercizio della ferrovia a vapore Fano - Fossombrone - Fermignano voluta dalle popolazioni dell'urbinate e approvata con Regio decreto. Il 25 aprile 1915 la ferrovia era entrata in esercizio da Fano a Fossombrone e il 30 novembre 1916 fino a Fermignano, dove si congiungeva con la linea FS esistente che da Fabriano gi\u00e0 raggiungeva Urbino.\nNel 1916 la societ\u00e0 apriva all'esercizio la tratta ferroviaria a scartamento ridotto Rimini-Verucchio e nel 1922 il suo prolungamento fino a Mercatino Marecchia, oggi Novafeltria. Venivano costruite nelle adiacenze della stazione di Rimini il deposito e le officine.\nLa tranvia tra Ferrara e Codigoro si rivel\u00f2 presto insufficiente alle esigenze di traffico per cui la societ\u00e0 present\u00f2 un progetto di conversione in ferrovia a scartamento normale; questo venne approvato il 25 febbraio 1926 con Regio decreto numero 492 e la nuova linea inaugurata il 28 ottobre 1931. La tratta Ostellato - Porto Garibaldi non venne invece trasformata.\nLa societ\u00e0 tuttavia cominci\u00f2 piano piano ad entrare in crisi finanziaria; l'ammodernamento della tratta Ferrara - Codigoro non riusc\u00ec a salvare la societ\u00e0 dal fallimento e il 30 maggio 1933 l'esercizio fu sospeso in tutte le tratte gestite.\nLa gestione commissariale governativa, la prima ad essere messa in opera, subentr\u00f2 il 6 giugno 1933 all'esercizio della societ\u00e0, dichiarata decaduta dalle concessioni delle linee Ferrara - Codigoro, Ostellato - Porto Garibaldi e Fano - Fermignano. Su quest'ultima venne per\u00f2 istituito un autoservizio sostitutivo.\nLa gestione delle ferrovie Ferrara-Codigoro e Rimini-Novafeltria, che facevano parte del gruppo di linee in concessione alla societ\u00e0 anonima ferrovie e tranvie padane, venne assunta in via provvisoria dall'amministrazione governativa a mezzo dell'ispettorato compartimentale per l'Emilia, con sede in Bologna, a seguito della decadenza della suddetta societ\u00e0, dichiarata con regio decreto del 7 settembre 1933 n. 1274; questa essendo fallita ne aveva gi\u00e0 abbandonato l'esercizio.\nParco rotabili.\nIl parco trazione a vapore risultava cos\u00ec composto:\nOltre all'unit\u00e0 n.4, entrata in servizio previo cambio di scartamento presso la Ferrovia Museo Blonay-Chamby, anche l'unit\u00e0 42 \u00e8 sopravvissuta, ceduta al Comune di Rimini come monumento."}
{"id": "1808166", "revid": "1573940", "url": "https://it.wikipedia.org/wiki?curid=1808166", "title": "Aonyx capensis", "text": "La lontra dalle guance bianche (Aonyx capensis ()) \u00e8 un carnivoro della sottofamiglia delle lontre (Lutrinae) originario dell'Africa meridionale.\nDescrizione.\nLa lontra dalle guance bianche \u00e8 la terza lontra pi\u00f9 grande del mondo dopo la lontra gigante del Brasile (\"Pteronura brasiliensis\") e la lontra marina (\"Enhydra lutris\"). Le femmine sono leggermente pi\u00f9 piccole dei maschi. La lunghezza testa-tronco misura in media 83 centimetri nei maschi e 73 centimetri nelle femmine; nei maschi la coda misura circa 48-50 centimetri. Il corpo \u00e8 tozzo e la coda smussata. Il corpo \u00e8 di colore prevalentemente marrone, ma la met\u00e0 inferiore della faccia con il labbro superiore e i lati della faccia, il collo, la gola e il ventre sono di colore bianco. Presenta dei peli sensoriali bianchi (vibrisse) sulla mascella superiore e inferiore; gli occhi e le orecchie sono piccoli.\nDistribuzione e habitat.\nLa lontra dalle guance bianche \u00e8 la specie di lontra pi\u00f9 diffusa in Africa ed occupa un vasto areale a sud del Sahara. Esso si estende dal Senegal e dal Mali su gran parte dell'Africa occidentale fino al Sudan e all'Etiopia e da qui fino al Capo Occidentale in Sudafrica. \u00c8 assente solamente dal bacino del Congo, dove \u00e8 sostituita dalla lontra senza unghie del Congo (\"Aonyx congicus\")."}
{"id": "1808173", "revid": "1573940", "url": "https://it.wikipedia.org/wiki?curid=1808173", "title": "Leptonetidae", "text": "Leptonetidae \u00e8 una famiglia di ragni appartenente all'infraordine Araneomorphae.\nEtimologia.\nIl nome deriva probabilmente dal greco ', \"lept\u00f2s\" cio\u00e8 \"minuto, sottile, di piccola taglia\" e ', \"net\u00f2s\", cio\u00e8 \"ammucchiato\", ed il suffisso \"-idae\", che designa l'appartenenza ad una famiglia.\nCaratteristiche.\nSono ragni piuttosto primitivi, le femmine non hanno genitali esterni di una certa consistenza. Sono di dimensioni alquanto piccole, hanno sei occhi sistemati a semicerchio di cui quattro anteriormente e due posteriormente.\nComportamento.\nIl loro comportamento \u00e8 alquanto schivo, sono conosciuti per lo pi\u00f9 solo da specialisti del settore. Vivono in caverne o nelle parti basse e riposte di arbusti e alberi.\nDistribuzione.\nSono diffusi nell'America settentrionale e centrale, Algeria, Europa meridionale, Medio Oriente, Cina e Giappone.\nTassonomia.\nAttualmente, a novembre 2020, si compone di 22 generi e 363 specie:"}
{"id": "1808176", "revid": "34928", "url": "https://it.wikipedia.org/wiki?curid=1808176", "title": "Sette sapienti greci", "text": ""}
{"id": "1808180", "revid": "466539", "url": "https://it.wikipedia.org/wiki?curid=1808180", "title": "Wayne Kramer (regista)", "text": "Biografia.\nDopo aver diretto il film indipendente \"Blazeland\" e il cortometraggio \"Crossing Over\", nel 2003 scrive e dirige \"The Cooler\", il film \u00e8 stato selezionato il concorso al Sundance Film Festival, inoltre \u00e8 stato presentato nei pi\u00f9 importanti festival internazionali. Per il suo lavoro in \"The Cooler\" \u00e8 stato nominato ai Satellite Awards e ad un Edgar Award, il film ha ottenuto una menzione speciale per l'eccellenza ai National Board of Review.\nNel 2004 scrive la sceneggiatura di \"Nella mente del serial killer\" di Renny Harlin ed in seguito collabora alla stesura di una serie televisiva tratta dal film. Nel 2006 torna dietro la macchina da presa con \"Running\", film che vede come protagonista Paul Walker. Nel 2008 riprende in mano il suo cortometraggio del 1996, riprendendone i personaggi e realizza il dramma sull'immigrazione \"Crossing Over\", dirigendo un cast importante che vede attori del calibro di Harrison Ford, Ray Liotta e Ashley Judd."}
{"id": "1808181", "revid": "104458", "url": "https://it.wikipedia.org/wiki?curid=1808181", "title": "Re degli Eruli", "text": ""}
{"id": "1808182", "revid": "547992", "url": "https://it.wikipedia.org/wiki?curid=1808182", "title": "Kiss the Rain", "text": "Kiss the Rain \u00e8 un singolo della cantautrice britannica Billie Myers, pubblicato nel 1997 ed estratto dall'album \"Growing, Pains\".\nDescrizione.\n\"Kiss the Rain\" \u00e8 scritta da Desmond Child, Eric Bazilian e Billie Myers per l'album di debutto della Myers \"Growing, Pains\" pubblicato nel 1997.\nIl singolo ottiene un ottimo successo in Inghilterra dove riesce a salire la classifica dei singoli pi\u00f9 venduti fino ad arrivare alla quarta posizione. Tale brano ottiene un buon riscontro anche in Italia, dove si piazza al settimo posto della classifica dei singoli. Nel resto del mondo il successo \u00e8 notevolmente inferiore.\nNegli Stati Uniti \"Kiss the Rain\" viene inserita nella colonna sonora del secondo episodio della seconda stagione del popolare serial \"Dawson's Creek\". La canzone viene inoltre utilizzata per la campagna pubblicitaria della Archer Daniels Midland, oltre che in altri spot televisivi. Dopo questa larga esposizione televisiva, la canzone riesce ad arrivare fino alla posizione #15 della classifica \"Billboard Hot 100\".\nSono state girate due versioni per il video. La prima, destinata al mercato europeo \u00e8 stata diretta da David Betteridge e prodotta in concomitanza all'uscita del singolo. La seconda versione invece destinata al mercato statunitense \u00e8 stata diretta da Alan Smithee e prodotta nell'ottobre del 1997."}
{"id": "1808185", "revid": "767487", "url": "https://it.wikipedia.org/wiki?curid=1808185", "title": "Specie di Leptonetidae", "text": "Di seguito sono descritte tutte le 271 specie della famiglia di ragni Leptonetidae note a giugno 2013.\nAppaleptoneta.\n\"Appaleptoneta\" \nArcholeptoneta.\n\"Archoleptoneta\" Gertsch, 1974\nBarusia.\n\"Barusia\" \nCalileptoneta.\n\"Calileptoneta\" \nCataleptoneta.\n\"Cataleptoneta\" \nChisoneta.\n\"Chisoneta\" Ledford &amp; Griswold, 2011\nDarkoneta.\n\"Darkoneta\" Ledford &amp; Griswold, 2010\nFalcileptoneta.\n\"Falcileptoneta\" Komatsu, 1970\nGuineta.\n\"Guineta\" Lin &amp; Li, 2010\nLeptoneta.\n\"Leptoneta\" \nLeptonetela.\n\"Leptonetela\" \nMasirana.\n\"Masirana\" \nMontanineta.\n\"Montanineta\" Ledford &amp; Griswold, 2011\nNeoleptoneta.\n\"Neoleptoneta\" \nOzarkia.\n\"Ozarkia\" Ledford &amp; Griswold, 2011\nParaleptoneta.\n\"Paraleptoneta\" \nProtoleptoneta.\n\"Protoleptoneta\" \nRhyssoleptoneta.\n\"Rhyssoleptoneta\" \nSinoneta.\n\"Sinoneta\" Lin &amp; Li, 2010\nSulcia.\n\"Sulcia\" \nTayshaneta.\n\"Tayshaneta\" Ledford &amp; Griswold, 2011\nTeloleptoneta.\n\"Teloleptoneta\" "}
{"id": "1808186", "revid": "1652635", "url": "https://it.wikipedia.org/wiki?curid=1808186", "title": "Walter Gilbert", "text": "Biografia.\nStudi\u00f2 chimica e fisica all'Universit\u00e0 di Harvard, conseguendo successivamente il dottorato alla Universit\u00e0 di Cambridge nel 1957 con una tesi riguardante lo scattering delle particelle elementari. Dopo il dottorato, tra la fine degli anni cinquanta e i primi anni sessanta, torn\u00f2 ad Harvard a tenere diverse lezioni di fisica teorica.\nDopo l'incontro con James Watson, avvenuto nell'estate 1960, nacque in lui l'interesse sperimentale per la biologia molecolare. Insieme con Allan Maxam svilupp\u00f2 un nuovo metodo di sequenziamento del DNA. Nel 1979, insieme con Frederick Sanger, Gilbert vinse il Louisa Gross Horwitz Prize dalla Columbia University. Walter Gilbert fu il primo a introdurre il termine \"ipotesi del mondo a RNA\" nell'ambito dell'origine della vita, per un concetto proposto in precedenza da Carl Woese nel 1967. Dopo essere passato dalla fisica alla biologia molecolare, insegn\u00f2 ad Harvard dapprima biofisica e successivamente biochimica e biologia molecolare. \u00c8 un cofondatore dell'azienda biotecnologica Biogen, della quale fu anche il primo presidente del consiglio di amministrazione. Attualmente \u00e8 presidente della Harvard Society of Fellows.\nNel tardo 1980, si mostr\u00f2 scettico riguardo al ruolo del retrovirus HIV nello sviluppo dell'AIDS; pi\u00f9 recentemente ha detto di considerare il successo dei farmaci sviluppati sin da allora come prova del fatto che l'HIV causi l'AIDS."}
{"id": "1808189", "revid": "339392", "url": "https://it.wikipedia.org/wiki?curid=1808189", "title": "Luisa Maria Amelia Teresa di Borbone-Due Sicilie", "text": ""}
{"id": "1808191", "revid": "287204", "url": "https://it.wikipedia.org/wiki?curid=1808191", "title": "NFPA 704", "text": "LNFPA 704 o Diamante di Fuoco \u00e8 uno standard introdotto dalla National Fire Protection Association per identificare in modo rapido ed efficiente la pericolosit\u00e0 delle sostanze chimiche. Questo \u00e8 utile per determinare quale equipaggiamento deve essere usato o le eventuali precauzioni per il maneggiamento di queste sostanze e l'intervento immediato in caso di incidente.\nSimbologia.\nIl Diamante \u00e8 diviso in 4 categorie, solitamente colorate. La prima, di colore blu indica il livello di pericolo per la salute, quello rosso indica il rischio di infiammabilit\u00e0 e il giallo la reattivit\u00e0. Il quarto, che \u00e8 bianco non \u00e8 sempre presente perch\u00e9 contiene indicazioni su alcuni materiali particolari, indicandoli come comburenti, radioattivi, corrosivi o reattivi a contatto con l'acqua. Per ognuno di loro, la scala di pericolosit\u00e0 va da 0 a 4, dove 0 \u00e8 il rischio pi\u00f9 basso e 4 quello pi\u00f9 elevato.\n\"Nota: Solo i simboli W e OX/OXY fanno ufficialmente parte dello standard NFPA 704, ma altri simboli pi\u00f9 specifici possono essere usati in via non ufficiale. L'uso di simbologie non standardizzate \u00e8 permesso, obbligatorio o vietato dalle autorit\u00e0 competenti \"(Vigili del Fuoco)."}
{"id": "1808209", "revid": "2021830", "url": "https://it.wikipedia.org/wiki?curid=1808209", "title": "Reattore nucleare ad acqua leggera", "text": "Il reattore ad acqua leggera, in lingua inglese \"Light Water Reactor\" o LWR \u00e8 la tipologia di gran lunga pi\u00f9 diffusa di reattore nucleare refrigerato e moderato ad acqua leggera, ed ha come tale un coefficiente di vuoto \"negativo\". Funziona con flusso neutronico termico e quindi senza fertilizzanti, ed ha come sottocategorie reattori ad acqua pressurizzata (PWR, tra cui gli EPR, i CPR, i VVER, gli AP1000 e gli FNBR), reattori ad acqua bollente (BWR e ABWR) e reattori ad acqua supercritica (SCWR).\nPer funzionare ha bisogno dell'uranio arricchito: l'isotopo U-235 \u00e8 portato, dallo 0,7 %, al 3%."}
{"id": "1808214", "revid": "767487", "url": "https://it.wikipedia.org/wiki?curid=1808214", "title": "Timecop - Indagine dal futuro", "text": "Timecop - Indagine dal futuro (\"Timecop\") \u00e8 un film del 1994 diretto da Peter Hyams con protagonista Jean-Claude Van Damme, tratto dall'omonimo comic book.\nTrama.\nNel 1994, il Dipartimento di Giustizia invia George Spota alla Commissione per gli Stanziamenti del Senato per l'approvazione di un progetto segreto: l'istituzione della Commissione per l'applicazione del tempo (TEC) con l'unico scopo di controllare i viaggi nel tempo. Sebbene inizialmente sprezzante, Spota li convince sia della fattibilit\u00e0 che della pericolosit\u00e0 della tecnologia, mostrando loro le prove che i cambiamenti (increspature) hanno gi\u00e0 iniziato a manifestarsi, come dimostrano le spedizioni di traffico di armi pagate in lingotti d'oro rubati all'esercito confederato. Il senatore Aaron McComb si offre volontario per presiedere il comitato di sorveglianza e Eugene Matuzak viene nominato primo commissario del TEC. Pi\u00f9 tardi quel giorno, l'ufficiale di polizia della metropolitana di DCA Max Walker viene offerto un posto presso la TEC, ma discute se accettarlo. Quella notte, riceve una chiamata di emergenza e, mentre esce di casa, gli viene teso un'imboscata; lui e sua moglie, Melissa, vengono brutalmente attaccati da aggressori sconosciuti. Walker assiste all'esplosione della casa, uccidendo Melissa all'interno.\nDieci anni dopo, Walker \u00e8 un veterano della TEC, che lo rimanda all'ottobre 1929 per impedire al suo ex partner, Lyle Atwood, di utilizzare la conoscenza del futuro per beneficiare finanziariamente del crollo del mercato azionario statunitense. Quando viene confrontato, Atwood ammette di lavorare per il senatore McComb, che sta abusando della sua posizione e dell'accesso alla tecnologia dei viaggi nel tempo per raccogliere fondi per la sua prossima campagna presidenziale. Temendo che McComb lo canceller\u00e0 dalla storia, Atwood salta alla morte, ma Walker lo coglie a met\u00e0 e li riporta entrambi al 2004. Rifiutandosi di testimoniare, Atwood viene condannato all'esecuzione e ritorna nel 1929 dove completa la sua caduta fatale. Mentre sia Walker che Matuzak concordano sul fatto che McComb sia un criminale, il rifiuto di Atwood di cooperare blocca le loro indagini finch\u00e9 non riescono a raccogliere prove concrete.\nSotto indagine da parte degli Affari Interni, a Walker viene assegnato un nuovo partner, la recluta della TEC Sarah Fielding, e insieme vengono rimandati nel 1994 per indagare su McComb. Assistono a un incontro tra il McComb del 1994 e il suo socio in affari Jack Parker, in cui McComb desidera ritirarsi per un disaccordo su un nuovo chip per computer. Vengono interrotti dal McComb del 2004, che avvisa il suo io pi\u00f9 giovane che il chip diventer\u00e0 altamente redditizio. Il vecchio McComb avverte specificamente il suo io pi\u00f9 giovane che non devono toccarsi perch\u00e9 la stessa materia non pu\u00f2 occupare lo stesso spazio, quindi uccide Parker. Fielding si rivolge a Walker, rivelando che lavora per McComb. Dopo una sparatoria con gli scagnozzi di McComb, Fielding viene ferita e Walker fugge nel 2004.\nWalker arriva in un futuro alterato in cui McComb ora \u00e8 ricco ed \u00e8 favorito per le elezioni presidenziali, potendo usare la sua posizione di senatore per chiudere il TEC. Walker fa appello a Matuzak, che non \u00e8 a conoscenza dei cambiamenti nella storia e non crede che si siano verificate \"increspature\". I due si rendono conto che il prototipo originale della macchina del tempo non \u00e8 mai stato smantellato e che McComb ha accesso ad esso, dandogli i mezzi e la posizione necessari per neutralizzare il TEC. Rendendosi conto che Walker potrebbe avere ragione, Matuzak lo rimanda nel passato per ripristinare la storia, sacrificandosi nel processo mentre viene colpito dagli agenti dell'ormai corrotta TEC.\nNel 1994, Walker trova Fielding in ospedale. Lei accetta di testimoniare contro McComb, ma viene uccisa nella sua stanza poco dopo. Mentre \u00e8 in ospedale, Walker trova una registrazione di una recente visita di sua moglie Melissa, scoprendo che era incinta. Rendendosi conto che verr\u00e0 uccisa pi\u00f9 tardi quella notte, la trova e si rivela provenire dal futuro. Accetta di assicurarsi che Walker del 1994 rimanga a casa quella notte.\nQuella notte, il Walker del 1994 viene attaccato come prima dagli assalitori al servizio di McComb, ma viene inconsapevolmente aiutato dal suo io pi\u00f9 anziano, che \u00e8 rimasto in agguato. Con gli assalitori sconfitti, il McComb del 2004 interviene e prende in ostaggio Melissa, affrontando il vecchio Walker con la bomba che far\u00e0 esplodere la casa. McComb sa che ora morir\u00e0 anche nell'esplosione che ne segu\u00ec, ma \u00e8 soddisfatto che il suo io pi\u00f9 giovane sopravviver\u00e0 e diventer\u00e0 presidente senza Walker. Tuttavia, Walker rivela di aver attirato a casa il McComb del 1994. Walker spinge insieme i due McComb e si fondono in una massa contorta e urlante prima di scomparire per sempre dall'esistenza. Il Walker del 2004 fugge con Melissa prima che la bomba esploda, lasciandola accanto al suo io pi\u00f9 giovane inconscio prima di tornare nel futuro.\nTornando al 2004, Walker scopre che il futuro \u00e8 cambiato ancora una volta. Sia Matuzak che Fielding sono vivi, con il TEC al completo; secondo la storia, il senatore McComb scomparve nel 1994, impedendo il compromesso della TEC e la corruzione di Fielding. Walker torna a casa e trova Melissa viva che lo aspetta con il loro giovane figlio. Dice che ha qualcosa da dirgli e Walker le risponde di prendersi del tempo perch\u00e9 tanto non va da nessuna parte.\nAccoglienza.\nIncassi.\nDistribuito il 16 settembre 1994 in 2.228 cinema, \"Timecop\" ha debuttato in vetta al botteghino statunitense incassando 12 milioni di dollari. Ha mantenuto il primo posto anche la settimana seguente con altri 8 milioni. In totale ha incassato 44.853.581 negli Stati Uniti e 56.793.000 nel resto del mondo, per un totale globale di 101.646.581 dollari. \u00c8 il film di maggior successo economico per Jean-Claude Van Damme.\nCritica.\nIl film ha ricevuto critiche miste, che ne hanno contestato i buchi di trama e le incongruenze. Roger Ebert ha definito \"Timecop\" una versione scadente di \"Terminator\". David Richards del \"The New York Times\" ha denigrato la recitazione e i precedenti film di Van Damme, ma ha definito \"Timecop\" \"il suo sforzo pi\u00f9 raffinato finora\". Sul sito Rotten Tomatoes ha una valutazione del 45% di recensioni professionali positive, con un consenso che recita, \"non \u00e8 \"Terminator\", ma per coloro che sono disposti a sospendere l'incredulit\u00e0 e il pensiero razionale, \"Timecop\" ricompensa con azione sci-fi limitata\".\nNel novembre 2010 \"Entertainment Weekly\" lo ha inserito in una lista di dodici film sottovalutati, definendolo uno dei migliori action degli anni novanta."}
{"id": "1808215", "revid": "287204", "url": "https://it.wikipedia.org/wiki?curid=1808215", "title": "Ordine dell'Impero indiano", "text": "L'Eminentissimo Ordine dell'Impero Indiano (in inglese: \"The Most Eminent Order of the Indian Empire\") \u00e8 un ordine di cavalleria creato dalla regina Vittoria nel 1878, l'ordine veniva conferito a ufficiali britannici o indiani per meriti nell'assolvimento del servizio.\nStoria.\nL'Ordine venne fondato nel 1878 per ricompensare gli ufficiali al servizio del governo inglese ma nativi dell'India che avessero servito nella colonia. L'Ordine aveva originariamente una sola classe, quella di \"companion\", poi espansa con altre due classi a partire dal 1887. L'Ordine dell'Impero Indiano venne inteso da sempre come una versione meno elitaria dell'Ordine della Stella d'India (che era stato fondato nel 1861) e di conseguenza esso venne diffuso maggiormente.\nI primi cavalieri dell'ordine, oltre ad alcuni membri della famiglia reale, furono:\nLe nomine per quest'ordine cessarono ufficialmente dal 14 agosto 1947 con l'indipendenza indiana. Gli unici membri sopravvissuti dell'Ordine dell'Impero Indiano sono la regina Elisabetta II che ne \u00e8 ancora sovrana (in quanto formalmente non ha mai rinunciato a tale prerogativa), Meghrajji III of Dhrangadhra-Halvad, Maharaja di Dhrangadhra (n. 1923).\nIl personaggio letterario di Purun Dass creato da Rudyard Kipling e quello di Harry Paget Flashman creato da George MacDonald Fraser vengono entrambi definiti come insigniti del grado di Cavalieri Commendatori dell'Ordine dell'Impero Indiano.\nCome per l'Ordine della Stella d'India, potevano esservi insigniti non solo gli inglesi ufficiali in India, ma anche i locali che si fossero distinti al servizio dell'Impero Britannico. In tal modo potevano esserne insigniti anche governanti di altre nazioni dell'Asia e del Medio Oriente.\nGradi.\nL'ordine era suddiviso in tre classi:\nNon vi sono stati conferimenti dal 1947, anno dell'indipendenza dell'India.\nInsegne.\nI membri dell'ordine godevano del privilegio di una divisa speciale per le grandi occasioni:\nNelle occasioni meno importanti veniva utilizzata un'insegna pi\u00f9 semplice:\nCome per l'Ordine della Stella d'India, anche l'Ordine dell'Impero Indiano non riportava croci o simboli cristiani per non offendere la religione induista praticata da molti degli insigniti."}
{"id": "1808216", "revid": "89397333", "url": "https://it.wikipedia.org/wiki?curid=1808216", "title": "SXGA+", "text": "La risoluzione SXGA+ (Super eXtended Graphics Array) \u00e8 una risoluzione standard de facto che non \u00e8 approvata ufficialmente da nessuna organizzazione. \u00c8 comune su molti laptop con schermo LCD da 14\" o 15\" ma ci sono anche alcuni laptop ultraportabili di fascia alta con monitor 12\" che utilizzano questa risoluzione.\nAlcuni videoproiettori DLP di fascia alta con rapporto d'aspetto di 4:3 utilizzano questa risoluzione. \nWSXGA+.\nLa risoluzione WSXGA+ (Widescreen Super eXtended Graphics Array) \u00e8 una risoluzione standard de facto che non \u00e8 approvata ufficialmente da nessuna organizzazione.\nSi riferisce alla risoluzione wide 1680\u00d71050 pixel con aspect ratio di 16:10 molto comune sui Monitor widescreen LCD da 20\", 21\" e 22\".\nQuesta risoluzione \u00e8 anche ampiamente utilizzata sui laptop (fra cui anche il MacBook Pro) con schermo da 15,4\" e 17\"."}
{"id": "1808219", "revid": "599013", "url": "https://it.wikipedia.org/wiki?curid=1808219", "title": "Chiesa di San Giorgio (Moneglia)", "text": "La chiesa di San Giorgio \u00e8 un luogo di culto cattolico situato nel comune di Moneglia, in via Fratelli Botto, nella citt\u00e0 metropolitana di Genova. La chiesa \u00e8 sede della parrocchia omonima del vicariato di Sestri Levante della diocesi di Chiavari.\nStoria e descrizione.\nLa sua edificazione risalirebbe al 1396 ad opera dei monaci Benedettini ai quali subentrarono, nel 1494, i frati Francescani. La parrocchia fu istituita nel 1414 dall'arcivescovo di Genova monsignor Pileo de' Marini scorporandola dalla precedente comunit\u00e0 parrocchiale di Santa Croce.\nAl suo interno conserva un gruppo ligneo di \"San Giorgio e il drago\" di scuola dello scultore Anton Maria Maragliano; una tela di \"San Giorgio che uccide il drago\" attribuita a Pieter Paul Rubens; un polittico con san Lorenzo tra santa Chiara, san Paolo, san Francesco e san Leonardo con nella cuspide un \"Battesimo di Cristo\", attribuito a Giovanni da Pisa; un polittico con san Ludovico in trono fra i santi Antonio abate, Ambrogio, Stefano, Nicola e altri santi inseriti nella cuspide e nella predella, di Giovanni da Barbagelata; una Madonna con san Pietro, santo vescovo e anime purganti di Carlo Dolci; una \"Adorazione dei Magi\" di Luca Cambiaso nativo di Moneglia.\nIl chiostro.\nL'adiacente chiostro fu eretto dai frati Francescani nel 1484 con il supporto dell'allora doge della Repubblica di Genova Paolo Fregoso, nonch\u00e9 arcivescovo di Genova, che ottenne il consenso dal pontefice Sisto IV. Nei secoli successivi, dapprima il decreto napoleonico e il successivo del Regno d'Italia nel 1866, compromise l'attivit\u00e0 del chiostro tanto che i frati abbandonarono definitivamente Moneglia. Oggi l'impianto \u00e8 stato convertito in un esclusivo Bed and breakfast, membro del \"Historic Hotels of Europe\"."}
{"id": "1808232", "revid": "16567048", "url": "https://it.wikipedia.org/wiki?curid=1808232", "title": "Antonino Salvo", "text": ""}
{"id": "1808261", "revid": "1543377", "url": "https://it.wikipedia.org/wiki?curid=1808261", "title": "El Ba\u00fal", "text": "El Ba\u00fal \u00e8 un sito archeologico costruito dalla civilt\u00e0 Maya situato in Guatemala. El Ba\u00fal, assieme ai siti di Bilbao e El Castillo, fa parte del complesso archeologico di Cotzumalhuapa.\nL'acropoli di El Ba\u00fal si trova a 4\u00a0km verso nord rispetto a Santa Luc\u00eda Cotzumalguapa, 550 metri sopra il livello del mare e a 50\u00a0km di distanza dall'oceano pacifico. Il complesso sud \u00e8 stato distrutto nel 1997 in seguito all'urbanizzazione di questa citt\u00e0. Il campo adibito al tlachtli si trova a 500 metri nord rispetto all'acropoli. Il suo contesto geologico \u00e8 vulcanico: il vulcano Fuego si trova a nord del sito.\nLa strada maggiore \u00e8 lunga 2,5\u00a0km e larga da 11 a 14 metri, e serviva come via di comunicazione tra El Ba\u00fal e l'acropoli di Bilbao. Presso la strada vi era un tempo un ponte, usato per superare il fiume Santiago. Le mura del ponte sono ancora visibili lungo un tratto di fiume lungo 30 metri. Presso la strada sono state trovate molte sculture."}
{"id": "1808264", "revid": "287204", "url": "https://it.wikipedia.org/wiki?curid=1808264", "title": "El Baul", "text": ""}
{"id": "1808266", "revid": "121003772", "url": "https://it.wikipedia.org/wiki?curid=1808266", "title": "Marcello Montanari", "text": "Caratteristiche tecniche.\nGiocatore.\nEra un marcatore roccioso e scattante, non particolarmente avvezzo alla costruzione della manovra.\nCarriera.\nGiocatore.\nCresce nella dove percorre la trafila giovanile fino a quando esordisce nella stagione 1983-1984 in Serie C1 collezionando 7 presenze. L'anno successivo si avvicina a casa approdando al Livorno neopromosso in Serie C1, dove scende in campo in una sola occasione.\nDal 1985 al 1987 indossa la maglia del in Serie C2 disputando 40 incontri in campionato. Nel biennio successivo gioca per la conquistando nella stagione 1987-1988 una promozione in Serie C1.\nNel 1989 cambia squadra rimanendo in Toscana: con la maglia della conquista prima la promozione in Serie B, e poi si conferma titolare in serie cadetta l'anno successivo. Insieme al tecnico Orrico passa all' per 6,3 miliardi di lire e viene schierato titolare all'inizio della stagione successiva, dove conclude l'annata in panchina.\nNel novembre 1992, dopo 12 presenze con la squadra milanese, passa al , squadra nella quale militer\u00e0 per quasi cinque stagioni, seguendo l'altalenante andamento della compagine pugliese: promozione in Serie A alla seconda stagione, cui seguono una salvezza, una retrocessione in serie cadetta e una nuova promozione in massima categoria.\nNel 1997 fa ritorno nella regione nat\u00eca, alla dove gioca le prime due stagioni in Serie B e le successive due in Serie C1. Nel 2001 colleziona presenze in un'ulteriore squadra toscana, la Massese, che all'epoca militava in Eccellenza. Qui, al primo anno, contribuisce alla vittoria del campionato di Eccellenza Toscana Girone A, segnando il rigore decisivo alla penultima giornata. Nel 2002-2003 partecipa quindi alla Serie D, chiudendo qui la sua carriera.\nAllenatore.\nRicopre il ruolo di allenatore in seconda della Reggiana nelle stagioni 2008-2009 e 2009-2010 quando alla guida della squadra ci sono rispettivamente Alessandro Pane e Loris Dominissini. Con l'arrivo di Amedeo Mangone il ruolo di vice \u00e8 ricoperto da Fabio Sobhy mentre Montanari viene posto alla guida degli Allievi Nazionali. Dalla stagione 2011-2012 ricopre il ruolo di collaboratore tecnico della prima squadra e del settore giovanile. Il 12 febbraio 2014, in seguito all'esonero del mister Pier Francesco Battistini, viene designato come nuovo allenatore della prima squadra fino al termine della stagione con Mathew Olorunleke allenatore in seconda.\nIl 31 gennaio 2015 viene chiamato sulla panchina della Pro Patria al posto dell'esonerato Marco Tosi.\nDal 2018 al 2020 \u00e8 il vice di Luciano Foschi al . Il 21 gennaio 2021 segue il mister al ."}
{"id": "1808271", "revid": "114016111", "url": "https://it.wikipedia.org/wiki?curid=1808271", "title": "Festival di Cannes 2005", "text": "La 58\u00aa edizione del Festival di Cannes si \u00e8 svolta a Cannes dall'11 al 22 maggio 2005.\nIl festival si \u00e8 aperto con la proiezione di \"Due volte lei - Lemming\" di Dominik Moll e si \u00e8 chiuso con quella di \"Chromophobia\" di Martha Fiennes.\nLa madrina della manifestazione \u00e8 stata l'attrice belga C\u00e9cile de France.\nLa giuria presieduta dal regista serbo Emir Kusturica ha assegnato la Palma d'oro per il miglior film a \"L'Enfant - Una storia d'amore\" di Jean-Pierre e Luc Dardenne, i quali hanno cos\u00ec nuovamente conquistato il massimo riconoscimento del Festival a sei anni di distanza da quello ottenuto per \"Rosetta\".\nGiudizi della stampa italiana.\n\u00abUna giuria piena di personalit\u00e0 forti (...) guidata da un presidente imprevedibile\u00bb, ha assegnato una Palma d'oro che \u00abnon si aspettava nessuno\u00bb a \"L'Enfant - Una storia d'amore\" dei fratelli Dardenne, che sono cos\u00ec entrati nel ristretto club dei plurivincitori (sono i sesti ad ottenere la seconda Palma d'oro), mentre ne \u00e8 uscito sconfitto il favorito Michael Haneke con \"Niente da nascondere\", apparso \u00abmolto seccato per il premio di consolazione alla regia\u00bb, tanto da dichiarare esplicitamente \u00abAi festival si viene per vincere\u00bb. Tutt'altro stile quello di Jim Jarmusch, vincitore del Grand Prix con \"Broken Flowers\", film considerato da pi\u00f9 di un critico la Palma ideale, che ha sostenuto di voler dividere il proprio premio con gli altri registi in gara e di non credere al concetto stesso di gara: \u00ab\u00e8 come chiedere quale \u00e8 il pi\u00f9 bel quadro al Louvre. C'\u00e8 sempre una contraddizione, il nostro gusto \u00e8 molto soggettivo e il cinema ha forme magnifiche e sempre diverse\u00bb.\nPer quanto i giurati abbiano affermato di essere \u00abfieri delle decisioni finali, che sottolineano nei prescelti lo stile, i contenuti, la capacit\u00e0 di interessare in futuro il pubblico\u00bb, si \u00e8 trattato di un verdetto di compromesso, non all'unanimit\u00e0, raggiunto attraverso una progressiva selezione ed esclusione di titoli, con la netta divergenza tra il presidente Emir Kusturica, sostenuto da Salma Hayek e Toni Morrison, a favore di \"Le tre sepolture\", e la decana della nouvelle vague Agn\u00e8s Varda, che ha definito il regista serbo \u00abun dittatore gentile\u00bb, paladina invece di \"Niente da nascondere\". Ambedue i film sono stati premiati, ma la Palma \u00e8 andata ad un terzo, che potesse soddisfare entrambe le parti.\nTullio Kezich (\"Il Corriere della Sera\") ha apprezzato nel suo complesso la selezione ufficiale, in cui \u00absi \u00e8 vista pi\u00f9 roba buona di quante ne pu\u00f2 contenere un \"palmar\u00e8s\"\u00bb, e si \u00e8 detto soddisfatto della premiazione, \u00abla migliore degli ultimi anni\u00bb, grazie ad una giuria che ha scelto gli \u00abautori quasi unanimemente indicati come i migliori: i Dardenne, Haneke e Jarmusch. Invertendo l'ordine, il significato del verdetto non cambia: preferire l'uno o l'altro di questi tre nomi diventa davvero una scelta soggettiva. L'importante \u00e8 averli evidenziati rispetto ad altri\u00bb.\nSecondo Fabio Ferzetti (\"Il Messaggero\") \u00ab\u00e8 stato un anno di conferme pi\u00f9 che di scoperte eccitanti, con un concorso privo di grandi delusioni ma anche di scommesse davvero azzardate. Insomma \u00e8 stata una Cannes di transizione, un piede nel passato (i grandi nomi, spesso uguali a se stessi) e mezzo piede nel futuro\u00bb, \u00abi premi sono abbastanza ben dati\u00bb (pur trovando \u00ababbastanza ridicolo\u00bb il premio per la migliore interpretazione a Tommy Lee Jones e \u00abdimenticato con i suoi ottimi attori\u00bb \"A History of Violence\") e \u00abil palmar\u00e8s (...) disegna un'idea abbastanza coerente anche se non del tutto condivisibile di ci\u00f2 che Cannes vuol essere\u00bb."}
{"id": "1808272", "revid": "599013", "url": "https://it.wikipedia.org/wiki?curid=1808272", "title": "Fran M\u00e9rida", "text": "Caratteristiche tecniche.\nCentrocampista dotato di creativit\u00e0 e grande tecnica, viene prevalentemente utilizzato come laterale.\nCarriera.\nClub.\nLa questione del contratto con il Barcellona.\nM\u00e9rida comincia a giocare nelle giovanili del all'et\u00e0 di otto anni, ma nel settembre 2005 lascia il club, con un trucco ingegnoso escogitato dal suo agente Joseba D\u00edaz, agente anche del catalano Cesc F\u00e0bregas. I genitori di M\u00e9rida, infatti, d'accordo col ragazzo che la gran quantit\u00e0 di campioni della \"cantera\" catalana avrebbe creato seri problemi ad un utilizzo continuo e proficuo del giovane spagnolo, chiedono al procuratore di trasferirsi altrove. Senza strombazzare alcunch\u00e9 alla stampa, D\u00edaz avverte squadre del calibro di Real Madrid, e del desiderio del giocatore di cambiare aria. Lo stratagemma inizialmente funziona, perch\u00e9 permette al giocatore di lasciare il capoluogo catalano alla volta di Londra senza risarcire in alcun modo il club d'origine, in quanto non aveva nessun contratto che lo legava ad esso. \nMa due anni dopo, il 9 ottobre 2007, una corte di giustizia condanna M\u00e9rida a pagare circa 3,2 milioni di euro come risarcimento al Bar\u00e7a per \"non essere riuscito a concordare col club i termini di un suo pre-contratto\", condizione che poi ha gli ha permesso di cambiare squadra senza sborsare nulla. La decisione ha poi importanti ripercussioni in Inghilterra, dove i giocatori sono tesserabili a partire dall'et\u00e0 di 17 anni, e non 18 come in Spagna. Come risposta, un avvocato spagnolo di Madrid, Rodrigo Garc\u00eda, ha detto:\nIl primo periodo all'Arsenal.\nFirma il suo primo contratto professionale con l' dopo il suo diciassettesimo compleanno. Segna al debutto con la prima squadra in un'amichevole contro il Boreham Wood nell'agosto 2006. Il suo debutto ufficiale in prima squadra arriva il 25 settembre 2007, subentrando al 91' in un vittorioso 2-0 inflitto al nel terzo turno di Carling Cup, e colleziona una nuova presenza da sostituto in un vittorioso 3-0 allo Sheffield United al quarto turno e nel 3-2 al nei quarti. Il 3 aprile 2008, M\u00e9rida prolunga il contratto che lo lega ai \"Gunners\" per un lungo periodo, non reso noto alla stampa, legando il proprio futuro al club londinese. Il tecnico Ars\u00e8ne Wenger lo elogia dicendo che \u00e8 un \"giocatore assolutamente divertente\", e segna il suo primo gol al , ancora una volta in Carling Cup.\nIl prestito alla Real Sociedad.\nIl 27 dicembre 2007, I\u00f1aki Badiola, l'allora candidato alla presidenza del club spagnolo della Real Sociedad, annuncia il raggiungimento dell'accordo con l'Arsenal per il prestito di M\u00e9rida fino alla fine della stagione di Segunda. Badiola viene nominato presidente il 4 gennaio e 5 giorni dopo viene ufficializzato il prestito del giovane spagnolo. Durante il prestito colleziona 17 presenze, segnando una volta e confezionando 6 assist&lt;ref name=\"LFP stats 2007/8\"&gt;&lt;/ref&gt;.\nIl ritorno ai \"Gunners\".\nPer la stagione successiva M\u00e9rida ritorna all'Arsenal, debuttando da titolare nel 6-0 allo Sheffield United in Carling Cup il 23 settembre 2008. Nel novembre 2008 parte titolare sulla fascia sinistra contro il Wigan: l'Arsenal vince 3-0 e M\u00e9rida gioca tutti i 90'. Poco tempo dopo debutta in Premier, subentrando a Samir Nasri all'82' di un 3-1 vittorioso al WBA, poche ore prima del suo 19\u00ba compleanno. Nell'ultima partita della stagione, poi, entra in campo contro il Portsmouth.\nTorna dall'Europeo Under-19 con la sua Spagna per la stagione 2009-10 e viene convocato per la Emirates Cup 2009. Sostituisce Aaron Ramsey al 67' della partita contro l'Atletico Madrid e parte titolare confezionando l'assist per Eduardo contro i . Vincendo poi la partita 3-0, l'Arsenal vince la coppa. Viene poi incluso in prima squadra e debutta nella nuova stagione col numero 46 sulla schiena al 70' della seconda partita della stagione, contro il Portsmouth. Pi\u00f9 tardi gli viene data la maglia numero 32, precedentemente indossata da Theo Walcott. Dato che il contratto di M\u00e9rida scade nel giugno 2010, interrogato sulla questione, il giocatore risponde che sta discutendo con il club per trovare un accordo e spera di arrivare ad un compromesso; il 5 novembre l'Arsenal conferma di aver trovato l'accordo verbale col giocatore, e che il contratto vero e proprio doveva ancora essere firmato. M\u00e9rida gioca contro il West Ham in FA Cup nel 2-1 vittorioso per i \"Gunners\". Il 17 gennaio 2010 subentra al 62' per Craig Eastmond e segna al 77' del 2-0 al Bolton il suo primo gol in Premier con la maglia dell'Arsenal.\nPassaggio all'Atl\u00e9tico Madrid e prestito al Braga.\nIl 28 maggio 2010 l'Atletico Madrid annuncia ufficialmente che Fran si accaser\u00e0 al Vicente Calder\u00f3n a giugno, una volta scaduto il contratto che lo lega all'Arsenal e che le due parti non sono riuscite a rinnovare. Fran dichiara in seguito che ha voluto lasciare l'Arsenal poich\u00e9 non si sentiva a proprio agio e che, dopo la firma per i \"Colchoneros\", si \u00e8 sentito sollevato. Il 28 agosto 2011 passa in prestito ai portoghesi dello Sporting Braga\nAtl\u00e9tico Paranaense.\nNel febbraio 2013 sigla un contratto col club brasiliano.\nEsordisce nel brasileirao al Maracan\u00e0 contro il Flamengo e segna il primo dei quattro gol dell'Atletico che permettono alla sua squadra di vincere per 4-2.\nNazionale.\nM\u00e9rida faceva parte della spedizione spagnola che nel 2007 ha vinto gli europei di categoria. Nel luglio di quell'anno ha giocato anche nella formazione che \u00e8 arrivata finalista ai mondiali in Corea del Sud, perdendo in finale contro la Nigeria, con lo stesso M\u00e9rida fra gli errori dal dischetto.\nM\u00e9rida \u00e8 poi stato convocato nell'Under-20 e ha partecipato ai mondiali di categoria disputatisi in Egitto. Ha giocato nell'8-0 inflitto a Tahiti, segnando il quinto gol e fornendo un assist. Nella seconda fase segna entrambi i gol del 2-0 vincente alla Nigeria e, dopo aver riposato nel 3-0 al Venezuela, gioca 76 minuti nella sconfitta contro l'Italia che costa agli iberici l'esclusione dalla manifestazione.\nStatistiche.\nPresenze e reti nei club.\n\"Statistiche aggiornate al 20 settembre 2013.\""}
{"id": "1808277", "revid": "16559761", "url": "https://it.wikipedia.org/wiki?curid=1808277", "title": "John Johan Jameson", "text": ""}
{"id": "1808282", "revid": "1516566", "url": "https://it.wikipedia.org/wiki?curid=1808282", "title": "Iris (araldica)", "text": "In araldica il fiore di iris compare raramente e quasi esclusivamente nell'araldica civica."}
{"id": "1808294", "revid": "767487", "url": "https://it.wikipedia.org/wiki?curid=1808294", "title": "The Matador", "text": "The Matador \u00e8 un film del 2005 diretto da Richard Shepard.\nTrama.\nCitt\u00e0 del Messico. Danny Wright, con moglie a Denver ed alle spalle un figlio morto tre anni prima, \u00e8 in attesa di un contratto che potrebbe cambiargli la vita. Al bar dell'albergo incontra Julian Noble, estroverso, volgare e misterioso. L'uomo lo invita ad una corrida, e l\u00ec, dopo le insistenze di Danny, gli rivela il suo lavoro: Julian \u00e8 un sicario. Danny all'inizio non gli crede, ma poi Julian riesce a convincerlo.\nSei mesi dopo, Julian si presenta a Seattle, a casa di Danny, dove fa conoscenza con la moglie Bean. In quel periodo Danny si \u00e8 finanziariamente ripreso, grazie anche al contratto ottenuto in Messico, mentre il killer ha avuto un esaurimento nervoso, e ha compiuto alcuni errori che hanno convinto il suo capo ad eliminarlo. Gli resta un'ultima occasione, un ultimo assassinio da eseguire, dopodich\u00e9 sar\u00e0 libero e potr\u00e0 andarsene in Grecia. Ma per farlo ha bisogno dell'aiuto di Danny. Nonostante la comparsa di Julian coincida con l'anniversario della scomparsa del figlio di Danny, quest'ultimo accetta poich\u00e9 \"glielo deve\".\nArrivati in un ippodromo a Tucson, Julian rischia di non avere successo, ma Danny lo sprona, e la vittima viene eliminata. Durante il viaggio di ritorno in aereo, Julian gli rivela che non c'era nessun incarico: l'uomo che avevano eliminato era in realt\u00e0 il suo capo, ed ora Julian \u00e8 libero. Danny ricorda che comunque doveva un favore a Julian: solo a questo punto si scopre che quella notte in Messico lui gli aveva chiesto di eliminare il suo concorrente per quell'affare. E rifiutando, Julian si era dimostrato un amico.\nProduzione.\nDelle due ore e 10 minuti della durata originale, il regista ha ridotto il film a 97 minuti.\nNonostante nella pellicola alcune scene siano ambientate a Vienna, Las Vegas, Mosca, Sydney, Budapest, Tucson e Manila, il film \u00e8 stato interamente girato a Citt\u00e0 del Messico.\nL'attrice Hope Davis era incinta durante le riprese.\nCitazioni.\nLo sguardo assunto da Pierce Brosnan mentre il barista shakera il suo cocktail all'inizio della pellicola, e la posa riflessa nello specchietto dell'auto sul finale, sono un evidente omaggio al ruolo di James Bond, che l'attore ha interpretato quattro volte. Il personaggio di Bond ordinava drink \"agitati ma non mescolati\", mentre l'altra posa \u00e8 tipica delle scene iniziali dei film di 007."}
{"id": "1808299", "revid": "73843", "url": "https://it.wikipedia.org/wiki?curid=1808299", "title": "Episodi di Falcon Beach (prima stagione)", "text": "Un'estate di fuoco.\nTrama.\nInizia l'estate e a Falcon Beach si respira aria di cambiamenti. Ginny e la figlia Paige arrivano per passare le vacanze nella vecchia casa della giovent\u00f9 di Ginny, iniziando subito una rocambolesca conoscenza con Jason e Danny, due ragazzi del luogo. Inoltre, in citt\u00e0, torna la bella Tanya, amica d'infanzia dei due partita anni prima per fare la modella in Europa, ed ora di nuovo a casa apparentemente per prendersi del tempo. Con loro fa la sua apparizione Lane, fratello di Paige, e classico \"Bad Boy\" ricco, bello e nel giro della droga. Paige fatica ad ambientarsi, non avendone nemmeno desiderio, essendo quello per lei una specie di prigione, senza quindi mancare di essere acida nei saltuari primi incontri con Jason. Denny deve fare i conti con i sentimenti che prova per Erin con un nuovo ragazzo, finendo per chiederle di restare e mettersi con lui, confessandole di amarla da diverso tempo. Tanya invece, per divertirsi, si avvicina a Lane, permettendo cos\u00ec a Paige e Jason di fare altrettanto, finendo quindi su una barca di lui in mezzo all'acqua a baciarsi. Jason, che vive a Falcon Beach e con la madre possiede un porticciolo di barche, per\u00f2 pare non aver del tutto dimenticato Tanya, suo grande amore anni prima, partita senza concludere del tutto la loro storia. Lei, che ha vissuto storie di cui vuole dimenticare a Parigi, finisce per piangere tra le braccia del ragazzo, sotto lo sguardo dolorante di Paige.\nRicominciare.\nTrama.\nMentre Jason cerca di capire cosa ancora prova per Tanya, arriva in citt\u00e0 l'agente di quest'ultima, intenzionato a ripartire con la ragazza o rientrare nei debiti che lei gli ha lasciato. Paige, scossa dall'aver visto Jason e Tanya abbracciati, torna a casa dove scopre che Travor ha problemi con la societ\u00e0 che ha fondato e che potrebbe essere licenziato. Denny, invece, scopre che il padre ha una grossa somma da pagare alla banca, 10,000 dollari, per la rata di un mutuo ipotecario. Paige, studentessa in materia di economia, decide di aiutare il ragazzo e la sua famiglia programmando un piano finanziario e permettendogli di trovare i soldi necessari a non perdere la sala giochi. Jason \u00e8 molto turbato dalla decisione che deve prendere Tanya, premendo affinch\u00e9 lei rimanga nella loro citt\u00e0 e riprendere a vivere normalmente.\nLa macchina per l'espresso.\nTrama.\nPer aumentare le entrate della sala giochi, Paige convince il padre di Danny a comprare una macchina per l'espresso, rischiando per\u00f2 mandare andare in rovina i locali vicini a causa dei prezzi bassi. Iniziano inoltre i lavori di ristrutturazione della Mansarda della sala al fine di trasformarla in un appartamento da affittare. La presenza per\u00f2 di Jason per i lavori costringe i due ad un chiarimento rispetto alla loro storia, decidendo di rimanere amici. Ginny blocca quindi le carte di credito di Lane, cos\u00ec da costringerlo a tornare nella casa al lago dove trova una bella sorpresa: dovr\u00e0 lavorare tutta estate come spazzino per rimediare al danno fatto vendendo droga al figlio del sindaco. Erin, invece, parla con Danny chiedendogli di restare solo amici, non ancora pronta per affrontare una nuova relazione seria con il ragazzo. Paige conosce Adrian, giovane medico della citt\u00e0 e tra i due sembra esserci alchimia.\nFoto di famiglia.\nTrama.\nTrevor, per dimostrarsi forte e per cercare di non perdere la propria azienda, organizza con un giornale un'intervista a lui ed ai suoi famigliari, cos\u00ec da mostrare come riesce a tenere unito il nucleo. Paige scopre che il padre ha tradito la madre e che, sia lei che il fratello, lo hanno sempre saputo. I Bradshaw, ad ogni modo, per non mostrare a tutti come pian piano si stiano dividendo tra loro, decidono di fare una foto insieme, mostrando un'apparente serenit\u00e0 e solidit\u00e0. Danny, invece, parla con Erin, riprendendo la loro storia da dove avevano interrotto qualche giorno prima.\nSogni infranti.\nTrama.\nIl WakeJam si avvicina e Jason continua ad allenarsi nella speranza di poter vincere... Speranza che purtroppo viene infranta dal motore fuso della sua imbarcazione. Ginny, invece, reicontra Alan, vecchia fiamma delle sue estati a Falcon Beach, ora residente a tutti gli effetti, nonch\u00e9 proprietario della libreria. Danny propone a Paige di ristrutturare la vecchia sala da ballo, al fine di ospitare concerti dal vivo e movimentare la vita della citt\u00e0. Espongono quindi al Sindaco la proposta che, pur essendo valida, viene bocciata per i rapporti difficili che lo legano alla famiglia Bradshaw. Nonostante tutto per\u00f2, Paige e Danny non paiono voler mollare ed organizzano una raccolta di firme tra gli abitanti della citt\u00e0. Jason, gi\u00e0 di malumore per il sogno che vede sfumare, scopre con dispiacere che Tanya continua a fare uso di droghe. Al Sunset quindi viene organizzata una festa dove le ragazze, chiamate Party Girls, per vincere una maglietta alzano la propria, mostrando il seno alla telecamera. Ed \u00e8 quello che fa Erin sotto gli occhi di Danny che pare non prendere bene il gesto della sua ragazza.\nSolstizio d'estate.\nTrama.\nPer Falcon Beach \u00e8 arrivata la festa del Solstizio d'Estate, vecchia tradizione della citt\u00e0. Jinny si ritrova quindi a fare da aiuto volontario alla festa, lavorando fianco a fianco con Alan, con il quale il riavvicinamento sentimentale sembra pian piano rafforzarsi. Jason \u00e8 alla ricerca di una barca per poter partecipare al Torneo, ma i suoi problemi finanziari paiono essere un monte troppo alto da scalare. Arrivato all'orecchio di Paige il problema dell'amico, decide di aiutarlo affittando per lui la barca, a condizione che le faccia lo sconto sulle lezioni di WakeBoard. Naturalmente il suo gesto crea tensioni sia con il ragazzo, che non vuole la carit\u00e0 dell'amica, che con i rispettivi fidanzati Adrian e Tanya, ingelositi dall'attenzione rivolta verso Jason. Danny invece si ritrova a dover affrontare faccia a faccia Erin, ed il suo gesto di qualche sera prima, confessandole la fatica di continuare ad vederla con gli stessi occhi che usava prima, arrivando per\u00f2 a sentirsi ancora pi\u00f9 uniti di quanto fossero. Durante la festa, ad ogni modo, molte situazioni vanno risolvendosi: Jason chiede scusa a Paige, accettando il suo aiuto e la sua barca, cos\u00ec come fa anche Adrian. Trevor, a sorpresa, si presenta alla festa per stare con la moglie e dimostrarle che l'ama, cercando quindi di riavvicinarsi a lei.\nIl nuovo campione.\nTrama.\n\u00c8 finalmente arrivato il giorno del Wakejam, la competizione sportiva alla quale partecipa Jason. Tutta la citt\u00e0 pare fargli grandi pressioni per la vittoria, compresi Danny e la Madre. Tanya parla col padrone del locale riguardo al comportamento di Tom che quindi viene licenziato. Prima di andarsene confessa a Jason che la sua ragazza e l'ex datore di lavoro sono andati a letto assieme e il ragazzo pare credergli. A Falcon Beach arriva Patricia, la sorella di Jinny, con i suoi due figli, intenzionata apparentemente a voler passare solo un po' di tempo con la sua famiglia nella casa lasciata dalla madre ad entrambe. In realt\u00e0, la vera ragione della sua visita \u00e8 il voler vendere la propriet\u00e0, facendo riaffiorare le tensioni tra lei e la sorella. Jason, dopo aver superato le qualificazioni alla finale, litiga con Tanya che lo accusa di non fidarsi di lei, mentre Erin e Danny si confessano di amarsi. Il giorno seguente, alla finale, Jason riesce ad affrontare l'ostacolo che il giorno prima lo aveva fatto titubare, riuscendo cos\u00ec a rubare il primo posto al campione in carica, sotto gli occhi di Paige alla quale regala il sorriso pi\u00f9 felice della giornata. \nEroi del luogo.\nTrama.\nIniziano i lavori alla sala da ballo, organizzati da Danny e Paige, che vengono aiutati da tutta la citt\u00e0 di Falcon Beach, Jason compreso. Tra lui e Paige, infatti, pare esserci un'intesa particolare, notata da Adrian che si ingelosisce. Il video delle Party Girls appare su internet e tutti i ragazzi in spiaggia paiono notare la presenza di Erin, con enorme imbarazzo suo e del suo ragazzo. Jinny invece scopre che Trevor l'ha coinvolta il spostamenti illeciti del patrimonio della societ\u00e0, causandole problemi legali. Quella notte un temporale si abbatte sulla citt\u00e0 rovinando tutto il lavoro svolto nella sala da ballo dai volontari. Paige, amareggiata per l'accaduto, accidentalmente offende tutte le persone che si sono offerte di dar loro una mano e che quindi se ne vanno. Danny fa una sfuriata contro la ragazza, andandosene anche lui sotto gli occhi di Jason. Quest'ultimo, ad ogni modo, riesce a convincere la cittadinanza a tornare al lavoro, accrescendo cos\u00ec il legame tra lui e Paige. Al mare, nel turno di Erin, un ragazzino viene portato sulla spiaggia cianotico. Poco dopo l'arrivo di Adrian per\u00f2 questo muore, nonostante gli sforzi della bagnina."}
{"id": "1808302", "revid": "287204", "url": "https://it.wikipedia.org/wiki?curid=1808302", "title": "Lycogala epidendron", "text": ""}
{"id": "1808303", "revid": "117335253", "url": "https://it.wikipedia.org/wiki?curid=1808303", "title": "Luigi Stabilini", "text": "\u00c8 stato uno dei pi\u00f9 autorevoli cattedratici italiani nel campo della Scienza e della Tecnica delle costruzioni del XX secolo. Si laurea a Bologna in ingegneria civile a soli 22 anni. A 29 anni ottiene la libera docenza in Scienza delle costruzioni a Pisa. Insegna a Padova, dove diviene ordinario, presso il Regio Istituto Superiore di Architettura di Venezia e al Politecnico di Milano. Nel 1943, sempre a Milano, assume la direzione del Corso di perfezionamento per le costruzioni in cemento armato F.lli Pesenti, incarico che mantiene fino alla morte."}
{"id": "1808306", "revid": "16560234", "url": "https://it.wikipedia.org/wiki?curid=1808306", "title": "Ferrovia Brescia-Edolo", "text": ""}
{"id": "1808308", "revid": "1654832", "url": "https://it.wikipedia.org/wiki?curid=1808308", "title": "Piccola citt\u00e0", "text": "Piccola citt\u00e0 (titolo originale \"Our Town\") \u00e8 un'opera teatrale di Thornton Wilder del 1938. Per quest'opera Wilder vinse, nello stesso anno di rappresentazione, il premio Pulitzer per il teatro.\nTrama.\nL'opera \u00e8 divisa in tre atti. Nei primi due viene descritta la semplice vita degli abitanti di una cittadina immaginaria degli Stati Uniti d'America: Grover's Corners (New Hampshire). In essi viene data importanza ai semplici gesti e momenti che caratterizzano la vita di tutti i giorni. In particolare \u00e8 mostrata l'evoluzione della storia d'amore di due giovani. Nel terzo atto, dopo un salto temporale di vari anni (il periodo in cui la vicenda si svolge va dal 1901 al 1913), si descrivono i cambiamenti intercorsi nel paese e la morte di vari personaggi. Tutte le vicende sono presentate e commentate dal personaggio del direttore di scena che \u00e8 per lo pi\u00f9 estraneo ai fatti ma a momenti vi prende parte."}
{"id": "1808309", "revid": "287204", "url": "https://it.wikipedia.org/wiki?curid=1808309", "title": "Lycoperdon epidendrum", "text": ""}
{"id": "1808311", "revid": "287204", "url": "https://it.wikipedia.org/wiki?curid=1808311", "title": "Galoperdon epidendron", "text": ""}
{"id": "1808312", "revid": "287204", "url": "https://it.wikipedia.org/wiki?curid=1808312", "title": "Lycogala miniatum", "text": ""}
{"id": "1808313", "revid": "543975", "url": "https://it.wikipedia.org/wiki?curid=1808313", "title": "Episodi di Falcon Beach (seconda stagione)", "text": ""}
{"id": "1808321", "revid": "287204", "url": "https://it.wikipedia.org/wiki?curid=1808321", "title": "Patricia", "text": ""}
{"id": "1808329", "revid": "115686322", "url": "https://it.wikipedia.org/wiki?curid=1808329", "title": "Marek Edelman", "text": "Biografia.\nRimasto orfano a 14 anni, milit\u00f2 giovanissimo nelle formazioni affiliate al Bund (Unione Generale dei Lavoratori Ebrei). Con l'occupazione tedesca della Polonia, fra tutti i partiti politici del ghetto di Varsavia nacque l\"'Organizzazione ebraica di combattimento\", e Edelman ne fu nominato comandante in seconda. \nFu uno dei promotori e degli organizzatori (dopo la morte di Mordechaj Anielewicz) della rivolta del ghetto (1943). Fu l'unico comandante che sopravvisse alla guerra.\nDal 1946 visse a \u0141\u00f3d\u017a (Polonia centrale), dove esercit\u00f2 la professione di medico cardiologo. Sulle vicende di cui fu protagonista ha lasciato vari libri di memorie: \"Il ghetto di Varsavia: memoria e storia dell'insurrezione\" (1985 e 1993, con la ristampa: \"Arrivare prima del Signore Iddio: conversazione con Marek Edelman\", 2010); \"Il guardiano\" (1998); e \"C'era l'amore nel ghetto\" (2009).\nGli \u00e8 stata dedicata la versione 8.5 estesa della distribuzione Linux Antix Mepis.\nDal 2010 \u00e8 ricordato come Giusto al Giardino dei Giusti di Milano."}
{"id": "1808341", "revid": "1243", "url": "https://it.wikipedia.org/wiki?curid=1808341", "title": "Ferrovie e Tramvie Padane", "text": ""}
{"id": "1808343", "revid": "287204", "url": "https://it.wikipedia.org/wiki?curid=1808343", "title": "C/1706 F1", "text": "C/1706 F1 \u00e8 una cometa non periodica scoperta il 20 marzo 1706 da due astronomi italo-francesi, Giovanni Domenico Cassini e Giacomo Filippo Maraldi. All'epoca non si usava dare il nome degli scopritori alle comete, \u00e8 per questo motivo la cometa ha solo una sigla. L'orbita della cometa passa vicinissima a quella del pianeta Marte, dove \u00e8 probabile che abbia originato uno sciame meteorico."}
{"id": "1808353", "revid": "648716", "url": "https://it.wikipedia.org/wiki?curid=1808353", "title": "Cicatrizzazione iperplastica", "text": " \nPer cicatrizzazione iperplastica in campo medico, si intende una particolare forma di cicatrizzazione.\nEziologia.\nIn seguito ad una ferita, se essa non viene trattata con cura, si pu\u00f2 manifestare tale forma di cicatrice, provocata da un abnorme formazione di nuovo tessuto che sostituisce quello danneggiato. Inoltre l'incidenza viene aumentata se la persona \u00e8 predisposta a tale patologia.\nMorfologia.\nDall'avvenuto evento che ha comportato la ferita, solitamente passano circa due settimane prima che compaia la cicatrizzazione. Si mostra come un composto eritematoso con forma tipica di cordone.\nSintomatologia.\nLa cicatrice provoca dolore, questo \u00e8 dovuto al proliferare delle fibre che premendo sulle terminazioni nervose provocano segnali dolorifici.\nTerapia.\nLa guarigione, almeno parziale, avviene per regressione spontanea, che pu\u00f2 essere accelerata con l'uso di corticosteroidi. In seguito a diversi mesi (almeno 6) dalla nascita della cicatrice diventa possibile l'intervento chirurgico, se sia rimasto un segno troppo evidente o fastidioso. L'operazione avviene tramite escissione del cordone, complicanze possono essere corrette durante l'intervento."}
{"id": "1808356", "revid": "1418004", "url": "https://it.wikipedia.org/wiki?curid=1808356", "title": "Robert K. Massie", "text": "Biografia.\nNato nel 1929, Massie pass\u00f2 gran parte della sua giovinezza a Nashville in Tennessee salvo poi prendere residenza nella contea di Westchester. Studi\u00f2 storia americana all'Universit\u00e0 di Yale e storia moderna dell'Europa all'Universit\u00e0 di Oxford.\nInizi\u00f2 la sua carriera di giornalista al \"Newsweek\" per poi passare alla met\u00e0 degli anni '60 al \"Saturday Evening Post\". Nel 1981 la sua opera biografica pi\u00f9 nota, \"Pietro il Grande\", gli valse il Premio Pulitzer per la biografia e autobiografia."}
{"id": "1808359", "revid": "124077917", "url": "https://it.wikipedia.org/wiki?curid=1808359", "title": "Actinia cari", "text": "Actinia cari , conosciuto comunemente come anemone tigrato, \u00e8 un celenterato antozoo della famiglia Actiniidae.\nDistribuzione e habitat.\nRaro, abita la zona intertidale del mar Mediterraneo e del versante orientale dell'oceano Atlantico, fino a pochi metri di profondit\u00e0.\nBiologia.\nSpecie notturna, di giorno rimane appiattito mostrando solo la parte esterna."}
{"id": "1808360", "revid": "767487", "url": "https://it.wikipedia.org/wiki?curid=1808360", "title": "Betty Missiego", "text": "Nel suo paese natale (Per\u00f9) Betty inizia la carriera come ballerina, carriera che deve abbandonare per un infortunio. Diventa cos\u00ec una presentatrice televisiva.\nNel 1969 si trasferisce in Spagna per intraprendere la carriera di cantante; diventer\u00e0 cittadina spagnola nel 1972.\nNel 1972 rappresenta il Per\u00f9 nel primo Festival OTI, che si tenne a Madrid con la canzone \"Recuerdos de un adi\u00f3s\".\nNel 1979, rappresenta la Spagna all'Eurofestival con \"Su canci\u00f3n\" classificandosi al secondo posto con uno solo punto di scarto dalla canzone prima classificata.\nHa partecipato anche al World Popular Festival di Tokyo e all'Music Olympics a Parigi. Tra i suoi successi ci sono \"La cita\", \"Tengo la piel cansada de la tarde\", \"Yo te quiero a ti\", \"El vaiv\u00e9n\", \"Palabras viejas\" e \"El aguador\"."}
{"id": "1808362", "revid": "71433", "url": "https://it.wikipedia.org/wiki?curid=1808362", "title": "Step Up 2 the Streets", "text": ""}
{"id": "1808363", "revid": "71433", "url": "https://it.wikipedia.org/wiki?curid=1808363", "title": "Step Up 2", "text": ""}
{"id": "1808366", "revid": "55935", "url": "https://it.wikipedia.org/wiki?curid=1808366", "title": "Diocesi di Nicastro", "text": ""}
{"id": "1808367", "revid": "1865216", "url": "https://it.wikipedia.org/wiki?curid=1808367", "title": "\u0116dvard Stanislavovi\u010d Radzinskij", "text": "\u00c8 discendente di una famiglia dell'antica nobilt\u00e0 russa, e si \u00e8 occupato in particolare delle memorie storiche della nobilt\u00e0 estintasi in seguito alla rivoluzione d'ottobre, noto per l'attivit\u00e0 televisiva e per i documentari storici."}
{"id": "1808369", "revid": "37401", "url": "https://it.wikipedia.org/wiki?curid=1808369", "title": "Contesto (linguistica)", "text": "In linguistica, il termine contesto ha diversi significati:\nLudwig Wittgenstein sostenne che il contesto \u00e8 indispensabile per capire il significato di una parola, che il significato di una parola o di un concetto dipende dal suo contesto. In base a ci\u00f2, Wittgeinstein ribad\u00ec la strumentalit\u00e0 della parola affermando che il senso \u00e8 l'uso. \nWittgeinstein sosteneva che la lingua \u00e8 formata da quanti la parlano, dalle parole utilizzate quotidianamente, e un buon vocabolario dovrebbe attribuire alle parole un senso che deriva dal loro uso comune. Queste idee sono proprie della linguistica pragmatica.\nIl contesto \u00e8 studiato dalla linguistica pragmatica, che si occupa, pi\u00f9 specificamente, del modo in cui il contesto influisce sull'interpretazione dei significati. In questo caso il termine contesto \u00e8 sinonimo della parola \"situazione\", in quanto potrebbe riferirsi a qualsiasi fattore extra linguistico, tra cui sociale, ambientale e psicologico."}
{"id": "1808377", "revid": "237161", "url": "https://it.wikipedia.org/wiki?curid=1808377", "title": "Antonio de Torres Jurado", "text": "Torres \u00e8 un personaggio molto famoso tra i chitarristi, quanto lo \u00e8 Stradivari tra i violinisti. Egli contribu\u00ec in misura decisiva a fissare le dimensioni di massima, la forma, il progetto e la tecnica costruttiva della chitarra classica moderna.\nBiografia.\nNato a La Ca\u00f1ada de San Urbano, Almer\u00eda, Antonio de Padua Pedro Cayetano de Torres Jurado era figlio di Juan Ram\u00f3n de Torres Garc\u00eda, esattore di imposte locali, e di Mar\u00eda del Carmen Jurado Garc\u00eda. A dodici anni cominci\u00f2 a fare l'apprendista carpentiere. Nell'ottobre 1833 scoppi\u00f2 la prima guerra carlista, a seguito della morte del Re Fernando VII, e Torres fu chiamato alle armi, inserito nella lista con i suoi concittadini scapoli tra i 17 e 36 anni, nonostante avesse solo 16 anni (all'epoca stava finendo l'apprendistato da maestro carpentiere). Grazie ad alcuni stratagemmi del padre, Antonio fu escluso temporaneamente dalle liste di coscrizione tornando brevemente dal servizio militare e nel settembre 1834 giudicato non idoneo per ragioni di salute. Poich\u00e9 solamente gli scapoli ed i vedovi senza figli erano arruolabili, la sua famiglia lo indusse a sposarsi in fretta con la figlia tredicenne di un negoziante. Cos\u00ec, il 16 febbraio 1835 Antonio spos\u00f2 Juana Mar\u00eda L\u00f3pez. Ebbero presto dei figli: una nel 1836; un'altra nel 1839; nel 1842 un terzo, che mor\u00ec prima dei 2 mesi. Anche la sua seconda figlia mor\u00ec, nel 1842 o nel 1843. Nel 1845 sua moglie mor\u00ec di tubercolosi all'et\u00e0 di ventitr\u00e9 anni. Questi furono anni difficili per Torres, spesso oberato dai debiti, mentre cercava un lavoro pi\u00f9 remunerativo.\nAnche se si discute su chi fu il maestro di Torres, alcuni affermano che, intorno al 1842, Torres abbia lavorato per Jos\u00e9 Pernas a Granada, imparando rapidamente a costruire chitarre. Ritorn\u00f2 presto a Siviglia e apr\u00ec in calle de Cerrager\u00eda n\u00ba 7 un laboratorio, che condivise con Manuel Soto y Solares. Sebbene abbia costruito alcune chitarre nel corso degli anni 1840, fu solo nel decennio successivo che, grazie alla stima ed ai consigli del famoso chitarrista e compositore Juli\u00e1n Arcas, Torres fece della liuteria la sua professione. La collaborazione con Juli\u00e1n Arcas spinse Torres a diventare un profondo investigatore dell'arte della costruzione della chitarra. Torres arriv\u00f2 alla conclusione che la tavola armonica \u00e8 il fulcro della costruzione. Per accrescere il volume sonoro dello strumento, non solo costru\u00ec le sue chitarre in dimensioni maggiori rispetto a quelle del tempo, ma le realizz\u00f2 con tavole pi\u00f9 sottili e leggere, rendendole convesse in entrambe le direzioni, grazie ad un sistema di incatenatura a ventaglio che le rinforzava. Per provare la sua teoria - secondo cui era la tavola, e non le fasce ed il fondo della chitarra, a conferire allo strumento il suono - nel 1862 costru\u00ec una chitarra con fondo e fasce in cartapesta; questa chitarra, ora catalogata come FE 14, \u00e8 attualmente conservata presso il Museu de la M\u00fasica a Barcellona e, purtroppo, non \u00e8 pi\u00f9 suonabile. Un altro esperimento fu una chitarra costruita come un puzzle cinese, che poteva essere assemblata senza colla e che, una volta smontata, poteva entrare in una scatola per scarpe.\nUna testimonianza circa la filosofia costruttiva di Torres \u2014 bench\u00e9 tardiva, in quanto resa ben 38 anni dopo la morte del liutaio, e piuttosto generica \u2014 \u00e8 contenuta in una lettera del 29 gennaio 1931, inviata dal sacerdote Juan Mart\u00ednez Sirvent (C\u00f3rdoba) a Francisco Rodr\u00edguez Torres (Almer\u00eda).\nIn essa, lo scrivente \u2014 dopo aver affermato di aver ben conosciuto Torres ed anzi di averlo pi\u00f9 volte aiutato in delicati lavori di incollatura che il liutaio (allora sessantottenne) aveva ormai difficolt\u00e0 ad eseguire da solo, a causa del tremore delle mani \u2014 dice di avergli una volta chiesto da cosa derivasse la sonorit\u00e0 delle sue chitarre; Torres avrebbe risposto: dalla tavola armonica, dalle caratteristiche del suo legno e dalla sua lavorazione e forma.\nDice inoltre che Torres \u2014 sollecitato, da uno dei presenti ad un pranzo, a rivelare il segreto delle sue chitarre \u201cper i posteri\u201d \u2014 avrebbe replicato: \u201c... mi \u00e8 impossibile lasciarlo ai posteri; me lo porter\u00f2 nella tomba, in quanto \u00e8 il risultato della sensibilit\u00e0 dei polpastrelli del pollice e dell\u2019indice, i quali comunicano al mio intelletto se la tavola armonica \u00e8 stata lavorata nel modo appropriato, per corrispondere all\u2019idea del liutaio ed al suono voluto per lo strumento\u201d.\nNel 1868 Torres si sposa nuovamente, con Josefa Mart\u00edn Rosada. Poco dopo Torres incontra per la prima volta Francisco T\u00e1rrega che, all'et\u00e0 di diciassette anni, si reca appositamente a Siviglia da Barcellona per comprare una sua chitarra. Torres gli offre una modesta chitarra che aveva in negozio ma, sentendolo suonare, ci ripensa e gli propone una chitarra che aveva costruito per s\u00e9 pochi anni prima.\nIntorno al 1870 Don Antonio, superata ormai la cinquantina, chiude il suo negozio a Siviglia e ritorna ad Almer\u00eda dove, assieme alla moglie, apre un negozio di porcellane e cristalli in Calle Real. Circa cinque anni dopo, Torres d\u00e0 inizio alla sua \u00abseconda epoca\u00bb, come egli stesso indica nel cartiglio delle sue chitarre, facendo il liutaio \"part-time\" quando non si occupa del negozio. Dopo la morte della seconda moglie Josefa, nel 1883, comincia a dedicare sempre pi\u00f9 tempo alla costruzione di chitarre, al ritmo di circa una dozzina all'anno, finch\u00e9 la morte non lo coglie, a 75 anni di et\u00e0.\nLa produzione.\nLe chitarre di Torres vengono distinte in due epoche: \nLe chitarre che costru\u00ec erano talmente superiori a quelle dei suoi contemporanei, che il loro esempio cambi\u00f2 il modo di costruire lo strumento, dapprima in Spagna, poi nel resto del mondo. Non solo le sue chitarre (sono oltre 150 quelle di cui si ha notizia) vennero ampiamente imitate e copiate, poich\u00e9 Torres non firm\u00f2 mai le sue creature e numer\u00f2 solamente quelle della seconda epoca; ma nel corso degli anni furono anche attribuiti a lui molti falsi, alcuni costruiti da liutai conosciuti ed esperti. \nLista di chitarre costruite.\nQui di seguito, in ordine cronologico, un'ampia selezione tra le oltre 80 chitarre Torres giunte fino ai nostri giorni:"}
{"id": "1808381", "revid": "404449", "url": "https://it.wikipedia.org/wiki?curid=1808381", "title": "Chiasso delle Monache", "text": "Il chiasso delle Monache \u00e8 un vicolo del centro storico di Grosseto.\nLa sua denominazione si estende oltre il doppio arco del convento delle Clarisse che si apre su strada Vinzaglio fino ad arrivare alla strada Ginori, includendo quasi interamente il lato meridionale di piazza San Francesco. Il toponimo \u00abchiasso\u00bb \u2013 dal latino \"classis\", \u00absezione\u00bb \u2013 era utilizzato in epoca medievale per indicare una viuzza stretta adibita al transito dei soli frequentatori del rione e sopravvive nell'odonomastica di alcune citt\u00e0 toscane; a Grosseto lo si ritrova conservato in altri due casi nel \"chiasso Franchini\", dal nome della famiglia che vi abitava, e nel \"chiasso degli Zuavi\", dal corpo di fanteria dell'esercito francese che vi si stanzi\u00f2 nel 1859 \u2013 precedentemente era noto come \"chiasso dei Topi\".\nStoria.\nIl toponimo trae origine dall'adiacente convento di Santa Chiara; dopo il 1662, a seguito di un cospicuo lascito testamentario, il convento fu ampliato e venne acquisita la vicina casa Fanucci, messa in collegamento col nucleo originario del convento tramite un corridoio e un arco che ancora si aprono su via Vinzaglio. In seguito alle soppressioni leopoldine del 1785 l'intero complesso fu ceduto all'ospedale della Misericordia; venne cos\u00ec costruito un camminamento che permetteva di collegare il convento con lo stesso ospedale, con un arco sopra strada Ginori chiamato \"arco delle Monache\".\nL'arco delle Monache, o \"degli infermieri\", venne demolito tra il 1927 e il 1929, contemporaneamente alla ristrutturazione dell'ospedale, cos\u00ec come l'intero camminamento. Il toponimo \"chiasso delle Monache\" rimase al vicolo che si apre con doppio arco sotto il convento delle Clarisse e che corre lungo il perimetro rialzato della piazza che corrispondeva a quello dei vecchi orti di propriet\u00e0 delle monache."}
{"id": "1808385", "revid": "1305772", "url": "https://it.wikipedia.org/wiki?curid=1808385", "title": "Nalo Hopkinson", "text": "Ha inoltre pubblicato anche opere fantasy e horror.\nBiografia.\nHa conseguito un Masters of Arts alla Seton Hill University dove ha avuto come professore lo scrittore di fantascienza James Morrow. Vive in Canada. \nNel 1999 ha vinto il Premio John Wood Campbell per il miglior nuovo scrittore, mentre nel 2021 \u00e8 stata insignita del Premio Grand Master."}
{"id": "1808387", "revid": "1776051", "url": "https://it.wikipedia.org/wiki?curid=1808387", "title": "Bill Church", "text": "Ha iniziato a suonare con Van Morrison, con cui realizza due album. Nella stessa band suona anche Ronnie Montrose, che dopo poco realizzer\u00e0 il suo progetto solista, dando vita ai Montrose, e che lo chiamer\u00e0 per la realizzazione del primo album. Qui conosce il cantante Sammy Hagar, e quando quest'ultimo dar\u00e0 vita al suo progetto solista, anche Church ne far\u00e0 parte."}
{"id": "1808397", "revid": "1543377", "url": "https://it.wikipedia.org/wiki?curid=1808397", "title": "Anne Elvebakk", "text": "In seguito al matrimonio assunse anche il cognome del coniuge e gareggi\u00f2 come Anne Linn Elvebakk o Anne Elvebakk Linn.\nBiografia.\nCarriera da biatleta.\nIn Coppa del Mondo ha esordito nel 1987 nell'individuale di Hochfilzen, conquistando subito la prima vittoria, e ha vinto la classifica generale nel 1988.\nIn carriera ha partecipato a due edizioni dei Giochi olimpici invernali, (32\u00aa in sprint) e (59\u00aa in individuale) e a sette dei Mondiali, Falun/Oslo 1986 (11\u00aa in individuale, 9\u00aa in sprint, 3\u00aa in staffetta), Lahti/Lake Placid 1987 (21\u00aa in individuale, 3\u00aa in sprint, 3\u00aa in staffetta), Chamonix 1988 (1\u00aa in individuale, 3\u00aa in sprint, 2\u00aa in staffetta), Feistritz 1989 (2\u00aa in individuale, 1\u00aa in sprint, 2\u00aa nella gara a squadre), Minsk/Oslo/Kontiolahti 1990 (1\u00aa in sprint, 2\u00aa in staffetta), Lahti 1991 (2\u00aa in staffetta) e Borovec 1993 (9\u00aa in staffetta).\nCarriera da allenatrice.\nDopo il ritiro \u00e8 divenuta allenatrice della Nazionale di biathlon della Norvegia.\nAltre attivit\u00e0.\nTra il 2004 e il 2005 prese parte ad alcune gare di Marathon Cup (granfondo), ottenendo come miglior risultato l'ottavo posto nella Marcialonga del 2005.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nIN = individuale\nSP = sprint"}
{"id": "1808398", "revid": "292162", "url": "https://it.wikipedia.org/wiki?curid=1808398", "title": "Cianciana", "text": "Cianciana (\"Cianciana\" in ) \u00e8 un comune italiano di abitanti del libero consorzio comunale di Agrigento in Sicilia.\nIl paese \u00e8 circondato dai monti Sicani ed \u00e8 situato nella valle del fiume Platani.\nGeografia fisica.\nTerritorio.\nIl territorio del comune di Cianciana confina a nord e a est con il territorio di Alessandria della Rocca, a sud-est con quello di Sant'Angelo Muxaro, a sud con quello di Cattolica Eraclea, a sud-ovest con quello di Ribera e ad ovest con quello di Bivona. I limiti del territorio coincidono in gran parte con segni geografici ben definiti, costituiti ad est dal Vallone Cini\u00e9, ad ovest, da nord verso sud, dal Vallone Intronata, Millaga e Cavalieri, a sud dal fiume Platani.\nIl paese \u00e8 esposto a mezzogiorno a 390 m s.l.m.; \u00e8 circondato dai Monti Sicani che lo riparano dai venti freddi.\nIl territorio di Cianciana, esteso 3.700 ettari, comprende gli ex feudi di \"Ciancian\u00eca\", \"Feud\u00f2tto\" e \"Biss\u00e0na\". Il terreno \u00e8 di origine pliocenica: in affioramenti si trovano sabbie gialle, tufo calcareo, argille azzurre; nel sottosuolo ci sono giacimenti di salgemma e zolfo.\nIl territorio \u00e8 un susseguirsi di colline e valloni, soltanto tre monti emergono: Monte Cavallo (756\u00a0m), Pizzo Firraria (656\u00a0m) e Monte Chiappara (703\u00a0m). Sul Monte Cavallo sono presenti alcune grotte di notevole interesse archeologico e naturalistico. Speleologi e subacquei le hanno esplorate riportando in superficie reperti ossei e vasellame di et\u00e0 neolitica. Le cavit\u00e0 carsiche presenti sul Monte Cavallo sono: la Grotta del Cavallo, la Grotta del Sindaco, la Grotta dello Zubbio e quella chiamata \"Ghiaccera\", dove si registra una temperatura decisamente pi\u00f9 bassa rispetto a quella esterna. Queste grotte hanno cavit\u00e0 lunghe centinaia di metri. La percolazione delle acque all'interno delle grotte, nel corso del tempo, ha formato delle stalattiti; nel fondo della Grotta del Cavallo c'\u00e8 un laghetto profondo 6 metri circa nelle cui acque sono stati rinvenuti cocci e resti ossei.\nMineralogia.\nCianciana \u00e8 divenuta famosa per il suo zolfo, estratto a partire dall'Ottocento. . Proprio a causa di questa sua particolarit\u00e0, \u00e8 possibile trovare i cristalli di zolfo di Cianciana nei maggiori musei di storia naturale del mondo come ad esempio a Londra, Berlino, Berna, Milano e Washington. I costi elevati, a causa della profondit\u00e0 a cui si trova il minerale nel territorio ciancianese, hanno fatto s\u00ec che l'attivit\u00e0 estrattiva sia stata interrotta gi\u00e0 negli anni sessanta.\nIdrografia.\nNel territorio di Cianciana scorre il fiume Platani, che gli antenati chiamavano \"Halykos\" per la salsedine delle sue acque. Il fiume costituisce il confine sud del territorio comunale. Molto tempo fa gli antichi popoli lo risalivano con le loro imbarcazioni per fare rifornimento di sale e derrate alimentari. Sui pendii del Platani cresce un particolare tipo di flora spontanea di interesse medicinale ed alimentare-aromatico conosciuta in passato da pastori e contadini che ne facevano un largo uso. Lungo il corso del fiume \u00e8 possibile riscontrare la presenza di svariate specie nidificanti, tra le quali: la ballerina gialla, la gallinella d'acqua e la beccaccia.\nNel territorio comunale ci sono inoltre piccole sorgenti che una volta erano utilizzate dalla popolazione per gli usi domestici. Circa 700 metri distante dall'abitato c'\u00e8 la sorgente dell'Albano, a 2\u00a0km quella delle Pile, dietro la Chiesa Madre quella di Sant'Antonino. A 4\u00a0km dall'abitato, nel feudo di Bissana si trovano la Fonte dei Malati e la Fonte del Moro.\nQueste piccole sorgenti, vicine al centro abitato, hanno costituito il punto di riferimento per l'approvvigionamento e ad esse si sono dissetate molte generazioni di ciancianesi. Finalmente nel 1910, in alcune case e nelle fontane pubbliche, \u00e8 arrivata l'acqua dell'acquedotto, che viene alimentato dalle acque delle sorgenti Voltano. L'acquedotto \u00e8 stato costruito dai comuni consorziati di Cianciana ed Alessandria della Rocca.\nFlora e fauna.\nLa vegetazione non \u00e8 uniforme e si ritrova una variet\u00e0 di colture: vigneti, uliveti, cereali, mandorleti, frutteti, ortaggi e pascoli. L'area boschiva si estende per circa un quinto dell'intero territorio comunale: la parte pi\u00f9 estesa \u00e8 stata impiantata nella zona Monte Cavallo, la rimanente nella contrada Pintaloro. Si tratta di \"boschi artificiali\" costituiti da un misto di latifoglie e conifere: eucalipti, pini e cipressi. Le pendici del Monte Cavallo sono ricche di vegetazione tipica della macchia mediterranea: sambuco, oleandro, giunco, lentisco, palma nana, olivastro, robinia, ginestre, salvia, timo, rosmarino e asparago.\nNel territorio sono presenti, tra i mammiferi, le classiche specie degli ambienti mediterranei. Il coniglio e la volpe sono quelle pi\u00f9 facili da contattare. Un mammifero in declino, a causa del bracconaggio, \u00e8 l'istrice che pu\u00f2 superare i 15\u00a0kg di peso. Molto rara \u00e8 la lepre, mentre pi\u00f9 comuni sono il riccio e la donnola. Sono stati avvistati, inoltre, dei cinghiali nel bosco di Monte Cavallo. Tra i rettili lo splendido ramarro e alcuni ofidi, come il biacco, la natrice, il saettone e la vipera. Gli anfibi sono bene rappresentati dal discoglosso e dal rospo comune, in regressione a causa del crescente uso di pesticidi in agricoltura.\nNell'avifauna c'\u00e8 una massiccia presenza di columbidi e corvidi. Tra i rapaci notturni c'\u00e8 una scarsa presenza di civette e barbagianni.\nClima.\nIl clima \u00e8 mite d'inverno e caldo-secco d'estate. Il valore medio annuo della temperatura \u00e8 di 17\u00a0\u00b0C, con minime di 2\u00a0\u00b0C e massime di 33\u00b0 con punte eccezionali di 40\u00a0\u00b0C nel mese di luglio.\nI venti dominanti sono il Ponente e il Mezzogiorno, che porta la pioggia. La media della piovosit\u00e0 annua \u00e8 di mm 664. La concentrazione delle piogge si ha in autunno e in inverno.\nOrigini del nome.\n\"Cianciana\" potrebbe derivare dal nome del patrizio romano Lucio Cincio Alimento che possedeva la \"Massa Cinci\u00e0na\" (o \"Chinc\u00e0na\"), nel territorio in cui sarebbe sorta l'odierna Cianciana. Come altri comuni siciliani, assunse, perci\u00f2, il nome del patrizio che la possedeva con l'aggiunta della desinenza -ana (Giuliana, Siculiana, Giarratana, Favignana). Questi centri, nati come residenze di signori, videro, nel tempo, sviluppare un insediamento pi\u00f9 articolato. Fu menzionata per la prima volta nella lettera inviata da papa Gregorio Magno nel 591 al rettore suddiacono Pietro. Il nome odierno compare solo nel Settecento.\nStoria.\nEt\u00e0 antica.\nGi\u00e0 nel II millennio a.C., i Cretesi, insediati nell'area dove sorge l'odierna Cattolica Eraclea, risalivano il fiume Halykos per recarsi ad un'antica e ricca salina, poi denominata Salina Chiancana. La salina ha richiamato, nel corso dei secoli, cretesi, greci, romani e arabi, che oltre a commerciare con i mercanti di salgemma crearono una certa rete di interscambio culturale tra la costa e le popolazioni residenti nell'entroterra.\nSenza dubbio si ebbe lo stesso effetto con la successiva scoperta delle miniere di zolfo, che attir\u00f2 mercanti da tutta la Sicilia.\nUna rilevante testimonianza ci \u00e8 data da Erodoto, storico greco, che, nel V secolo a.C. parla di un avamposto punico in un'area compresa tra i territori delle odierne citt\u00e0 di Cianciana e di Sant'Angelo Muxaro.\nIn seguito, in epoca romana, nella contrada Ciancian\u00eca probabilmente sorgeva una villa, o massa, denominata \"Massa Cinciana\" che si pensa sia fatta stata costruire dal patrizio romano Lucio Cincio Alimento, pretore in Sicilia nell'anno 210 a.C.\nLa certezza dell'esistenza della villa romana si ha da una lettera che papa Gregorio Magno sped\u00ec nel 591 al rettore suddiacono Pietro, soprintendente ai beni della Chiesa di Roma in Sicilia. In questa lettera si parlava di una \"continentia\" (la pensione) da dare al mercante Liberato, protetto della Chiesa, che abitava nella \"Massa Cinciana\", all'epoca tra i possedimenti della Magna Regia Curia.\nIn uno stralcio della lettera si legge:\n\u00ab \"Liberato negotiatori, qui se ecclesiae commendanuit, qui habitat in massa Cinciana, annuam continentiam a te uolumus fieri. Cuius continentiae summam ipse aestima qualis esse debeat, ut renuntiata nobis in tuis possit rationibus imputari. De presenti uero indictione iam a filio nostro Seruo-dei iacono percepit.\" \u00bb\nSi pu\u00f2 ragionevolmente supporre, sulla base dei ritrovamenti e almeno fin quando non sar\u00e0 effettuato una ricerca archeologica di taglio rigorosamente scientifico, che l'ultimo attacco, probabilmente sferrato dagli Arabi, port\u00f2 gli abitanti della Massa ad abbandonare il sito.\nA partire dal IX secolo, infatti, la Sicilia conobbe la dominazione araba e nelle terre ciancianesi sorse \"Kalatt-Iblatanu\", di cui si hanno solo poche e incerte notizie.\nEt\u00e0 medievale.\nL'insediamento arabo di \"Kalatt-Iblatanu\" fu distrutto da Federico II perch\u00e9 gli abitanti saraceni si rifiutarono di prestargli giuramento di fedelt\u00e0 dopo che lo stesso aveva esteso i propri domini su quelle terre.\nNell'XI secolo il feudo Chincana faceva parte del contado di Cammarata.\nNel 1305 Federico II d'Aragona conferm\u00f2 la concessione del latifondo Chincana, ove esisteva il Casale Chincana, dal contado di Cammarata fatta da Federico d'Antiochia e Macalda, sua moglie, a Bartolomeo da Brindisi, medico del re. Nel 1320 il casale \u00e8 ancora attestato.\nDurante la grave crisi demografica, che colp\u00ec la Sicilia tra il XIV e il XV secolo, il Casale Chincana spar\u00ec, cos\u00ec come tanti altri centri abitati dell'isola.\nNelle investiture feudali della baronia di Chincana a partire dal 1396 e fino al 1584 si parla soltanto del feudo di Chincana o Ciancian\u00eca.\nEt\u00e0 moderna.\nTra le poche notizie, si sa che nel 1554 la baronia di Cianciana era suffragera della Ducea di Bivona, in quanto \"nullius territori\".\nNell'anno 1583 Girolamo II Ficarra acquist\u00f2 il feudo Ciancian\u00eca dalla casa Lanza e si invest\u00ec di sette aratate di terre di pertinenza del feudo.\nNel 1646 Diego Joppolo, compr\u00f2 la Baronia di Cianciana e sette aratate di terra appartenenti al feudo. Lo stesso, nel 1666, ricevette, dal , il titolo di Duca di Sant'Antonino sulla Baronia di Cianciana, per s\u00e9 e i suoi eredi e successori, con ordine di primogenitura. Ma la fondazione vera e propria di un nucleo abitato, \"Sant'Antonino di Cianciana\", risale al 4 ottobre del 1646, anno in cui donna Sigismonda D'Honofrio, moglie di Diego Joppolo, dietro pagamento di 200 onze alla corte, ottenne per il primogenito Antonio Giuseppe, \"potest\u00e0 di fabbricare e popolare nel feudo di Cianciana e nei sette aratati di terre confinanti con facolt\u00e0 di far castello e fortezza e con la elezione di officiali\". Il nome Sant'Antonino fu dato a causa della profonda devozione di Antonio Giuseppe verso il Santo Protettore di Padova.\nAll'epoca della fondazione Sant'Antonino era inizialmente composto dal feudo di Ciancian\u00eca e Feudotto, con un'estensione complessiva di 1517 ettari, 43 are e 78 centiari.\nIl 10 ottobre del 1649 nacque il primo ciancianese, Diego Valenti, chiamato cos\u00ec in onore di Don Diego Joppolo. Dall'archivio parrocchiale, oltre a possedre la lista dei defunti (dal 1653), la lista dei battezzati (dal 1651) e quella dei matrimoni (dal 1691), scopriamo che le famiglie che per prime abitarono Sant'Antonino furono: Augello, Celona, Viola, Martorana, Comparetto, Antinoro, Guida, Alfano, Marino, Cicero, Coffaro, Pendino, Conti, Bellanca, Cinquemani, Pecoraro, Mandracchia e una serie di altre famiglie che oggi si sono estinte.\nDal censimento del 1653 riportato dal Garufi risulta che alla voce Sant'Antonino di Cianciana non corrispondono dati relativi alla popolazione residente. Le prime abitazioni sono ad ogni modo del 1647, anche se la Chiesa Madre fu iniziata a costruire nel 1640, come si pu\u00f2 leggere in un medaglione posto sopra la porta della navata centrale.\nIl 27 aprile del 1687, Antonio Giuseppe ottenne il titolo di Principe sopra il Castello di Sant'Antonino.\nCol censimento del 1714 gi\u00e0 si contavano 696 \"fuochi\" e 2300 anime. Gi\u00e0 nel Settecento, dell'antica dominazione di \"Sant'Antonio di Cianciana\", rimase solo Cianciana.\nIl 28 febbraio del 1769, a causa della mancanza di eredi alla morte di Pietro Joppolo, Sant'Antonino passa ad Agesilao Bonanno, suo cugino. Si narra che egli, residente a Palermo, probabilmente non si rec\u00f2 mai a Cianciana e govern\u00f2 tramite amministratori. La figlia di Agesilao Bonanno, unica erede, spos\u00f2 Giovanni Gioeni, Duca D'Angi\u00f2; e cos\u00ec il podere pass\u00f2 alla famiglia Gioeni con Agesilao Gioeni, figlio di Giovanni, che prese l'investitura del Principato di Cianciana il 30 aprile del 1810.\nEt\u00e0 contemporanea.\nNel 1812, con l'abolizione della feudalit\u00e0, Cianciana divenne un Comune libero. Ai territori di Cianciana viene incorporato il feudo di Bissana, \"nullius territorii\", che raggiunsero un'estensione complessiva di 3.700 ettari, 53 are e 67 centiari. La scomparsa del potere feudale, anche a Cianciana, favor\u00ec la nascita della borghesia agraria. La popolazione ciancianese, nel 1837 e poi nel 1867, fu colpita dal colera, una grave malattia infettiva che colpisce l'intestino, che uccise pi\u00f9 di 200 persone.\nNella prima met\u00e0 dell'Ottocento un'importante scoperta sconvolse la vita dei ciancianesi dando una diversa impronta al paese che da agricolo divenne anche industriale. Infatti lo sfruttamento dei giacimenti di zolfo rivoluzion\u00f2 l'assetto economico e sociale dei ciancianesi, determinando un notevole impulso demografico. Nel settore agricolo vi fu una regressione, poich\u00e9 molti abbandonarono le loro terre per lavorare nelle miniere. Ma ben presto la vita degli zolfatai si rivelo molto dura e piena di problemi. Le lunghissime giornate lavorative a 200 metri di profondit\u00e0, le esalazioni di gas nocivi, la polvere e l'umidit\u00e0 misero ben presto in evidenza tutti gli aspetti negativi della vita di minatore. A questi inconvenienti si aggiunsero i crolli e gli smottamenti che portarono lutti e tragedie un po' in tutte le famiglie ciancianesi.\nNel 1839 erano presenti nove miniere: Falconara, Cappadona, Tamburello, Polizzi, Guida, Mormino, Savarini, Balata e Cini\u00e9.\nLe miniere vennero riattivate dalla compagnia inglese Morrison-Seager&amp;Co., che aprirono una succursale ma lasciarono, di fatto, le miniere in totale abbandono. Presto le cedettero all'imprenditore di Casteltermini, Vincenzo Di Giovanni, immigrato nel 1843, che favor\u00ec una grande esplosione economica. Da allora Cianciana \u00e8 stata identificata con lo zolfo, che ha richiamato in paese migliaia di minatori da tutta la Sicilia. Sorsero poi altre ditte di estrazione; le zone di sfruttamento erano essenzialmente due, quella a Nord-Est, con le miniere Falconara e Passarello, e quella Nord-Ovest, con Savarini e Passo di Sciacca. Uno sfruttamento irrazionale con il mancato miglioramento dei processi estrattivi, non permise un'evoluzione, e l'industria dello zolfo a Cianciana rimase allo stadio rudimentale.Il benessere raggiunto dalla borghesia trasform\u00f2 il paese, che vide istituite nel 1861 le scuole elementari maschili; nel 1863 la stazione dei carabinieri, nel 1869 l'ufficio postale e nel 1870 la sezione serale femminile delle scuole elementari. Per\u00f2 le tristi condizioni di vita e di lavoro in zolfara indussero i lavoratori a numerosi scioperi e a organizzarsi nel Fascio dei lavoratori nel 1893. L'ultimo sciopero si verific\u00f2 nel 1953 con l'occupazione delle miniere di zolfo da parte dei minatori che reclamavano i loro diritti e l'aumento del salario. Il lungo sciopero ebbe successo, ma a poco a poco fino al 1962 (data di chiusura dell'ultima miniera) le miniere furono chiuse e i minatori, spinti dal bisogno, cercarono miglior fortuna nell'Italia del nord, Francia, Belgio, Inghilterra, Germania e Canada.\nNel 1901, grazie all'attivo amministratore Cav.Don Alfonso Montuoro, Cianciana fu rifornita di acqua potabile dalla sorgente Voltano per mezzo di una conduttura consorziata con il comune di Alessandria della Rocca. Nel 1918 una grave pandemia, la spagnola, colp\u00ec molte famiglie ciancianesi causando 377 vittime.\nil Comune di Cianciana ha partecipato alla costituzione della Regione Siciliana. infatti, il Regio decreto legislativo 15 maggio 1946 n. 455, che contiene lo statuto della Regione Siciliana, fu originato da un accordo di origine 'pattizia' fra la Stato italiano e la Sicilia che era rappresentata dalla Consulta regionale siciliana. Nella Consulta erano rappresentate le istituzioni, i partiti ed i ceti produttivi. I comuni siciliani che ebbero il privilegio di essere rappresentati nella Consulta furono scelti per il prestigio personale dei loro sindaci come avvenne per Cianciana con la nomina del notaio comm. Nicol\u00f2 Cinquemani Arcuri che aveva gi\u00e0 fatto parte quale giurista ed esperto dei problemi siciliani di commissioni parlamentari prima del ventennio fascista.\nCianciana ha dedicato a Nicol\u00f2 Cinquemani Arcuri la parte nuova del corso della citt\u00e0 in considerazione della rinascita delle istituzioni cittadine e della cura avuta assieme a sua sorella Gaetanina Cinquemani Arcuri per le classi disagiate e per i giovani ciancianesi meritevoli di essere sostenuti negli studi universitari.\nSindaci e Deputati della provincia di agrigento con atto 30 gennaio 2010 del notaio Pusateri hanno costituito l'associazione \u201cNiccol\u00f2 Cinquemani Arcuri\u201d, che assegna ogni anno un premio agli amministratori locali distintisi per la realizzazione di opere pubbliche. l'associazione organizza nell'occasione convegni su problemi giuridici ed economici di attualit\u00e0.\nSimboli.\nLo stemma di Cianciana \u00e8 stato estratto dall'Archivio di Stato di Palermo ed \u00e8 conforme al sigillo di detto Comune conservato nel fondo \"Antiche Imprese dei Comuni della Valle di Girgenti\" (anno 1818, volume V, carta 32) ed \u00e8 stato ufficialmente concesso insieme al gonfalone comunale con il decreto del presidente della Repubblica Italiana del .\nLo stemma del comune di Cianciana reca gli ornamenti esteriori da Comune: due rami intrecciati di alloro e quercia, ed \u00e8 timbrato da una corona turrita. Ha la seguente blasonatura: \nIl gonfalone del comune di Cianciana riproduce lo stemma su sfondo rosso e ornato di ricchi fregi d'argento.\nMonumenti e luoghi d'interesse.\nCianciana, nel suo territorio, racchiude preziose testimonianze del suo passato e numerosi luoghi d'interesse oltre che artistici anche naturalistici.\nArchitetture religiose.\nCianciana, nel suo tessuto urbano presenta molti edifici adibiti al culto cattolico. Oltre a quelli di sotto elencati altri due edifici sorsero sul territorio cittadino di cui ora non si ha pi\u00f9 traccia:\nConvento.\nL'edificio sorge sulla Regia Trazzera delle Lettighe, una volta via di comunicazione tra Agrigento e Palermo. Le spese per la costruzione del convento furono sostenute da don Diego Joppolo, duca della terra di Sant'Antonino, che nel 1670 lo affid\u00f2 ai padri minori riformati di San Francesco, che per oltre due secoli vi svolsero l'apostolato francescano. L'edificio si sviluppa su due piani oltre al piano seminterrato. Al piano seminterrato c'erano la cantina, la dispensa e i depositi; al piano terra: sagrestia, refettorio, cucina e portineria; al primo piano trentacinque ambienti utilizzati per dormitorio. Il chiostro, di forma rettangolare, occupa una superficie di circa 180 metri, al centro del quale si trova una cisterna di forma ottagonale. Nel 1866 il convento fu incamerato dal demanio e riaperto con la chiesa nel 1962.\nCalvario.\nA 420\u00a0m. s.l.m., sulla sommit\u00e0 del paese, c'\u00e8 il Calvario, che ospita una piccola chiesetta e una croce lignea, ed \u00e8 teatro delle rappresentazioni del Venerd\u00ec Santo. La costruzione della chiesetta \u00e8 stata iniziata per l'interessamento e per l'impegno anche economico di Francesco Ciraolo (1883-1964). Da questa terrazza naturale \u00e8 possibile ammirare il bosco del Monte Cavallo, la Vallata del Platani e si scorge anche il mare di Eraclea Minoa; in giornate con cielo particolarmente limpido \u00e8 possibile scorgere l'isola di Pantelleria.\nArchitetture civili.\nTra le architetture civili oltre al simbolo cittadino, rappresentato dalla torre dell'Orologio, sono presenti dei palazzi che nel tempo hanno ospitato le pi\u00f9 rilevanti personalit\u00e0 ciancianesi.\nLa prima casa di propriet\u00e0 del comune fu il complesso dove ora si trova la torre, acquistata nel 1844 dal sindaco Niccol\u00f2 Cinquemani e destinata a sede municipale. Nel 1876, la sede comunale fu trasferita accanto al Palazzo Joppolo, nell'edificio sede delle antiche carceri. Tali prigioni, dopo l'abolizione del feudalesimo furono in seguito acquistate dal comune e restaurate. Nel 1933 venne adibito a cinema comunale muto. Il fabbricato fu per\u00f2 demolito nel 1996, dopo che negli ultimi anni era diventato la sede della biblioteca comunale. In seguito la sede del Comune fu trasferita nel Palazzo Marino, poi in un'ala del Convento e oggi \u00e8 sito in via Papa Giovanni XXIII, in un edificio di recente costruzione.\nTorre dell'Orologio.\nLa torre dell'Orologio, costruita a cura del Comune nel 1908, \u00e8 posta tra i \"Casotti\". L'orologio ha due quadranti a numeri romani, uno rivolto a sud verso la Salita Regina Elena e l'altro a ovest in direzione del Palazzo Joppolo. I lavori sono stati realizzati da Giovanni D'Angelo, prendendo spunto da una fotografia dell'orologio di piazza della Signoria di Firenze. La torre \u00e8 stata realizzata con l'uso di pietra prelevata esclusivamente in contrada Millaga. Da molti ciancianesi la torre dell'Orologio \u00e8 considerata il simbolo cittadino.\nCasotti.\nAlla base della Torre dell'Orologio un'ampia scalinata \u00e8 delimitata da due edifici di pianta rettangolare chiamati \"Casotti\". Furono costruiti nel 1920 per colmare il dislivello che si aveva tra via Cordova e corso Vittorio Emanuele. Le porte d'ingresso dei due fabbricati sono ben messe in risalto da portali con archi a tutto sesto di fattura locale. La copertura \u00e8 a terrazzo, e da una delle due si accede alla Chiesa del Purgatorio e alla Torre dell'Orologio. inizialmente di propriet\u00e0 comunale, oggi sono utilizzati come sede di esercizi commerciali.\nVilla comunale.\nNell'interno della villa si possono ammirare la \"piccola Torre Eiffel\", costruita dai minatori, e il \"monumento allo zolfataro\", opera di Vincenzo Chiazza inaugurata nel 2004.\nFontane.\nDue artistiche fontane si trovano nella villa comunale, una delle quali recante una riproduzione in miniatura della Sicilia.\nIn Piazza Aldo Moro, davanti alla Chiesa Madre, di recente, \u00e8 stata posta una fontana realizzata dai marmisti locali, e un'altra fontana si trova in largo San Gaetano.\nSiti archeologici.\nMiniere di zolfo.\nLe miniere di zolfo di Cianciana, ormai abbandonate da circa 50 anni, sono dei siti molto interessanti per il recupero di reperti appartenenti alla vita industriale del secolo scorso. A Cianciana le zone di sfruttamento dei giacimenti di zolfo erano essenzialmente due: quella a nord-est, la pi\u00f9 ricca, con i nomi di Solfara Grotticelli, Solfara Passarello e Solfara Falconera; e quella a nord-ovest, pi\u00f9 povera, con le miniere di Solfara Passo di Sciacca e Solfara Savarino.\nOggi \u00e8 ancora possibile vedere le tracce delle strutture che servivano per l'estrazione dello zolfo.\nCiancian\u00eca.\nNella contrada Ciancian\u00eca, su una vasta estensione, nel 1965 da due studenti sono stati rinvenuti una cisterna romana, una colonna ed innumerevoli reperti in ceramica che per la loro fattura appartengono certamente al periodo ellenico e sono databili attorno al IV secolo a.C. (potrebbero appartenere anche ad un periodo anteriore dal momento che la colonizzazione della Sicilia, da parte dei Greci, ebbe inizio attorno all'VIII-VII secolo a.C.). Ci\u00f2 che \u00e8 interessante per\u00f2 \u00e8 che questi reperti testimoniano poi la presenza romana e quella bizantina. I cocci di anfore e altro vasellame sparsi su di un'area molto vasta, tradiscono con ogni probabilit\u00e0 la fine, purtroppo, violenta dell'insediamento, giacch\u00e9 il vasellame era all'ora talmente prezioso che si tramandava di generazione in generazione.\nAltro.\nAbisso - Maccalube.\nIn contrada Bissana si trovano le maccalube, sorgenti fangose con emissioni di metano e anidride carbonica da cui scaturiscono delle esalazioni fastidiose per l'olfatto umano.\nCi sono due maccalube, chiamate \"Abisso grande\" e \"Abisso piccolo\". Oggi l'emissione gassosa \u00e8 poco rilevante, ma in passato, stando alla testimonianza dello storico Tommaso Fazello, il fenomeno era grandioso con getti d'acqua di notevole altezza.\nAree naturali.\nNel bosco di Monte Cavallo \u00e8 presente un'area attrezzata che permette ai visitatori di godere delle bellezze del luogo in assoluto relax. Nell'area attrezzata sono stati realizzati venti tavoli completi di panche, tutti in pietra, e diversi punti barbecue, che rendono il luogo adatto per i pranzi all'aperto. L'area \u00e8 inoltre provvista di fontanelle, di un campo di bocce e di bagni per disabili. Dal bosco si pu\u00f2 ammirare la valle del Platani e in lontananza uno scorcio del mare.\nSociet\u00e0.\nEvoluzione demografica.\nDa questi dati si pu\u00f2 notare il brusco aumento della popolazione verificatosi a partire dalla seconda met\u00e0 dell'Ottocento fino alla chiusura delle miniere di zolfo del 1962. A partire dagli anni sessanta si \u00e8, infatti, iniziato a registrare un calo tra i residenti, da allora, in esodo verso l'estero in cerca di lavoro.\nTroviamo grandi comunit\u00e0 ciancianesi in Inghilterra, nella cittadina di Hoddesdon, in Francia, a Rive de Gier, e poi in Germania, Belgio, Stati Uniti, Australia e Canada.\nEtnie e minoranze straniere.\nAlla fine del secolo scorso, e in gran parte negli ultimi anni, si sono stabiliti a Cianciana diversi cittadini stranieri, per lo pi\u00f9 provenienti dai paesi del Nord-Africa e dell'Europa dell'est. L'ingresso di paesi, come Romania e Polonia, nell'Unione europea e il conseguente abbattimento delle frontiere, ha portato, e porta tuttora, un flusso migratorio interno in crescita. Negli ultimi anni si registra inoltre la presenza di cittadini britannici tra i residenti ciancianesi grazie al lavoro di politica turistica svolto.\nLingue e dialetti.\nIl dialetto ciancianese (\"ciancian\u00ecsi\", in siciliano), che \u00e8 la lingua prevalentemente usata dalla popolazione, fa parte della famiglia linguistica siciliana centro-occidentale, anche se, probabilmente a causa della posizione geografica abbastanza centrale, presenta caratteristiche sia del dialetto agrigentino, che di quello palermitano e trapanese cos\u00ec come anche alcuni tratti dei dialetti sud-orientali della Sicilia.\nQuesta variet\u00e0 \u00e8 anche data probabilmente dal fatto che, con l'apertura delle miniere di zolfo, si stabilirono a Cianciana lavoratori da tutta la Sicilia dando vita ad un miscuglio linguistico che ha avuto conseguenze rilevanti nell'identit\u00e0 linguistica del paese.\nReligione.\nLa religione maggiormente praticata a Cianciana \u00e8 il Cattolicesimo, testimoniato anche dal fatto che vi sono quasi esclusivamente luoghi di culto cattolici. Cianciana fa parte dell'arcidiocesi di Agrigento. Cianciana conserva tuttora i culti religiosi e le festivit\u00e0 religiose istituite nel passato.\nIl santo patrono \u00e8 Sant'Antonio di Padova, francescano portoghese di cui si narra di un suo passaggio nei territori che in seguito avrebbero visto nascere l'odierna Cianciana.\nCi sono anche piccole comunit\u00e0 di Protestanti e Testimoni di Geova.\nCultura.\nIstruzione.\nBiblioteche.\nLa biblioteca comunale di Cianciana dispone di un patrimonio di circa 11.000 volumi e di un consistente patrimonio multimediale. La biblioteca offre un servizio di consulenza bibliografica e referenze date.\nScuole.\nA Cianciana sono presenti una scuola nella quale sono presenti la scuola materna intitolata a Walt Disney, la scuola elementare intitolata a Edmondo De Amicis, una scuola media intitolata al poeta Salvatore Mamo, e l'istituto professionale Ipia Archimede ad indirizzo elettrico.\nMusei.\nL'edificio dell'antico Mulino ad acqua, recentemente restaurato, \u00e8 stato destinato a museo etnico-antropologico che permetter\u00e0 la conservazione e la divulgazione delle testimonianze storiche del paese. All'interno della struttura sono raccolte le testimonianze ancora esistenti del passato ciancianese, della civilt\u00e0 mineraria e contadina in particolare ed anche dei reperti archeologici, e un museo presente nella chiesa vicina (chiesa del convento).\nMedia.\nStampa.\nLa \"Voce di Cianciana\" \u00e8 un periodico amatoriale, con cadenza bimestrale, destinato ai ciancianesi sparsi nel mondo.\nRadio.\nDa anni a Cianciana trasmette l'emittente \"Radio Emmaus\", d'impronta cattolica.\nMusica.\nCianciana ha una lunga tradizione musicale. Fortunato Montuoro music\u00f2 parecchi testi di Alessio Di Giovanni, e le poesie di Padre Vincenzo Felice Sedita venivano cantate in coro.\nCianciana ha anche un inno musicale, intitolato \"Inno a Cianciana\", scritto da Eugenio Giannone con musica del maestro Vincenzo Borgia.\nA Cianciana \u00e8 stata fondata la corale polifonica \"Cantores Dei\". Fin dal XIX secolo a Cianciana opera una banda musicale, che fu suddivisa, per un breve periodo, in due corpi bandistici.\nEventi.\nDurante l'estate, l'amministrazione comunale, inoltre, si preoccupa di organizzare una serie di eventi che dal giorno della \"Sagra del Raccolto\" fino alla terza settimana di agosto intrattengono la popolazione cittadina.\nGeografia antropica.\nUrbanistica.\nLa Regia Trazzera \"Lettighe\" determin\u00f2 l'assetto del nucleo urbano. All'epoca della fondazione, la cultura urbanistica dell'epoca privilegiava l'impianto a scacchiera. Fecero la loro comparsa il \"cardo\" e il \"decumano\".\nIl processo storico che ha determinato l'odierno assetto urbano consta di quattro fasi formative:\nOggi l'impianto urbanistico del paese si sviluppa su una collina e presenta una pianta abbastanza irregolare. Lo sviluppo economico e l'aumento demografico del secolo scorso hanno permesso un'espansione verso la zona sud del paese. Il principale asse viario del paese comprende le vie: corso Vittorio Emanuele e corso Cinquemani Arcuri che attraversano in lunghezza l'intero centro abitato. Il centro storico del paese, arrampicato su una collina, presenta viuzze non sempre di facile percorribilit\u00e0 con i mezzi di trasporto odierni a dispetto delle pi\u00f9 ampie carreggiate presenti nelle zone periferiche.\nEconomia.\nL'economia di Cianciana poggia sull'attivit\u00e0 agricola e zootecnica, lo dimostrano, nonostante la crisi di questo settore le numerose aziende agricole a carattere familiare.\nAgricoltura.\nL'agricoltura \u00e8 il settore principale dell'economia ciancianese, le coltivazioni principali sono le cerealicole, gli uliveti, i mandorleti e i vigneti. Il territorio di Cianciana \u00e8 compreso nella zona di produzione del Pistacchio di Raffadali D.O.P.. Sono diffusi allevamenti di ovini.\nTurismo.\nIl turismo, su cui si punta per il rilancio dell'economia cittadina, ha registrato qualche apprezzabile risultato in questi ultimi anni. Molte famiglie straniere hanno acquistato delle case a Cianciana per trascorrere le vacanze o per trascorrervi gli anni della pensione.\nInfrastrutture e trasporti.\nCome un po' tutto l'entroterra della Sicilia anche Cianciana \u00e8 priva di vie di comunicazione moderne ed efficienti. Il collegamento con i comuni contigui, il capoluogo di regione e il capoluogo di provincia \u00e8 assicurato da servizi di autolinee.\nStrade.\nIl principale asse viario che attraversa il territorio ciancianese \u00e8 la Strada statale 118 Corleonese Agrigentina. La strada attraversa il centro urbano di Cianciana lungo corso Vittorio Emanuele, e corso Cinquemani Arcuri e prosegue verso il campo sportivo.\nLa SP 32 collega Cianciana con Ribera (a 20\u00a0km). La SP 31 la collega con Cattolica Eraclea (a 18\u00a0km).\nCianciana \u00e8 fornita anche di un eliporto lungo la SS 118 che permette, in caso di emergenze, trasporti speciali verso gli ospedali della zona.\nFra le strade che sono descritte nell'Itinerario Antonino (registro delle localit\u00e0 e delle strade dell'Impero Romano) si narra della strada Punico-Romana che metteva in comunicazione, passando da Panormus (Palermo), Agrigentum e Lilibeum (Agrigento e Marsala).\nDa studi effettuati si \u00e8 evinto che il tratto che collegava Agrigentum con Panormus (lungo 125\u00a0km) doveva necessariamente attraversare il territorio ciancianese, in quanto si trattava di un percorso quasi retto.\nSecondo la carta storica della Sicilia antica del Delisle (stampata nel 1714) la \"Massa Cinciana\" era collegata, con i comuni limitrofi e con gli attuali capoluogo di regione e capoluogo di provincia, attraverso le \"Regie Trazzere\" che si intrecciavano e si sovrapponevano alle strade romane.\nLa Regia Trazzera principale, che passa all'interno del paese, \u00e8 la Regia Trazzera \"Lettighe\". L'incrocio di pi\u00f9 Regie Trazzere \u00e8 stato probabilmente il motivo principale nella scelta del sito da parte dei ciancianesi. Si incrociano infatti le Regie Trazzere \"Lettighe\", \"Grottamurata\", \"Intronata\" e \"Serra dei Goti\".\nFerrovie.\nAlla fine dell'Ottocento, si manifest\u00f2 sempre pi\u00f9 pressante la necessit\u00e0 di togliere dall'isolamento i paesi delle montagne agrigentine e alcuni della provincia di Palermo, data la grave insufficienza della viabilit\u00e0 ordinaria; nacque quindi un progetto di ferrovia tra Lercara e Magazzolo con lo scopo primario del trasporto del minerale di zolfo ai caricatori dei porti e, nel contempo, agevolare lo spostamento dei minatori che dalle varie localit\u00e0 si dovevano recare al lavoro nelle tante miniere disseminate nel territorio dei comuni circostanti dei bacini di Lercara Friddi e di Cianciana.\nFu per\u00f2 in ritardo e solo nel 1912 che ebbe inizio la costruzione, in economia e a scartamento ridotto come il resto delle linee interne siciliane, a cura delle Ferrovie dello Stato. Occorreranno molti anni per completarla anche a causa della prima guerra mondiale. Il tratto Magazzolo-Cianciana fu inaugurato nel 1921 e nel 1922 il tratto Cianciana-Alessandria della Rocca. L'intera linea fu ultimata nel 1924. Dagli anni cinquanta per\u00f2 i viaggiatori preferirono l'autoservizio che consentiva viaggi pi\u00f9 agevoli, data anche l'eccessiva distanza della stazione dal paese (2\u00a0km). Le Ferrovie dello Stato, dato l'eccessivo deficit del tratto Magazzolo-Lercara, nel 1958 la chiusero.\nAmministrazione.\nL'attuale sindaco Francesco Martorana \u00e8 coadiuvato dagli assessori Eloisa Contissa, Francesco Alfano e Liborio Giuseppe Curaba.\nAltre informazioni amministrative.\nIl comune di Cianciana fa parte delle seguenti organizzazioni sovracomunali:\nSport.\nLo sport maggiormente praticato, anche se a livello dilettantistico, \u00e8 il calcio. Negli ultimi anni \u00e8 sorto molto interesse per il tennis, la pallavolo, il Ju Jitsu e il ciclismo.\nLa squadra di calcio di Cianciana ha storicamente dato dei buoni risultati a livello locale, arrivando a militare nel campionato di Eccellenza, traguardo prestigioso per un paesino. Dopo il fallimento, nel 2000, la squadra \u00e8 stata rifondata e pian piano, partendo dalla terza categoria, ha scalato di categoria in categoria fino alla Promozione.\nI colori sociali della squadra sono il Bianco-verde.\nGiuseppe Diecidue, giovane istruttore di Ju Jitsu, \u00e8 stato campione del mondo di categoria, vincendo la medaglia d'oro ai campionati mondiali che si sono svolti in Grecia a Porto Carras.\nEventi.\nAnnualmente, durante il periodo estivo, viene organizzato il \"Memorial Aldo Carubia\", un campionato di calcio a 5 dove partecipano squadre ciancianesi e del circondario, sia a livello seniores che juniores.\nNegli ultimi anni, inoltre, \u00e8 stato organizzato un torneo di pallavolo, sempre in periodo estivo.\nUltimamente l'apertura di una palestra di Ju Jitsu ha fatto s\u00ec che durante l'estate, all'aperto, vengano organizzati dei saggi in cui i giovani allievi mostrano quanto appreso.\nImpianti sportivi.\nTra gli impianti sportivi annoveriamo il complesso sito lungo la SS 118 a sud del paese, che comprende un campo regolamentare di calcio a 11 in terra battuta, dotato di tribuna coperta, illuminazione e spogliatoi; un campo di tennis e un campo di basket ormai in abbandono.\nSono a disposizione della cittadinanza anche due palestre, una sita accanto alla scuola elementare e media, in piazza Alessio Di Giovanni, e l'altra nei locali del centro sociale, lungo il corso Cinquemani Arcuri."}
{"id": "1808405", "revid": "307923", "url": "https://it.wikipedia.org/wiki?curid=1808405", "title": "Jamir", "text": "Inoltre nella saga Cavalieri dello zodiaco indica la dimora del Grande Mur, cavaliere d'oro dell'ariete."}
{"id": "1808421", "revid": "660329", "url": "https://it.wikipedia.org/wiki?curid=1808421", "title": "Festivalbar 2003", "text": "Il quarantesimo Festivalbar si svolse durante l'estate del 2003 in 10 puntate, registrate presso l'Arena Civica di Milano, Piazza del Duomo a Pistoia, l'Arena Alpe Adria di Lignano Sabbiadoro e con la finale nel consueto scenario dell'Arena di Verona.\nConduttori furono Marco Maccarini e Michelle Hunziker.\nVincitore assoluto dell'edizione fu Eros Ramazzotti sia nella sezione singoli con \"Un'emozione per sempre\" che in quella degli album con \"9\".\nLe Vibrazioni vinsero il Premio Rivelazione italiana e Neffa il Premio Radio.\nOrganizzazione.\nMediaset\nDirezione Artistica.\nAndrea Salvetti"}
{"id": "1808428", "revid": "767487", "url": "https://it.wikipedia.org/wiki?curid=1808428", "title": "All Night Long (Sammy Hagar)", "text": "All Night Long \u00e8 il primo album dal vivo di Sammy Hagar, uscito nel 1978.\nL'album \u00e8 stato pubblicato nel 1980 con l'aggiunta di un'altra traccia, e con il nuovo titolo Loud &amp; Clear\nTracce.\nTraccia aggiunta in \"Loud &amp; Clear\""}
{"id": "1808438", "revid": "729019", "url": "https://it.wikipedia.org/wiki?curid=1808438", "title": "Santuario della Madonna delle Grazie (Legnano)", "text": " \nIl santuario della Madonna delle Grazie \u00e8 un luogo di culto cattolico di Legnano. Fu intitolato alla Madonna delle Grazie per un miracolo occorso a due ragazzi sordomuti.\nStoria.\nLa costruzione del santuario \u00e8 legata ad un miracolo occorso a due ragazzi sordomuti. In corrispondenza di una via che costeggiava l'Olona e che si staccava dall'attuale corso Magenta (all'altezza delle scuole \"Bonvesin de la Riva\"), c'era una piccola cappelletta su cui era dipinto un affresco della Madonna con il Bambino, San Rocco e San Sebastiano. Risaliva al XVI secolo e fu affrescata nel 1575 a protezione dei legnanesi contro la peste. Verso la fine del XVI i due figli sordomuti di un ricco proprietario si ripararono, nel corso di un forte temporale, sotto la piccola tettoia a riparo dell'affresco. Ad un certo punto la Madonna apparve e disse: \"[...] \"Dite a vostro padre, che ha i mezzi per farlo, di costruire qui un portichetto, cos\u00ec voi potete ripararvi meglio\" [...]\". Al loro ritorno a casa, raccontarono l'accaduto facendo gridare al miracolo i genitori. In seguito a questo fatto, si moltiplicarono a Legnano le donazioni, tant'\u00e8 che i fondi raccolti furono sufficienti a costruire addirittura una chiesa. Dopo l'edificazione, che dur\u00f2 dal 1582 al 1583, il tempio fu oggetto di pellegrinaggi. Questi ultimi fatti portarono alla necessit\u00e0 di costruire una chiesa pi\u00f9 grande.\nNel 1610, dopo l'autorizzazione del cardinal Federico Borromeo, inizi\u00f2 la progettazione di un nuovo tempio. La prima soluzione fu una chiesa a pianta ottagonale con un'imponente cupola a spicchi. I legnanesi rifiutarono per\u00f2 la proposta, pensando che fosse un progetto troppo ambizioso, e ripiegarono su un semplice edificio a pianta quadrata con spigolo di 9\u00a0m. La prima pietra fu posata il 4 ottobre 1611. Nel 1614, durante i lavori di costruzione, la cupola croll\u00f2. Per tale motivo il progetto fu cambiato e venne deciso di costruire una chiesa con pianta a croce greca con 4 cappelle laterali. Alla fine, poco prima dell'inizio dei lavori, il progetto venne modificato per l'ultima volta. Quest'ultimo ora prevedeva una chiesa dotata di 3 cappellette per alto. I lavori terminarono nel 1650. Per l'aspetto definitivo del santuario, i progettisti si ispirarono alla Chiesa del Ges\u00f9 di Roma.\nLa chiesa e le opere artistiche.\nL'edificio ha una navata principale con 3 cappelle sul lato sinistro e due sul lato destro. Sulla facciata fu costruito un grande portico sostenuto da due colonne. Quest'ultimo fu demolito nel 1863 durante il rifacimento della facciata. Durante i lavori fu realizzata una facciata in cotto. Nel 1936 fu ripristinata l'originale copertura in marmo e fu realizzato un nuovo portico caratterizzato da un dipinto della Madonna apparsa ai bambini sordomuti.\nLa chiesa \u00e8 ricca di opere d'arte. Notevole \u00e8 l'altare con decorazioni dorate. Le pareti prospicienti l'altare sono arricchite da due quadri di Francesco Lampugnani rappresentanti l'Annunciazione e la Visitazione di Maria. Nel presbiterio sono esposti due preziose tele del Legnanino provenienti dalla chiesa della Madonnina dei Ronchi. Sono importanti anche i diversi affreschi della cupola raffiguranti l'Assunzione di Maria e delle cappelle, che invece raffigurano San Gaetano a San Giovanni Bosco. Notevoli sono alcuni quadri del Settecento situati nella cappellina centrale di destra, che \u00e8 dedicata a Sant'Antonio Abate. La cappella di fronte \u00e8 invece intitolata a San Mauro. Le due cappelle all'ingresso sono arricchite da affreschi dei fratelli Turri. Nella prima cappella di destra \u00e8 ospitato una tela opera di Biagio Bellotti che raffigura San Francesco Saverio. La cappella di fronte \u00e8 intitolata a Sant'Anna. I quadri e le decorazioni della volta di quest'ultima cappella sono anch'essi dei fratelli Turri."}
{"id": "1808443", "revid": "92723", "url": "https://it.wikipedia.org/wiki?curid=1808443", "title": "Gregorio Maltzeff", "text": "Biografia.\nGregorio Maltzeff detto il \"Pittorusso\" entr\u00f2 all'Accademia Fluviale di \"Ni\u017enij Novgorod\" a soli 16 anni, come allievo ufficiale. All'inizio del XX secolo il corso si trasfer\u00ec nella citt\u00e0 di Astrachan' dove abitavano i suoi genitori, in attesa di prendere servizio presso la Famiglia Nobel (fondatori dell'omonimo premio) proprietaria della pi\u00f9 grande compagnia di navigazione del Volga.\nLa sua innata abilit\u00e0 nel disegno venne subito notata dai suoi superiori, che lo presentarono ad Alfred Nobel, destinato a diventare il suo mentore.\nDopo due tentativi nel 1908 riusc\u00ec ad entrare all\"'Accademia Imperiale di Arte\" di San Pietroburgo; laureatosi nel 1913 si aggiudicher\u00e0 come premio il \"Prix de Rome\", una vacanza studio a Roma nel (1914).\nIl primo conflitto mondiale nel 1915 e la successiva Rivoluzione d'ottobre del 1917 indussero Maltzeff, nonostante la sua voglia di tornare in Russia, a rimanere nella capitale italiana, ma l'Accademia, a causa del nuovo regime, gli sospender\u00e0 lo stipendio costringendolo a intraprendere la libera professione.\nComincia cos\u00ec, ad occuparsi di arte sacra. Nel 1921 viene in visita, nel suo studio, la Granduchessa Vittoria, sorella del deposto zar. Gli commissiona un'immagine sacra per la cappella della defunta sorella, in Gerusalemme.\nCambia studio e residenza parecchie volte, e continua a lavorare su commissione. \nNel 1925 espone al Palazzo delle Esposizioni a Roma, dove gli viene acquistato il quadro: 'Zattera sul Volga' dalla Galleria d'Arte di Piacenza. Lo stesso anno, gli viene commissionata la creazione della cappella orientale per il culto dei dottori orientali, dalla Casa Generalizia dei Gesuiti di Borgo Santo Spirito, sempre a Roma.\nAvendo acquistato un terreno edificabile a Rocca Priora, dipinge per le chiese della zona dei Castelli Romani: Grottaferrata, Frascati e la stessa Rocca Priora.\nNel 1930/31, il Vaticano gli commissiona di eseguire tutte le pitture per la chiesa di Sant'Antonio Abate all'Esquilino (Seminario Pontificio del Russicum) e, nel 1935, un'iconostasi per il Seminario estivo del Russicum sito all'isola d'Elba. Dall'isola d'Elba, il seminario viene trasferito a Roseto degli Abruzzi dove, nuovamente, viene richiamato per sistemarne la cappella. Poco dopo, papa Pio XI lo riceve in udienza privata.\nA Bari dipinge la Madonna 'Stella Maris' per il Santuario Cattolico dei Pescatori del Mondo, ed il ritratto del cardinale Pietro Fumasoni Biondi.\nNegli anni dal 1930 al 1940 esegue un'icona (la madonna di Vladimir) per la chiesa di Santa Maria di Portonovo, nel comune di Ancona; questa icona suscit\u00f2 nel 1980 l'ammirazione del grande regista russo Andrej Arsen'evi\u010d Tarkovskij.\nNegli stessi anni esegue, tra le altre cose, delle immagini sacre per la chiesa di Santa Maria Damascena di Malta per richiesta, unanime, della cittadinanza greco-maltese per i greco-cattolici. In seguito alla distruzione, causata dal secondo conflitto mondiale, viene ricostruita nel 1949 e, Maltzeff, viene richiamato per rifarne le pitture.\nQuesta \u00e8 l'ultima fatica terrena dell'artista.\nMorir\u00e0 a Spoleto, in Umbria, nel 1953. Il pittore risulta deceduto a Castel Ritaldi, frazione Bruna e risulta sepolto in uno dei Cimiteri del comune di Castel Ritaldi ."}
{"id": "1808444", "revid": "16561826", "url": "https://it.wikipedia.org/wiki?curid=1808444", "title": "Colli Fontanelle", "text": ""}
{"id": "1808450", "revid": "767487", "url": "https://it.wikipedia.org/wiki?curid=1808450", "title": "Live 1980", "text": "Live 1980 \u00e8 il secondo album dal vivo di Sammy Hagar, uscito nel 1983."}
{"id": "1808451", "revid": "123344115", "url": "https://it.wikipedia.org/wiki?curid=1808451", "title": "Campionato mondiale di scherma 1991", "text": "Il Campionato mondiale di scherma del 1991 si \u00e8 svolto a Budapest in Ungheria.\nSono stati assegnati 4 titoli femminili e 6 titoli maschili:"}
{"id": "1808455", "revid": "1543377", "url": "https://it.wikipedia.org/wiki?curid=1808455", "title": "AIPAC", "text": "LAIPAC, American Israel Public Affairs Committee, \u00e8 un gruppo di pressione (\"lobby\") americano noto per il forte sostegno allo Stato di Israele. \u00c8 considerato il pi\u00f9 potente e influente gruppo d'interesse a Washington.\nL'associazione si definisce la \"lobby statunitense pro-Israele\" ed \u00e8 un'organizzazione di massa i cui componenti comprendono democratici, repubblicani e indipendenti. L'associazione \u00e8 autofinanziata.\nStoria.\nL'AIPAC \u00e8 stata fondata nel 1953 da Isaiah L. Kenen. Da principio il suo nome era American Zionist Committee for Public Affairs. Secondo Steven Spiegel, docente di scienze politiche dell'Universit\u00e0 della California a Los Angeles, \"la tensione fra l'amministrazione Eisenhower e i sostenitori di Israele era cos\u00ec forte da provocare voci su un'imminente indagine del governo sull'American Zionist Council (Consiglio Sionista d'America). Quindi fu creata una lobby indipendente che, anni dopo, fu ribattezzata AIPAC\".\nFortune Magazine la definisce una delle pi\u00f9 potenti lobby dell\u2019intero panorama politico americano. Per decenni, l\u2019AIPAC ha esercitato pressione sui membri del Congresso, e pi\u00f9 in generale sulle alte sfere del potere americano, affinch\u00e9 gli Stati Uniti interrompessero ogni traffico di armi con gli Stati arabi, stemperassero i toni della critica rivolta contro i crescenti insediamenti israeliani e non riconoscessero lOLP come una legittima organizzazione. Ma, soprattutto, l\u2019AIPAC ha sempre cercato di fare in modo che la linea politica adottata da Washington in Medio Oriente si sposasse con gli interessi del Likud, il partito israeliano, nazionalista-liberale e di centro destra, oggi guidato da Benjamin Netanyahu."}
{"id": "1808456", "revid": "1543377", "url": "https://it.wikipedia.org/wiki?curid=1808456", "title": "Boom Boom (singolo John Lee Hooker)", "text": "Boom Boom \u00e8 una canzone del bluesman americano John Lee Hooker. Composta nel 1961 e pubblicata come singolo nel 1962, \u00e8 uno dei classici pi\u00f9 celebri della storia della musica blues e rock and roll ed \u00e8 entrato nella Grammy Hall of Fame Award 2016.\nIl brano \u00e8 infatti stato oggetto di innumerevoli cover e citazioni, fra cui le pi\u00f9 famose sono le versioni di Bruce Springsteen, dei The Yardbirds, Eric Burdon e dei The Animals, e la comparsa nel \"cult\" film \"The Blues Brothers\"."}
{"id": "1808457", "revid": "167080", "url": "https://it.wikipedia.org/wiki?curid=1808457", "title": "Annalisti", "text": ""}
{"id": "1808458", "revid": "167080", "url": "https://it.wikipedia.org/wiki?curid=1808458", "title": "Pantheon etrusco", "text": ""}
{"id": "1808459", "revid": "16562052", "url": "https://it.wikipedia.org/wiki?curid=1808459", "title": "Religione etrusca", "text": ""}
{"id": "1808460", "revid": "167080", "url": "https://it.wikipedia.org/wiki?curid=1808460", "title": "Pirgi", "text": ""}
{"id": "1808463", "revid": "92723", "url": "https://it.wikipedia.org/wiki?curid=1808463", "title": "Campionato mondiale di scherma 1992", "text": "Il Campionato mondiale di scherma del 1992 si \u00e8 svolto a L'Avana a Cuba. Si disputarono solo le competizioni femminili di spada, in quanto la disciplina non era ancora considerata uno sport olimpico e pertanto non era compresa nel programma olimpico di Barcellona 1992. Le gare hanno avuto luogo tra il 10 e il 12 luglio 1992."}
{"id": "1808465", "revid": "37401", "url": "https://it.wikipedia.org/wiki?curid=1808465", "title": "Patrick Tillman", "text": ""}
{"id": "1808478", "revid": "22475", "url": "https://it.wikipedia.org/wiki?curid=1808478", "title": "La Israel lobby e la politica estera americana", "text": "La Israel Lobby e la politica estera americana (\"The Israel Lobby and U.S. Foreign Policy\") \u00e8 un libro scritto da John Mearsheimer e Stephen Walt pubblicato nel settembre 2007 in USA ed edito in Italia da Arnoldo Mondadori Editore.\nContenuto.\nI due autori espongono la tesi generale secondo la quale da tempo gli USA starebbero rinunciando a buona parte degli interessi nazionali in favore di Israele, e che la politica estera statunitense per il medio oriente sarebbe pesantemente influenzata dalla lobby israeliana, una coalizione di organizzazioni ed individui operanti attivamente in direzione pro-Israele. Tale lobby avrebbe come pilastro l'AIPAC (American Israel Public Affairs Committee), una potente organizzazione legale, la quale influenzerebbe attivamente il congresso degli Stati Uniti nelle scelte di politica estera.\nIl libro inoltre analizza in modo critico l'impatto mediatico che tale lobby avrebbe sul dibattito interno statunitense, pone in evidenza il contesto strategico mediorientale, avanzando numerose tesi, tra le quali l'idea che, con la fine della guerra fredda, Israele sia diventato per gli USA (e per i contribuenti americani) un costoso ed inutile peso economico e politico."}
{"id": "1808479", "revid": "599013", "url": "https://it.wikipedia.org/wiki?curid=1808479", "title": "Gal Alberman", "text": "Carriera.\nClub.\nAlberman inizi\u00f2 la sua carriera nelle giovanili del Maccabi Petah Tikva, per poi passare in prima squadra a giocare a fianco di Tomer Ben-Yosef e Omer Golan. Nei cinque anni con la maglia del Maccabi vinse la Toto Cup, oltre a un secondo posto in campionato e a una finale di Coppa di Israele.\nNel 2006, dopo una breve e sfortunata parentesi in Segunda Divisi\u00f3n spagnola con la maglia del Tenerife, pass\u00f2 a giocare con il Beitar Gerusalemme con cui nelle due stagioni successive vinse altrettanti campionati e una Coppa di Israele, ottenendo anche il riconoscimento come miglior giocatore del torneo 2007/08.\nIl 2 giugno 2008 ha firmato un contratto di quattro anni per il neopromosso Borussia M\u00f6nchengladbach."}
{"id": "1808487", "revid": "216538", "url": "https://it.wikipedia.org/wiki?curid=1808487", "title": "Freejack", "text": ""}
{"id": "1808495", "revid": "1684799", "url": "https://it.wikipedia.org/wiki?curid=1808495", "title": "Before I'll Die", "text": "Before I'll Die \u00e8 il secondo album del gruppo musicale polacco Blog 27. \u00c8 il primo album registrato senza la seconda cantante Alicja Boratyn ed \u00e8 stato pubblicato in Polonia il 18 aprile 2008. L'album presenta sonorit\u00e0 pi\u00f9 hip hop e pop punk del precedente e ha raggiunto la terza posizione della classifica degli album polacca."}
{"id": "1808497", "revid": "216538", "url": "https://it.wikipedia.org/wiki?curid=1808497", "title": "Timecop", "text": ""}
{"id": "1808499", "revid": "729019", "url": "https://it.wikipedia.org/wiki?curid=1808499", "title": "Gallinago solitaria", "text": "Il beccacino solitario (Gallinago solitaria, Hodgson 1831) \u00e8 un uccello della famiglia degli Scolopacidae dell'ordine dei Charadriiformes.\nSistematica.\n\"Gallinago solitaria\" ha due sottospecie:\nDistribuzione e habitat.\nQuesto uccello vive in gran parte dell'Asia, dalla Turchia a ovest al Giappone a est, e dalla Russia a nord all'India a sud. Raro in Indocina (presente solo in Myanmar), di passo in Arabia Saudita."}
{"id": "1808503", "revid": "38120", "url": "https://it.wikipedia.org/wiki?curid=1808503", "title": "Code noir", "text": "Il Code noir (dal francese: Codice nero) \u00e8 una raccolta di una sessantina di articoli promulgati nel 1685 da Luigi XIV di Francia riguardanti le disposizioni sulla vita degli schiavi neri nelle colonie francesi. Aveva anche come obiettivo l'espulsione degli ebrei.\nIl preambolo del \"Code noir\" fa apparire la nozione di \u00abschiavo\u00bb come un fatto, senza darne n\u00e9 l'origine n\u00e9 la legittimazione. Generalmente il Codice considerava lo schiavo come una persona senza diritti simile ad un oggetto.\nL'articolo 44 parlava esplicitamente di schiavi come \u00ab\"meubles\"\u00bb. Venivano proibiti i matrimoni tra schiavi senza il consenso del padrone e, dal 1724, tra bianchi e neri. La condizione di schiavo veniva ereditata dalla madre: ad esempio se una donna schiava concepiva da un uomo libero, il nascituro aveva la condizione di schiavo; nel caso opposto il bambino era libero.\nVenivano i casi in cui allo schiavo si poteva applicare la pena di morte, segnalati dall'articolo 38, per aver picchiato il padrone, per il furto di un cavallo o di una mucca o per il terzo tentativo di fuga. Le punizioni, come l'incatenamento, i colpi di bastone o di frusta, nelle condizioni indicate dal Codice, potevano essere liberamente interpretate dal padrone. D'altro canto se lo schiavo poteva lamentarsi, la sua testimonianza non aveva valore giuridico. Concretamente le condanne ai padroni per maltrattamenti e uccisione degli schiavi furono assai rare. Bench\u00e9 il testo obbligava il padrone a nutrire e a vestire gli schiavi, questi ultimi non potevano coltivare un appezzamento di terra. Non potevano portare con s\u00e9 armi.\nIl Codice incoraggiava il battesimo degli schiavi, la necessit\u00e0 di un'educazione e una sepoltura cattolica, poich\u00e9 i redattori pensavano che i neri avessero un'anima da salvare.\nIl codice nero nella Louisiana francese.\nIl \"code noir\" della Louisiana, emanato nel 1724, calc\u00f2 quello del 1685, destinato alle Antille francesi. Come nelle Antille, il Codice venne applicato fin dove andava bene ai padroni, con la passiva complicit\u00e0 delle autorit\u00e0 locali. Bench\u00e9 non ci fossero matrimoni misti in Louisiana, proibiti proprio dal \"Code\", non mancarono tuttavia forme di concubinaggio tra padroni bianchi e schiave nere, dando nascita ad una piccola popolazione di mulatti. I padroni, contravvenendo al Codice, permisero ai loro schiavi di allevare maiali o volatili e coltivare un pezzetto di terra e talvolta di possedere delle armi, dando una certa libert\u00e0 di azione."}
{"id": "1808507", "revid": "230824", "url": "https://it.wikipedia.org/wiki?curid=1808507", "title": "Profeti mormoni", "text": ""}
{"id": "1808508", "revid": "230824", "url": "https://it.wikipedia.org/wiki?curid=1808508", "title": "Profeta mormone", "text": ""}
{"id": "1808510", "revid": "287204", "url": "https://it.wikipedia.org/wiki?curid=1808510", "title": "Gallinago stenura", "text": "Il beccacino strenuo (Gallinago stenura, Bonaparte 1831) \u00e8 un uccello della famiglia degli Scolopacidae dell'ordine dei Charadriiformes.\nSistematica.\n\"Gallinago stenura\" non ha sottospecie, \u00e8 monotipica.\nDistribuzione e habitat.\nQuesto uccello vive in Asia, dalla Russia all'Indonesia e dall'Iran alla Malaysia, compresi Giappone, Oman, Sri Lanka, Filippine, Maldive, Isole Cocos e isole Andamane e Nicobare. \u00c8 di passo nella Penisola Arabica, in Somalia, Kenya, Comore, Seychelles, Christmas Island, Papua Nuova Guinea e Australia. Di rado si spinge anche in Tunisia e nel sud Italia."}
{"id": "1808513", "revid": "1005847", "url": "https://it.wikipedia.org/wiki?curid=1808513", "title": "Casa del Littorio (Prato)", "text": "La ex-casa del Fascio di Prato si trova in piazza Mercatale 111/113.\nStoria.\nIl concorso per la casa del Littorio di Prato, da costruirsi sulla piazza Mercatale sull'area di circa 600\u00a0m2. occupata dai vecchi tiratoi, fu indetto nel febbraio 1930. La commissione giudicatrice era composta dagli architetti fiorentini Ezio Cerpi e Raffaello Fagnoni, dallo scultore Antonio Maraini, dal pittore Ardengo Soffici e dallo scrittore Curzio Malaparte. Il bando di concorso, firmato dal segretario del Fascio di Prato, Brunellesco Bacci, richiedeva un'architettura che armonizzasse con il costruito della piazza e rivelasse, mediante una espressione rigorosa delle forme, \"il decoro e l'austerit\u00e0 della funzione\". L'edificio doveva svilupparsi su due piani fuori terra e articolarsi in trenta ambienti interni con un salone principale di circa 100\u00a0m2., per un preventivo di spesa non superiore al milione di lire.\nRitenendo fondamentale, secondo le raccomandazioni di Soffici, che il nuovo edificio rispettasse l'ambiente della piazza e conservasse la linea di continuit\u00e0 delle fronti di cui il fabbricato dei tiratoi - da abbattere - costituiva una componente di rilievo, la Commissione eliminava dodici dei quindici progetti presentati, premiando infine il progetto dell'architetto Brunetto Chiaramonti di Firenze. Appaltata l'opera, la casa del Littorio venne realizzata tra il 21 aprile e l'ottobre 1932 ed inaugurata il 26 ottobre di quell'anno alla presenza del Ministro dei lavori pubblici Aroldo di Crollalanza.\nContesto urbano.\nL'edificio costituisce una delle quinte che chiudono la piazza Mercatale. Gli \u00e8 contiguo il fabbricato settecentesco che chiude il lato est della piazza, mentre di fronte, dall'altra parte del giardino pubblico, il fianco della chiesa di San Bartolomeo presenta con l'ex casa del Littorio alcune affinit\u00e0 coloristiche, per gli inserti di pietra serena nell'impaginazione del fronte.\nArchitettura.\nDi impianto rettangolare molto allungato, l'edificio si articola in un corpo centrale principale, avanzato e connotato in senso monumentale, e due ali laterali. Si eleva su tre piani fuori terra oltre ad un alto seminterrato.\nAl pian terreno sono ospitati il comando e gli uffici della Guardia di finanza, mentre il primo ed il secondo piano sono dal 1985 circa sede dell'Ufficio del registro (precedentemente vi era insediata l'Intendenza di finanza).\nI due corpi laterali, originariamente concepite come logge per le adunate, sono state tamponate e sopraelevate di un piano nel secondo dopoguerra per la nuova destinazione ad uffici pubblici. Attualmente si presentano come semplici volumi parallelepipedi coperti a tetto, segnati da una esigua fascia basamentale in bozze - alquanto deteriorate - di pietra serena, scanditi da file regolari di quattro finestre rettangolari incorniciate, e conclusi da uno spesso cornicione modanato aggettante, ancora in pietra serena.\nI settori terminali, chiusi anche originariamente, presentano due avanzamenti rispetto al filo di parete, a mo' di lesene a tutta altezza. Le testate presentano file di due bucature cui si aggiunge, al centro del primo piano, un balconcino sorretto da mensole e a cui si sostituisce, al pian terreno della testata di destra, un portone incorniciato.\nIl corpo di fabbrica principale risulta a sua volta tripartito in due pi\u00f9 stretti settori laterali, su cui si attesta la prima rampa della scalinata esterna, ed un fronte centrale inquadrato da file di bozze rustiche in pietra serena, coronato da un attico con timpanatura profilata in pietra.\nLa connotazione monumentale del corpo principale \u00e8 data dall'avancorpo della doppia scalinata in pietra a due rampe cordonate, i cui ripiani sono attualmente pavimentati in marmo.\nAl centro dell'avancorpo si apre, preceduto da un'altra scalinata semicircolare, il portale di accesso al pian terreno, strombato, fiancheggiato da bozze di pietra serena tagliate a punta di diamante e sovrastato da un bassorilievo inserito nel parapetto del ripiano centrale superiore.\nNei due stretti settori laterali si disegna una fila verticale di finestre, di cui la prima inserita all'interno di una arcata tamponata e l'ultima, di pi\u00f9 piccole dimensioni, cieca.\nIl fronte centrale \u00e8 a sua volta tripartito dalla presenza di due lesene sulle quali si interrompe la cornice di base della timpanatura.\nVi si aprono il portone centrale e due finestre sottolineate da un lungo davanzale. Le tre aperture presentano una centina a tutto sesto, cornice in pietra serena e un sottile concio in chiave d'arco.\nSulla facciata posteriore, non perfettamente visibile data l'impossibilit\u00e0 di accedere al resede retrostante di competenza della Guardia di finanza, il corpo centrale del fabbricato presenta un andamento planimetrico a \"C\", formato da due stretti avancorpi bucati sulle facce laterali da una fila verticale di finestre e decorati sulle testate dalla presenza di una nicchia incorniciata all'altezza del primo piano e di un sottostante frontoncino in pietra serena. I volumi laterali presentano una scansione regolare di finestre rettangolari.\nInterni.\nL'interno dell'edificio, di cui \u00e8 stato possibile visitare soltanto i locali dell'Ufficio del registro, non conserva decorazioni originali.\nIl vestibolo comprende in altezza (m. 6,05) i piani primo e secondo e comunica con un lungo corridoio posto sul lato posteriore che disimpegna i diversi vani per l'intera lunghezza del fabbricato.\nSulla sinistra, un ambiente aperto e stondato contiene una scala in pietra a rampa unica aperta a ventaglio, di collegamento con il secondo piano.\nUna scaletta a chiocciola, racchiusa in un vano, collega a sua volta il secondo piano al sottotetto dell'attico, mentre nella testata di destra una scala a pozzo consente il collegamento interno di tutti i piani e l'uscita all'esterno dal portone segnato con il numero civico 113.\nFortuna critica.\nPer i giornali dell'epoca, l'opera conciliava \"i principi inderogabili del classicismo con le esigenze di un'arte nuova\", riaffermando una \"genialit\u00e0\" ed un \"equilibrio e misura tutta toscana\".\nPur riconoscendovi alcune interessanti soluzioni soprattutto per quanto riguarda l'ambientazione ed il rapporto con il fiume e le mura urbane, \u00e8 stato di recente avvertito dalla critica il \"corto respiro provinciale e i molti limiti stilistici\" della costruzione, ispirata \"agli scaduti modelli formali dei primi anni Venti\" e risolta in una ennesima trascrizione del formulario neo-manieristico.\nQuella che poteva essere considerata \"l'unica proposta intelligente\" del progetto Chiaramonti, e cio\u00e8 la presenza delle logge a pian terreno che davano l'effetto di \"trasparenza e di cannocchiale\" verso il tratto retrostante delle mura urbane, \u00e8 scomparsa nel secondo dopoguerra per la chiusura delle logge stesse e la riduzione a volumi scatolari dei due corpi di fabbrica laterali."}
{"id": "1808517", "revid": "167080", "url": "https://it.wikipedia.org/wiki?curid=1808517", "title": "Malchos", "text": ""}
{"id": "1808523", "revid": "729019", "url": "https://it.wikipedia.org/wiki?curid=1808523", "title": "Gallinago stricklandi", "text": "Il beccacino di Strickland (Gallinago stricklandi, Gray 1845) \u00e8 un uccello della famiglia degli Scolopacidae dell'ordine dei Charadriiformes.\nSistematica.\n\"Gallinago stricklandi\" non ha sottospecie, \u00e8 monotipica.\nDistribuzione e habitat.\nQuesto uccello nidifica dalle regioni centrali di Cile e Argentina fino alla Terra del Fuoco e forse anche sulle Isole Falkland. Durante il resto dell'anno si spinge a nord in Bolivia, Ecuador e Per\u00f9."}
{"id": "1808524", "revid": "22475", "url": "https://it.wikipedia.org/wiki?curid=1808524", "title": "Cementificio Marchino", "text": "La ex-Cementificio Marchino, noto semplicemente come La Cementizia di Prato, \u00e8 un complesso produttivo addossato al versante sud della Calvana. \u00c8 posto a met\u00e0 strada tra le localit\u00e0 \"Le Macine\" e \"La Querce\" sulla strada pedemontana che collega Prato con Calenzano (via Firenze).\nStoria.\nFu realizzato nel 1926 per l'azienda produttiva \"Marchino\" di Casale Monferrato che si avviava a diventare una delle realt\u00e0 produttive pi\u00f9 importanti del settore. Sfruttando la marna estratta dalla Calvana, il cementificio produceva calce e cemento.\nIl progettista del complesso fu l'architetto Leone Poggi, anche se un ruolo importante nel progetto dovette averlo l'ingegnere Attilio Muggia, pioniere italiano del calcolo del cemento armato.\nDopo aver subito danni bellici, il cementificio ha smesso definitivamente la produzione nel 1956 ed \u00e8 stato per lungo tempo abbandonato.\nDescrizione.\nIl complesso si trova all'interno di un'area sottoposta a vincolo paesaggistico.\nIl complesso produttivo con le sue alte torri delle canne fumarie domina il paesaggio tra Prato e Calenzano stagliandosi sulla montagna con la mole dei suoi impianti, visibili dalla piana tra Prato e Firenze, da molti chilometri di distanza, rappresentando un importante esempio di archeologia industriale. L'impianto \u00e8 costituito da vari edifici ed infrastrutture caratterizzate dalle murature in mattoni, ed in pietra alberese, oltre che in cemento armato.\nRecupero.\nDi recente \u00e8 stato oggetto di un discusso piano di recupero di iniziativa privata, proposto dalla societ\u00e0 pratese Valore S.p.A. e approvato dall'amministrazione comunale, che prevede la demolizione dei capannoni posti pi\u00f9 in basso per realizzare tre nuovi edifici di 7/8 piani, destinati a residenze e a struttura alberghiera, ad attivit\u00e0 commerciali e servizi, la realizzazione di numerosi parcheggi, il recupero a Centro per la Musica del cosiddetto capannone del clinker, la realizzazione di varia viabilit\u00e0 a diversi livelli del ripido pendio della Calvana, geologicamente fragile."}
{"id": "1808527", "revid": "729019", "url": "https://it.wikipedia.org/wiki?curid=1808527", "title": "Gallinago undulata", "text": "Il beccacino gigante (Gallinago undulata, Boddaert 1783) \u00e8 un uccello della famiglia degli Scolopacidae dell'ordine dei Charadriiformes.\nSistematica.\n\"Gallinago undulata\" ha due sottospecie:\nDistribuzione e habitat.\nLa sottospecie \"undulata\" vive in Colombia, Venezuela, Suriname, Guyana, Guayana Francese e nel Brasile nord-orientale; la sottospecie \"gigantea\" vive invece nella Bolivia e nel Paraguay orientali, nel Brasile sud-orientale, nell'Argentina settentrionale e forse anche in Uruguay."}
{"id": "1808528", "revid": "767487", "url": "https://it.wikipedia.org/wiki?curid=1808528", "title": "Puccio Roelens", "text": "Biografia.\nDopo il diploma al Conservatorio, viene notato da Francesco Ferrari, all'epoca arrangiatore dell'orchestra \"Cetra\" di Pippo Barzizza, e si trasferisce a Torino per entrare in quest'orchestra come fisarmonicista.\nNel 1944, sempre chiamato da Ferrari, entra nell'orchestra dell'Eiar di Firenze; nel dopoguerra inizia a suonare come pianista in alcune orchestre jazz, partecipando ad alcune incisioni dei chitarristi Franco Cerri e Cosimo Di Ceglie, del trombettista Nino Impallomeni e dei direttori d'orchestra Gorni Kramer ed Enzo Ceragioli.\nNel 1948 forma una sua orchestra, con Pino Moschini alla tromba, Marcello Boschi al clarinetto, Tullio Tilli alle tastiere, Otello \"Canapino\" Canapa alla chitarra, Baldo Rossi al contrabbasso e Mario Vinciguerra (musicista) alla batteria, con cui realizza alcuni 78 giri per la Odeon (alcune di queste incisioni sono state di recente pubblicate in CD); con Rossi e Canapino forma anche un trio, specializzato in cover strumentali di brani di Nat King Cole.\nNello stesso periodo compone alcune colonne sonore per film; collabora inoltre con la RAI, e nel 1953 realizza insieme al Quartetto Cetra, a Riz Ortolani e al maestro Francesco Ferrari il programma \"Sassofoni e vecchie trombette. L'impossibile storia del jazz\".\nContinua l'attivit\u00e0 di pianista (accompagnando tra gli altri Nicola Arigliano) e realizza anche in collaborazione con il maestro Luigi Zito alcune sonorizzazioni per la RCA Italiana.\nProprio a quegli anni risale il suo incontro con Armando Sciascia: quando Sciascia fonda la Vedette chiama Roelens (che nel frattempo ha creato una sua orchestra utilizzando il nome d'arte Puccio Roelens) come collaboratore per seguire alcuni arrangiamenti e produzioni dell'etichetta, lavorando spesso con Francesco Anselmo, Al Korvin, Pino Presti, Gil Cuppini e Tullio De Piscopo.\nNel 1977 realizz\u00f2 l'lp \"Rock Satellite\", edito dalla RCA-Original Cast nella serie \"SP\" (lp destinati solitamente a sonorizzazioni per la RAI e non posti ufficialmente in vendita al pubblico). Bell'esempio di jazz/funk alla cui realizzazione parteciparono, tra gli altri, Enzo Restuccia, Al Korvin, Enrico Pieranunzi, Renato Serio, Antonello Vannucchi, Dino Piana, Oscar Valdambrini e Silvano Chimenti.\nRoelens incider\u00e0 anche alcuni album in proprio con sue composizioni e versioni strumentali di successi internazionali; lavora inoltre per la RAI, realizzando sigle televisive (la pi\u00f9 nota \u00e8 quella per Piccolo slam, \"Toccami\", cantata da Stefania Rotolo).\nNegli anni ottanta dirada l'attivit\u00e0, fino alla scomparsa."}
{"id": "1808529", "revid": "228587", "url": "https://it.wikipedia.org/wiki?curid=1808529", "title": "Dipartimento dell'Adda (1805)", "text": "Il dipartimento dell'Adda era un dipartimento del Regno d'Italia, che prendeva il nome dal fiume Adda, che aveva come capoluogo Sondrio. Il dipartimento creato nel 1805 comprendeva la Valtellina e alle contee di Chiavenna e Bormio (con Livigno) e il capoluogo era Sondrio, ed erano stati staccati dai Grigioni. Il dipartimento nel 1805-1814 corrispondeva perfettamente all'odierna provincia di Sondrio."}
{"id": "1808531", "revid": "83531", "url": "https://it.wikipedia.org/wiki?curid=1808531", "title": "Plancina", "text": "Biografia.\nAmica stretta di Livia Drusilla, viene ritenuta da Tacito strumento di questa contro Agrippina maggiore, moglie di Germanico, facendo leva sulle gelosie femminili.\nAccusata nel 19 insieme al coniuge di aver avvelenato Germanico, fu sottoposta a giudizio venendo poi assolta. Noto il passo in cui, di rientro dalla Siria, giunti in prossimit\u00e0 di Narni, la coppia decise di abbandonare la via Flaminia per non destare sospetti e di imbarcarsi sul fiume Nera al fine di raggiungere la capitale attraverso la via d'acqua. Visto il clima arroventato in cui si svolse il processo, il marito opt\u00f2 per il suicidio prima ancora di conoscere la sentenza definitiva. Dopo la morte di Livia, che era la sua principale protettrice, fu costretta al suicidio poco dopo la morte di Agrippina nel 33."}
{"id": "1808534", "revid": "86587", "url": "https://it.wikipedia.org/wiki?curid=1808534", "title": "Dipartimento dell'Adige", "text": "Il dipartimento dell'Adige era un dipartimento del Regno d'Italia, esistito dal 1805 al 1814. Fu chiamato cos\u00ec dall'Adige e aveva come capoluogo Verona. Corrisponde a grandi linee all'odierna provincia di Verona. Sempre seguendo il criterio toponomastico fluviale napoleonico a nord c'era il Dipartimento dell'Alto Adige.\nStoria.\nFu creato nel quadro della organizzazione dipartimentale dell'8 giugno 1805. In occasione della riforma del 22 dicembre 1807, l'Adige perse la zona di Lonigo (passata al Dipartimento del Bacchiglione) ma fu aumentato con una parte delle Polesine (staccata dal Dipartimento del Basso Po e dal Dipartimento del Mincio).\nSuddivisione amministrativa.\nNel gennaio del 1808 la situazione era la seguente:"}
{"id": "1808538", "revid": "122584027", "url": "https://it.wikipedia.org/wiki?curid=1808538", "title": "Paradosso dell'ipergioco", "text": "Il paradosso dell'ipergioco \u00e8 un paradosso dovuto al matematico William Zwicker; esso \u00e8 strettamente legato con il teorema di Cantor, di cui in effetti costituisce una dimostrazione alternativa.\nL'ipergioco viene definito come un particolare gioco in cui il primo giocatore sceglie il gioco a cui giocare, e il secondo inizia il gioco. Questa definizione, apparentemente semplice, nasconde tuttavia delle propriet\u00e0 contraddittorie, che nascono dall'ambiguit\u00e0 della definizione di gioco.\nFormulazione del paradosso.\nDefinizioni preliminari.\nConsiderando l'insieme dei giochi a due giocatori, un gioco viene definito finito se termina necessariamente in un numero finito di mosse, con la vittoria di uno dei due giocatori o con il pareggio; un esempio semplice \u00e8 il gioco del tris, che pu\u00f2 durare al massimo nove mosse.\nUn gioco infinito \u00e8 un gioco non finito, ovvero un gioco per il quale esiste almeno una strategia che porta a non concludere mai la partita, anche in presenza di un'altra strategia che la concluderebbe in un numero finito di mosse. Ad esempio \u00e8 infinito il seguente gioco: il primo giocatore sceglie un numero naturale non primo, e i giocatori sommano alternativamente 1 o 2 al numero dell'avversario fino a quando non si ottiene un numero primo; se il primo giocatore sceglie un numero pari diverso da 2 ed entrambi continuano a sommare 2, il gioco non termina mai. \u00c8 da notare che questa strategia non \u00e8 ottimale, e qualunque giocatore potrebbe facilmente interromperla a suo vantaggio; la sua esistenza comporta comunque la non finitezza del gioco. Un altro esempio di gioco infinito \u00e8 PONG dove, teoricamente, si potrebbe continuare a far rimbalzare la pallina all'infinito tra le due barrette.\nL'ipergioco e il paradosso.\nL'ipergioco \u00e8 definito come il gioco in cui alla prima mossa un giocatore sceglie un gioco finito e lo comunica all'altro giocatore; alla seconda mossa questi inizia il gioco scelto dal primo giocatore.\nIl paradosso si genera nel momento in cui si cerca di determinare se l'ipergioco sia un gioco finito o meno. In prima analisi l'ipergioco sembrerebbe un gioco finito: se infatti il primo giocatore \u00e8 obbligato a scegliere un gioco finito, e se supponiamo che il gioco scelto termini in al pi\u00f9 formula_1 mosse, l'ipergioco termina in formula_2 mosse ed \u00e8 in particolare finito. Segue per\u00f2 che, se l'ipergioco \u00e8 finito, allora il primo giocatore pu\u00f2 scegliere di giocare all'ipergioco, e cos\u00ec pu\u00f2 fare a sua volta il secondo giocatore, e cos\u00ec via; se entrambi continuano a scegliere l'ipergioco, la partita non termina mai. Seguirebbe l'esistenza di una strategia che porta il gioco a non finire mai, e l'ipergioco si configurerebbe come gioco infinito.\nSegue allora che, se l'ipergioco \u00e8 un gioco, deve essere un gioco finito; ma non pu\u00f2 essere un gioco finito, perch\u00e9 se lo fosse sarebbe un gioco infinito.\nIl paradosso nasce dall'ambiguit\u00e0 insita nella definizione di gioco: se infatti si decide a priori un insieme formula_3 di giochi ben definiti (finiti e non finiti), e si limita il secondo giocatore a scegliere all'interno dei giochi finiti dell'insieme formula_3, si pu\u00f2 applicare lo stesso ragionamento fatto, ma la conclusione in questo caso \u00e8 semplicemente che l'ipergioco non fa parte dell'insieme formula_3, perch\u00e9 non pu\u00f2 essere n\u00e9 un suo elemento finito n\u00e9 un suo elemento infinito, in analogia col paradosso di Russell riguardo agli insiemi e alle classi.\nLegame con il teorema di Cantor.\nIl teorema di Cantor afferma che non esiste una corrispondenza biunivoca tra gli elementi di un insieme formula_3 e gli elementi del suo insieme delle parti formula_7 (ovvero i suoi sottoinsiemi); la dimostrazione del teorema \u00e8 basata sulla costruzione di un sottoinsieme di formula_3 che non pu\u00f2 essere messo in corrispondenza con alcun elemento di formula_3.\nIl ragionamento di Zwicker corrisponde in effetti alla costruzione di un tale sottoinsieme, diverso da quello originale utilizzato da Cantor. Data infatti una corrispondenza\ndefiniamo \"sentiero\" una qualsiasi sequenza finita o infinita\ntale che per ogni termine formula_12, o formula_12 \u00e8 l'ultimo termine, o il termine successivo appartiene a formula_14; in generale \u00e8 sempre possibile prolungare una sequenza finita formula_15 aggiungendo un elemento di formula_14, a meno che questo non sia l'insieme vuoto.\nUn elemento formula_17 \u00e8 detto \"normale\" se ogni sequenza che inizia con formula_18 \u00e8 finita. Si dimostra allora che l'insieme formula_19 degli elementi normali non pu\u00f2 essere messo in corrispondenza biuniovoca con nessun elemento di formula_3, ovvero per ogni formula_17, formula_22.\nInfatti, supponendo per assurdo che esista formula_17 per cui formula_24, costruiamo un sentiero che parte da formula_18. Se formula_26 \u00e8 vuoto, il sentiero \u00e8 formato dal solo elemento formula_18 ed \u00e8 finito; se formula_26 contiene almeno un elemento formula_29, questo \u00e8 normale, e tutti i sentieri che iniziano con formula_29 sono finiti; allora sono finiti anche tutti i sentieri che iniziano con formula_31, quindi formula_18 \u00e8 normale anche in questo caso. Questa parte di dimostrazione corrisponde alla considerazione per cui l'ipergioco \u00e8 un gioco finito, perch\u00e9 dopo la prima mossa viene scelto un gioco finito.\nTuttavia, se formula_18 \u00e8 normale, allora deve appartenere a formula_26, quindi \u00e8 possibile costruire il sentiero infinito formula_35, il che renderebbe formula_18 non normale, generando una contraddizione. In maniera analoga, se l'ipergioco \u00e8 finito, allora i due giocatori possono continuare all'infinito a scegliere di giocare all'ipergioco."}
{"id": "1808539", "revid": "287204", "url": "https://it.wikipedia.org/wiki?curid=1808539", "title": "Gallinago andina", "text": "Il beccacino della puna (Gallinago andina, Taczanowski 1875) \u00e8 un uccello della famiglia degli Scolopacidae dell'ordine dei Charadriiformes.\nSistematica.\n\"Gallinago andina\" ha una sottospecie:\nDistribuzione e habitat.\nQuesto uccello vive in Argentina, Cile, Bolivia e Per\u00f9; \u00e8 di passo in Ecuador."}
{"id": "1808549", "revid": "1305772", "url": "https://it.wikipedia.org/wiki?curid=1808549", "title": "Silvio Pedroni", "text": "Professionista dal 1948 al 1956, fu medaglia d'argento ai mondiali del 1947 nella categoria dilettanti.\nCarriera.\nLa sua nascita, che avvenne in una cascina sita nel comune di Tredossi (nell'attuale territorio di Castelverde), \u00e8 datata secondo l'anagrafe 24 gennaio 1918, nonostante lui stesso affermasse, in accordo con i famigliari, di essere nato il giorno precedente e che la data riportata sui documenti fosse frutto di un errore di trascrizione\nInizi\u00f2 a correre da adolescente, nelle file del Gruppo Fantarelli, societ\u00e0 che durante il fascismo prese il posto del Club Ciclistico Cremonese 1891, vincendo per ben quattro volte, assieme ad altri ciclisti cremonesi il campionato italiano a squadre per la categoria juniores, negli anni 1938, 1939, 1940 e 1942.\nDopo una pausa di alcuni anni dovuta alla guerra, che gli pregiudic\u00f2 in parte la carriera, ancora da dilettante riusc\u00ec ad ottenere prestigiosi successi, come il Campionato italiano di cronometro a squadre (vinto per cinque volte), e soprattutto, dopo la convocazione in Nazionale, la medaglia d'argento ai Campionati del mondo del 1947, vinto dal suo compagno di squadra Alfio Ferrari, anch'egli cremonese. Durante questa gara, Pedroni si trov\u00f2 in testa, ma pochi chilometri prima del traguardo decise di attendere il suo capitano e concedergli la vittoria, pare a causa di un debito di gratitudine tra i due atleti cremonesi.\nNel 1948 partecip\u00f2 alla prova su strada nel contesto dei Giochi della XIV Olimpiade, concludendo la gara al decimo posto.\nNel 1949 pass\u00f2 professionista nella Frejus, squadra diretta da Ferdi K\u00fcbler, e venne nuovamente convocato in Nazionale dal commissario tecnico Alfredo Binda per partecipare al Tour de France. Nel Tour del 1949, Pedroni corse per la Nazionale Cadetti (o Nazionale \"B\"), mentre dall'anno successivo fu convocato nella nazionale maggiore (o Nazionale \"A\") assieme ai campioni come Fausto Coppi e Gino Bartali. Si ritir\u00f2 in seguito a una caduta nella tappa di Brian\u00e7on.\nNel 1950 partecip\u00f2 al Giro d'Italia classificandosi settimo in classifica generale a 13'07\" dal vincitore, Hugo Koblet. Dalla seconda tappa, Pedroni vest\u00ec la maglia bianca in qualit\u00e0 di miglior atleta indipendente, conservandola sino a Roma, sede d'arrivo dell'ultima tappa. Dopo aver fatto benedire la maglia al papa Pio XII, al ritorno a casa Pedroni decise di donarla, assieme a una bicicletta Frejus di gran valore, al parroco di Castelverde, don Felice Soregaroli. Nello stesso anno partecip\u00f2 di nuovo al Tour, ma stavolta nella Nazionale principale. Si ritir\u00f2 nel corso della dodicesima tappa, assieme a tutti gli altri compagni di squadra, a seguito delle aggressioni da parte del pubblico francese nei confronti di Fiorenzo Magni, che vestiva la maglia gialla.\nL'anno successivo, sempre al Tour, sfior\u00f2 la vittoria di tappa terminando quarto in volata nella prima frazione, la Metz &gt; Reims, arrivando quindi a un passo dall'indossare la maglia gialla. Non riusc\u00ec a terminare neanche quell'anno in Tour: si ritir\u00f2 infatti nel corso della tappa con arrivo ad Agen, a causa di problemi intestinali.\nNelle ultime stagioni di attivit\u00e0 da professionista fu compagno di squadra di Fiorenzo Magni, prima nella Ganna, poi nella Nivea.\nNel 1955 spos\u00f2 Angiola Galli, insegnante nata e cresciuta a Castelverde, dalla quale ebbe due figli: Valeriano (1956) e Maria Luisa (1957). Dopo la nascita della figlia, all'et\u00e0 di 39 anni decise di terminare la sua carriera di corridore e dedicarsi a quella di direttore sportivo, attivit\u00e0 che per\u00f2 interruppe dopo poco tempo.\nNegli anni successivi, condusse un negozio di elettrodomestici e materiale elettrico a Cremona, restando per\u00f2 legato al mondo del ciclismo, specialmente in ambito amatoriale. Fu membro di diversi club di cicloamatori cremonesi, tra cui il \"Bigio Spotti\", del quale divenne presidente onorario.\nMor\u00ec il 13 giugno 2003 colpito da un male incurabile.\nAlla sua memoria e a quella del compagno di squadra Alfo Ferrari, grazie all'iniziativa dell'Associazione Ciclisti Cremonesi, dal 25 maggio 2008 la pista ciclistica di Cremona porta i loro nomi."}
{"id": "1808550", "revid": "94647", "url": "https://it.wikipedia.org/wiki?curid=1808550", "title": "Tofi", "text": ""}
{"id": "1808554", "revid": "339392", "url": "https://it.wikipedia.org/wiki?curid=1808554", "title": "Provincia di Rodi", "text": ""}
{"id": "1808556", "revid": "92723", "url": "https://it.wikipedia.org/wiki?curid=1808556", "title": "TeleGaribaldi", "text": "TeleGaribaldi \u00e8 stata una trasmissione comica andata in onda su scala regionale, tra il 1996 e il 2002 e poi dal 24 dicembre 2008 al maggio 2009 in seconda serata sull'emittente napoletana Teleoggi-Canale 9.\nDescrizione.\nIspirata in parte ai programmi Striscia la notizia e Mai dire gol in voga nelle reti Mediaset, ha lanciato diversi giovani attori comici in gran parte poi approdati alla ribalta nazionale: tra questi Biagio Izzo, Rosalia Porcaro, Alessandro Siani, Antonio e Michele, Giampaolo Morelli, Rosaria De Cicco, i Ditelo voi e Lisa Fusco.\nStoria.\nLe origini e la satira: Lino D'Angi\u00f2 e Alan De Luca.\nIl programma \u00e8 nato nel 1996 da un'idea dei comici Lino D'Angi\u00f2 e Alan De Luca, coadiuvati dal direttore dell'emittente campana Vincenzo Coppola nella realizzazione dello stesso; era in origine ambientato in uno scantinato (detto \"scantinight\"), occupato abusivamente e si immaginava diffuso via etere grazie ad un collegamento (anch'esso abusivo) con un'antenna di una signora, Clara, che abitava nel palazzo. Nel corso delle stagioni della trasmissione, la signora Clara e suo figlio Alvaro non compaiono mai fisicamente, n\u00e9 come voce fuori campo; solo i conduttori interloquiscono al telefono con loro.Lo scantinato, progettato e realizzato dagli scenografi Francesco Davide e Renato Delehaye, si componeva di una scrivania al centro, poggiante su un mappamondo e sul quale si trovavano i segnaposti con i nomi dei due presentatori; ai loro lati c'erano un enorme cono gelato (ovviamente finto) e \"Ciao\", la mascotte del mondiale di Italia '90. Dietro la scrivania, alla rinfusa, vecchie cineprese, videocassette e altre cianfrusaglie. Sullo sfondo compariva il monoscopio con la scritta TELEGARIBALDI, e dei poster di fotogrammi e locandine di vari film con Tot\u00f2; davanti ad essi, ai lati della scrivania, si posizionavano le vallette, dette garibaldine. Nello spazio vuoto che c'era in un lato dello studio si esibivano a volte cantanti o gruppi musicali; in particolare, nella seconda stagione presenza fissa del programma era il complesso dei Letti Sfatti, che fornivano la trasmissione di una sigla di coda eseguendo qualcuno dei loro pezzi. Sulla parete di quel lato dello studio ancora poster e una scala gialla a chiocciola che portava ai piani superiori del palazzo.\nI due comici conducevano una specie di telegiornale, diffondendo notizie, e di volta in volta collegandosi con diversi personaggi, alcuni dei quali interpretati da loro stessi mediante travestimenti. Inizialmente essi rappresentavano personaggi pubblici, determinati gruppi o comunque minoranze di Napoli, come tossicodipendenti, immigrati, professori, falsi cartomanti. Inoltre alcuni personaggi bussavano al videocitofono dello scantinato e parlavano con i conduttori. Il videocitofono \u00e8 infatti un elemento distintivo della trasmissione nel corso delle varie stagioni (e delle varie ambientazioni).\nNella prima stagione i comici che prendevano parte alla trasmissione erano solo quattro: D'Angi\u00f2 e De Luca, e Antonio e Michele; in pi\u00f9, negli sketches di Ciruzzo Tozzi compariva Marco Fasano, nei panni di Tony Ricciardi, cantante neomelodico, che per\u00f2 durante i collegamenti appariva seduto accanto a Tozzi, con un sorriso da ottuso stampato sul volto, e non parlava.\n. Sull'ondata del successo televisivo i due pensatori e conduttori del programma decisero di mettere in scena in teatro lo spettacolo Natale in casa Bassolindo che, cos\u00ec come la trasmissione televisiva, si dimostr\u00f2 un successo tale da far registrare pi\u00f9 volte il \"tutto esaurito\". Lo spettacolo fu seguito, la stagione successiva, da Spasso dopo spasso in casa Bassolindo.\nIl cabaret con Biagio Izzo e Gianni Simioli.\nDurante l'estate del 1998 D'Angi\u00f2 e De Luca decisero di abbandonare la conduzione del programma (nell'autunno del 1998 i due parteciparono al programma di Rai 2 La posta del cuore con Sabina Guzzanti interpretando la maga Tit\u00ec e Ciruzzo Tozzi, e nella primavera del 1999 condussero sull'emittente TeleNapoli Canale 34 la trasmissione \"Avanzi popolo!\"), e cos\u00ec dalla terza stagione la nuova coppia di presentatori fu composta dal Disc Jockey di Radio Kiss Kiss e Tmc2 Gianni Simioli, e da Biagio Izzo, che aveva raggiunto una discreta notoriet\u00e0 impersonando il personaggio di Bib\u00ec, all'interno della coppia \"Bib\u00ec &amp; Coc\u00f2\", su Napoli Canale 21, e soprattutto con la trasmissione \"Macao\" su Rai 2. Con Izzo e Simioli TeleGaribaldi diminu\u00ec il carattere \"pseudogiornalistico\", a vantaggio di un'impronta pi\u00f9 cabarettistica, senza per\u00f2 tralasciare momenti di satira politica (il personaggio di Umberto Silvio) e allusione ai problemi sociali (Veronica, peraltro uno dei tre personaggi -gli altri sono Denny Fico e Carmela, la suocera della stessa Veronica- gi\u00e0 presenti nella seconda edizione).\nNella finzione scenica, Simioli e Izzo capitarono nello scantinato e si resero conto che era uno studio televisivo quando ci trovarono una ragazza (Simona Sessa) che si occupava delle pulizie ma sognava di sfondare nel mondo dello spettacolo tant'\u00e8 che aveva un costume da ballerina sotto la divisa rosa da donna delle pulizie e per questo i due \"conduttieri\" la ribattezzarono \"showgherla\". La ragazza, per facilitarli nel compito della conduzione, mostr\u00f2 loro anche un grosso manuale del conduttore, lasciato nello scantinato dai due conduttori precedenti.\nAlla fine della terza stagione, lo scantinato veniva posto sotto sequestro da uno dei personaggi, l'ispettore Persico, interpretato da Mimmo Esposito. Dalla quarta stagione in poi, la trasmissione fu ambientata nella soffitta dello stesso palazzo, arredata in modo molto kitsch (sempre progettata e realizzata da Francesco Davide e Renato Delehaye), e il collegamento via etere era assicurato, nella finzione, dall'antenna del figlio della signora Clara, Alvaro.\nDa allora l'ambientazione era costituita da una scrivania particolare, quasi barocca nel suo stile, dorata e molto appariscente, e recante al centro una grande caricatura di Giuseppe Garibaldi e dalla quale sporgevano i segnaposto dei \"conduttieri\", oltre che i loro due microfoni. I monoscopi con scritto TELEGARIBALDI diventarono due: uno alle spalle della scrivania sormontante una tenda gialla e l'altro di fronte alla postazione dei presentatori. Ai lati di quest'ultima c'erano due volute con sopra piccoli parallelepipedi sui quali sedevano le vallette le Pupatelle. Alla sinistra della scrivania era sita invece una scaletta che portava alla porta di uscita e al videocitofono, mente sulla destra si aprivano due finestroni. Le tonalit\u00e0 di colori della soffitta erano prevalentemente blu e viola. Per l'inizio di questa nuova conduzione Biagio Izzo ordin\u00f2 la soubrette da un catalogo Postalmarket cos\u00ec quando il pacco arriv\u00f2 il collega Simioli si vide uscire da questa piccola scatola ,una ragazza di 1,50\u00a0cm che chiamarono la Subrettina Lisa Fusco.Questa fortunata edizione si arricch\u00ec di canzoncine ironiche dando un tono decisamente pi\u00f9 da Avanspettacolo.\nIl crollo delle ultime due stagioni.\nDopo due stagioni di grande successo, Biagio Izzo abbandon\u00f2 il programma. Per sopperire alla sua mancanza, furono inseriti altri due presentatori al fianco di Simioli: Angelo Di Gennaro e di nuovo Alan De Luca (quest'ultimo, dopo qualche mese, lasci\u00f2 la trasmissione). Nonostante ci\u00f2, per\u00f2, il calo degli ascolti fu elevatissimo, tanto che l'anno seguente i conduttori furono sostituiti dagli esordienti Ciro Ceruti e Gerry Di Martino. L'audience scese ancora pi\u00f9 in basso e nel 2002 fu richiamato alla conduzione Lino D'Angi\u00f2, che tuttavia non riusc\u00ec a riportare gli ascolti ai livelli delle prime quattro edizioni.\nA causa del clamoroso insuccesso delle ultime due stagioni, \"TeleGaribaldi\" fu definitivamente accantonata per lasciare spazio a sit-com quali \"Fuori corso\" (con protagonista proprio Ciro Ceruti).\nIl ritorno: di nuovo Lino D'Angi\u00f2 e Alan De Luca.\nNella settima stagione, intitolata \"TeleGaribaldi Celebration\", l'ambientazione cambia di nuovo (una fabbrica abbandonata, e la scrivania \u00e8 sostituita da un cassonetto dell'immondizia), ma torna il personaggio della signora Clara. Una novit\u00e0 della nuova edizione, introdotta per\u00f2 solo per qualche puntata, \u00e8 rappresentata dal pubblico che pu\u00f2 assistere allo spettacolo direttamente in studio pagando un biglietto. Inoltre, domenica 8 marzo 2009, in occasione della partita del contro la , TeleGaribaldi si collega a sorpresa con la trasmissione \"Tutti in campo\", che gi\u00e0 da prima si occupava settimanalmente di seguire in diretta (ma senza poter trasmettere le immagini delle fasi di gioco) gli incontri del Ciuccio. In seguito poi ad alcune richieste tramite un'altra novit\u00e0, l'indirizzo mail, viene riaperto lo studio per il pubblico.\nIl 2 maggio 2009 (data unica) segna il ritorno della coppia teatrale D'Angi\u00f2-De Luca, che mette in scena lo spettacolo \"TeleGaribaldi Celebration\".\nGiorni nostri.\nAd oggi tutte le stagioni del programma sono visibili sull'omonimo canale 697 delle frequenze digitali terrestri locali.\nPresentatori.\nNegli anni la trasmissione ha avuto vari presentatori (chiamati \"conduttieri\"):\nPersonaggi storici.\nBassolindo (Lino D'Angi\u00f2).\nIspirato ad un celebre sgrassatore per cucina, Bassolindo \u00e8 il sindaco che ripulisce la citt\u00e0 di Napoli alle soglie del 2000. Colto in genere da TeleGaribaldi durante le pi\u00f9 strane occupazioni, il primo cittadino (e in seguito anche ministro) si dimostra sempre benevolente nei confronti del programma, dando volta per volta spiegazioni comiche (con calcato accento afragolese) ed aumentando cos\u00ec l'ilarit\u00e0 dello sketch. Imitazione del vero sindaco Antonio Bassolino, il personaggio \u00e8 stato tra i pi\u00f9 apprezzati non solo del repertorio di Lino D'Angi\u00f2, ma anche dell'intera storia di TeleGaribaldi. La sua \"massima\" pi\u00f9 ricorrente \u00e8 \"\u00abPasso dopo passo...\u00bb\", ispirata allo \"\u00abStep by step...\u00bb\" di Bill Clinton.\nI discorsi di fine anno del Presidente Scalfaro (Lino D'Angi\u00f2).\n\u00c8 uno sketch della prima e della seconda stagione. Su un video che rappresenta l'allora (fine 1996 e fine 1997) Presidente della Repubblica Italiana Oscar Luigi Scalfaro, viene montato un finto discorso, pronunciato da Lino D'Angi\u00f2 che imita la voce di Scalfaro. Questo discorso, che ha una molto sottile parvenza di senso compiuto, \u00e8 in realt\u00e0 formato da tutti i tormentoni dei personaggi della stagione in corso di TeleGaribaldi, messi in serie uno dopo l'altro.\nIl Provveditore Fittizia (Lino D'Angi\u00f2).\nIl Provveditore agli Studi Fittizia altro non \u00e8 che l'imitazione del vero Provveditore di Napoli nel 1996, il dottor Fenizia.\nA causa dei suoi grandi baffi non fa altro che vantarsi ripetendo sempre \"\u00abe comm' so bello\u00bb\". \u00c8 un personaggio molto attento all'immagine, veste sempre in rigoroso grembiule blu scolastico e nutre una sviscerata antipatia per gli alunni che marinano gli studi. Una curiosit\u00e0 riguarda un incontro avvenuto tra Lino D'Angi\u00f2 e lo stesso dottor Fenizia. Prima di entrare in scena in Natale in casa Bassolindo, nei camerini i due si incrociarono, con il Provveditore che fece i complimenti all'attore per l'interpretazione delle varie parti. Compare solo nella prima stagione, salvo poi sparire di scena.\nFederico, il critico musicale (Lino D'Angi\u00f2).\nParodia del critico musicale del \"Mattino\" Federico Vacalebre, Federico \u00e8 un critico militante di estrema sinistra, alla scoperta di gruppi musicali alternativi e capace di trovare significati alti (e politicizzati) anche in testi di canzonette come \"Fin che la barca va\". Indossa una t-shirt dove campeggiava la scritta \"Dio Che\", con chiaro riferimento a Che Guevara.\nLa maga Tit\u00ec (Lino D'Angi\u00f2).\nChiromante dalle previsioni scontate, legge le carte a pagamento (lo spettatore deve telefonare al numero 166.61SCEMO+IVA+ORNELLA+PATRIZIA) cercando di interpretare la \"cultura angelica\". Incitando i clienti a crederci sempre (il suo tormentone \u00e8 infatti: \"\u00abCi devi credere, amore!\u00bb\" detto con accento francese), \u00e8 sempre pronta ad ingannare i malcapitati telespettatori con consigli poco raccomandabili. Viene sempre smascherata dai propri imbrogli dal conduttore Alan De Luca. \u00c8 l'imitazione della cartomante francese Sis\u00ec. Compare solo nella seconda stagione.\nGeppino Palla da Ercolano (Lino D'Angi\u00f2).\nGeppino da Ercolano inizialmente \u00e8 il fan che telefona quasi ogni giorno al suo cantante preferito, Ciruzzo Tozzi. In seguito il personaggio compare in carne ed ossa al citofono di TeleGaribaldi, suggerito dallo stesso neomelodico come parcheggiatore. In realt\u00e0 abusivo, per\u00f2, dovrebbe custodire l'auto di Alan De Luca, ma \u00e8 capace di combinare solo disastri. Inoltre non capisce quasi mai quello che gli viene detto, e spesso intrattiene Alan De Luca con domande assurde, come quelle sul significato letterale di filastrocche e proverbi. Caratteristiche di Geppino Palla sono gli occhiali senza vetri attraverso i quali si mette continuamente le dita negli occhi, la voce gutturale e il tormentone \u00ab\"He' capit' chello ca ric'io?\"\u00bb (\u00abHai capito quello che dico?\u00bb).\nCiruzzo Tozzi (Alan De Luca).\nCantante neomelodico napoletano, ha un numero telefonico a pagamento, 166.6X6=36, cui telefona continuamente il parcheggiatore abusivo Geppino da Ercolano, suo accanito fan. Nella prima stagione il collegamento si stabiliva a causa di un'interferenza di linea tra il telefono dello studio (con cui De Luca e D'Angi\u00f2 chiamavano il bar) e la trasmissione dello stesso Ciruzzo (chiamata \"CASA TOZZI\"), il quale ben presto si trasforma in un habitu\u00e9 del programma mettendo in mostra il suo repertorio musicale. Durante le puntate di \"CASA TOZZI\", Ciruzzo \u00e8 spesso accompagnato dall'altro neomelodico Tony Ricciardi (Marco Fasano) che si limita a sorridere e non parla mai.\nAniello Guardascione (Alan De Luca).\nUomo d'affari, Guardascione \u00e8 un manager che sembra essere a stretto contatto con diverse celebrit\u00e0 della musica e dello spettacolo. In realt\u00e0 \u00e8 un mistificatore, poich\u00e9 in fondo \u00e8 solo l'agente di artisti di poco conto che possono essere, ad esempio, musicisti che per fare carriera suonano alle feste di matrimonio o alle comunioni. Il suo \"ufficio\" \u00e8 la Galleria Umberto I di Napoli, dalla quale Guardascione telefona alle varie star e organizza serate nei posti pi\u00f9 assurdi.\nIl personaggio di Guardascione ha creato vari tormentoni, come \"\u00abOmm' bell! Omm' frisc'!\u00bb\" (\u00abUomo bello! Uomo fresco!\u00bb, detto a chiunque godesse della stima di Guardascione), \"\u00abTien' 'e qualit\u00e0!\u00bb\" e \"\u00ab\u00c8 pagato!\u00bb\" (sottinteso: il caff\u00e8).\nProfessor Pacifico Cirillo (Alan De Luca).\n\u00c8 un insegnante di Torre Annunziata che non riesce mai a raggiungere in orario la scuola di Napoli dove insegna perch\u00e9 ogni mattina, puntualmente, si ritrova imbottigliato nel traffico di Via Marina. Quando Lino D'Angi\u00f2 dallo studio si collega con lui, il professore \u00e8 calmo, sereno, nonostante il traffico, ma a poco a poco comincia a perdere sempre pi\u00f9 la pazienza, fino ad arrivare a una vera e propria metamorfosi, annunciata da dei tic strani: il professore perde totalmente il controllo e comincia a inveire contro gli altri automobilisti o a commettere infrazioni al codice della strada, come infilare la corsia preferenziale. Ci\u00f2 costringe D'Angi\u00f2 a chiudere in fretta e furia il collegamento.\nCaratteristiche del riccioluto professor Pacifico sono: il tipico dialetto torrese, con cui pronuncia le sue invettive contro i napoletani e il traffico; il grido \"\u00abAvanti Savoia!\u00bb\" (essendo lui tifoso del , la squadra di calcio di Torre Annunziata); l'epiteto \"\u00ab'Sti quatt' ciucce\u00bb\" (\u00abQuesti quattro asini\u00bb) con cui si riferisce ai suoi allievi; l'appellativo \"\u00abChi\u00f2 chi\u00f2\u00bb\" (accompagnato da un gesto della mano) con cui apostrofa tutti quelli con cui viene a scontrarsi, siano essi vigili, automobilisti o manifestanti.\nDon Vincenzo (Alan De Luca).\nNapoletano, don Vincenzo si \u00e8 ritirato in meditazione in Tibet. Durante i collegamenti con TeleGaribaldi parla della sua esperienza all'estero e dei suoi progressi spirituali.\nIl luogo in cui viene scovato di solito \u00e8 la stessa regione cinese, ma pu\u00f2 capitare di trovarlo in altre ambientazioni: in realt\u00e0 \u00e8 sempre nel monastero in oriente, ma a causa della sua grande concentrazione appare come sfondo un posto da lui pensato o di cui prende in giro il nome. Un esempio \u00e8 rappresentato dal Ponte dei Sospiri di Venezia materializzatosi alle spalle di don Vincenzo proprio dopo un suo sospiro.\nPeppe Borghetti, il tifoso del Napoli (Alan De Luca).\nPeppe Borghetti prende il nome e spunto dagli svariati venditori non regolamentari che ai tempi d'oro del Napoli vendevano bibite, patatine, biscotti, acqua e il mitico caff\u00e8 corretto in bottiglina di plastica. Naturalmente \u00e8 un supertifoso e intenditore di calcio a livello quasi mondiale se non di pi\u00f9. Insomma un classico personaggio da bar dello sport.\nFiorazzo (Alan De Luca).\nEditore e giornalista del quotidiano \"Il Cazettino\", su cui riporta i suoi pseudo-scoop. Gli articoli rivelano per\u00f2 notizie di poco conto e di scarso interesse, suscitando le ire di Lino D'Angi\u00f2.\nVola e Colomba (Biagio Izzo e Gianni Simioli).\nVola e Colomba sono due finte sorelle, in quanto in realt\u00e0 sono gli stessi Izzo e Simioli. Il loro travestimento \u00e8 dovuto al fatto che il signor Armando (Marco Lanzuise dei Teandria) \u00e8 incaricato di riscuotere l'affitto del locale dal quale gli stessi \"conduttieri\" presentano la trasmissione per conto del proprietario, l'ingegner Bisignano. Vola si fidanza con costui, ma rimanda qualsiasi effusione a dopo il matrimonio e, poich\u00e9 molto credulone, Armando va via distratto da Colomba. Il travestimento \u00e8 ispirato a quello del film Tot\u00f2truffa 62, come lascia intendere in trasmissione Biagio Izzo.\nBib\u00ec (Biagio Izzo).\nAlla ricerca del \"frato cugino\" Biagio Izzo, nella terza stagione Bib\u00ec disturba continuamente bussando al citofono dello \"scantinight\" dove il parente \u00e8 conduttore con Gianni Simioli. Al citofono con quest'ultimo si assiste a gag esilaranti fatte di prese in giro sull'aspetto fisico (Bib\u00ec chiama \"\u00abzelluso\u00bb\", cio\u00e8 \"calvo\", il suo interlocutore, mentre Simioli replica ricordandogli che in bocca ha solo un dente) e di compromessi secondo cui per accedere in studio, Bib\u00ec dovr\u00e0 proporre nuove idee cinematografiche e televisive o eventualmente dare sfoggi di cultura. Tutto per\u00f2 si dimostra inutile in quanto Bib\u00ec pecca di cultura (reinventa i fatti storici) e di talento artistico (scrive sceneggiature gi\u00e0 scritte, storpiandole).\nAll'inizio della quarta stagione, invece, Simioli lancia una nuova inchiesta sulle condizioni di vita dei carcerati, ma a sorpresa il detenuto da intervistare si scopre essere proprio Bib\u00ec, imprigionato dall'ispettore Persico per uno scambio di persona. Tanti e vani sono i tentativi di Simioli per farlo uscire, ma ancora una volta Bib\u00ec crea continuamente confusione. Non interviene mai Biagio Izzo: infatti se Bib\u00ec si spaccia per suo cugino carnale, il conduttore rigetta qualunque legame di parentela.\nAmedeo (Biagio Izzo).\nOmosessuale, \u00e8 innamorato di Maurizio Aiello, attore della serie televisiva Un posto al sole (trasmessa dalla Rai), che \u00e8 la sua preferita. Sovente si trova a bussare al videocitofono della soffitta, da dove risponde Gianni Simioli, il quale per\u00f2 viene chiamato Gianmarco, che era l'inquilino precedente e frequentatore dello stesso Amedeo. Il \"conduttiero\" cerca di liberarsi del giovane, che invece creder\u00e0 di essere trattenuto, accettando l'invito. Il suo accento quasi romagnolo lo si deve ad una situazione pressoch\u00e9 assurda: studiando per un esame, dovette tenere gli scritti a Napoli e gli orali a Bologna.\nIl personaggio di Amedeo divenne cos\u00ec famoso che, proprio in quel periodo, si era soliti appellare con Amedeo (es.: \"Quello \u00e8 un po' amedeo\") chiunque venisse sospettato di tendenze omosessuali. Il nome del Personaggio deriva dall'antica Parlesia Napoletana dove con l'appellativo di Amedeo si intendeva letteralmente AMEDEO \u2013 \u201cpederasta passivo, frocio\u201d.\nAssunta e Salvatore Scapece (Biagio Izzo e Mimmo Esposito).\nAssunta Scapece \u00e8 una casalinga sempre colta da TeleGaribaldi mentre cerca di mangiare gli spaghetti alla puttanesca e nell'atto di chiamare i suoi otto figli (Rosaria, Ton\u00ec, Giusepp\u00ec, Ciro, Annab\u00e8, Patrizia, Giuv\u00e0, Tit\u00ec). Il conduttore Gianni Simioli, per la rubrica \"Simioli che sorpresa!\", invita la signora ad alzare la cornetta poich\u00e9 dall'altra parte c'\u00e8 suo marito, Salvatore (padre solo di sei dei figli) che vent'anni prima era emigrato a New York. Mentre Assunta cerca di far parlare il marito, trovando il pretesto per mangiare, quest'ultimo ripete il nome della moglie, che a sua volta chiama il marito. Si ripete quindi continuamente il dialogo \"\u00abAss\u00f9\u00bb\" \"\u00abSalvat\u00f2\u00bb\", finch\u00e9 la donna cerca una scusa per andare; Salvatore per\u00f2 riesce sempre ad intrattenerla. Stanca, Assunta finge che sia caduta la linea ripetendo \"\u00abTu-Tuu..Tu-Tuu...\u00bb\". A quel punto pu\u00f2 finalmente mangiare gli spaghetti in pace.\nL'ispettore Persico (Mimmo Esposito).\nClassica parodia di un pubblico ufficiale ligio al dovere e a portare l'ordine ovunque, l'\"Ispettore Persico della Questura Centrale\" (come egli stesso si presenta) si attacca al videocitofono e tenta inutilmente di far sgomberare gli occupanti di Telegaribaldi dallo scantinato (\"\u00abil signor Simioli Biagio deve sgomberare\u00bb\") che occupano illegalmente, con risultati ovviamente negativi. Sua frase-tormentone \u00e8 rispondere, a chiunque gli faccia domande: \"\u00abQua le domande le faccio io!\u00bb\" Il suo cognome \u00e8 un anagramma del pi\u00f9 celebre collega cinematografico Serpico (interpretato da Al Pacino), come lui estremamente ligio al dovere.\nVeronica (Rosalia Porcaro).\nOperaia in una fabbrica di borse, ama Genni ma \u00e8 ostacolata nel suo amore dalla suocera. Fraintende puntualmente le vessazioni che riceve in fabbrica ma si sente una donna moderna (va da \"\u00abil psicolico\u00bb\") e cerca di farsi accettare dalla suocera, che non apprezza i suoi tentativi di apparire una brava donna di casa.\nSignora Carmela, suocera di Veronica, e il marito (Rosalia Porcaro e Lorenzo Zambrano).\nMadre di Genni, sedicente donna di cultura (\"\u00abj teng e libbr pe'tutt'part\u00bb\") vive nell'orgoglio esagerato per i figli laureati in legge e nel disprezzo per Pasqualino, il marito disoccupato. Cinica e meschina, indolenzita dalla vecchiaia riversa sui poveri malcapitati tutta la sua cattiveria. In particolare sulla fidanzata del figlio, che fa di tutto per allontanare sottoponendola a prove sempre pi\u00f9 difficili.\nNatasha (Rosalia Porcaro).\nPersonaggio comico basato sulla cantante trans Valentina Ok. Natasha \u00e8 una collega di Veronica che sogna di diventare, e a un certo punto diventer\u00e0, cantante neomelodica napoletana pronta a dare consigli sull'amore, sul sesso e sui tradimenti. Il suo punto di vista smaliziato di donna sedotta e abbandonata si scontra con le insicurezze e le ingenuit\u00e0 di chi la chiama, con risultati grotteschi.\nCreolina (Rosalia Porcaro).\nIngenua e goffa commessa in una merceria, celebre per il suo tormentone: \u00abComm'\u00e8 bello a camp\u00e0: 'a matina me sceto, me lavo, me vesto, vaco 'a fatic\u00e0, po' torno e m'addormo\u00bb\nMariarca (Loredana Simioli).\nMariarca (che va \"a pere \u00e2 Maronna 'e 'll Arco\", va a piedi in pellegrinaggio al santuario della Madonna dell'Arco) \u00e8 una popolana, di facili costumi, ma al contempo molto volgare e irritabile, che viene spesso a citofonare alla soffitta di TeleGaribaldi per discutere con i \"conduttieri\" dei suoi problemi, sfogando il proprio malumore contro qualche sua vicina di casa, rea di spargere pettegolezzi su di lei, e accusando gli uomini di volere dalle donne solo la \"marenna p'a fatica\" (la merenda per la pausa pranzo durante un'attivit\u00e0, fuor di metafora un facile rapporto sessuale). Durante il collegamento, con il suo sgradevole modo di urlare a qualsiasi parola proferita, risponde al cellulare giacch\u00e9 le telefonano gli uomini pi\u00f9 \"affezionati\" a lei, definendosi la \"Pulitona\", cio\u00e8 pulitona.\nChantal (Loredana Simioli).\nChantal \u00e8 \"la ragazza dei video neomelodici\", richiestissima da ogni regista di videoclip di tale genere (dice \u00ab\"me li sono fatti tutti\"\u00bb, intendendo i videoclip) perch\u00e9 lei \"\"fa le facce\" (le espressioni giuste), lavora spesso con il cantante Gennaro Scaldamaglio, la trama dei cui videoclip \u00e8 sempre la stessa: \"praticamente, isso trov'a essa dint' 'o lietto cu n'ato\"\" (praticamente, lui trova lei nel letto con un altro), e Chantal interpreta alternamente la tradita o la traditrice, e l'espressione \u00e8 sempre la stessa: piange sventolando un paio di corna.\nViviana (Rosaria De Cicco).\nViviana \u00e8 una sedicente responsabile di servizi socioculturali, ma in realt\u00e0 ha una linea di telefoni erotici a pagamento (al numero 166.6.16.29.69, laddove i quattro numeri finali, richiamano organi sessuali o posizioni, anche secondo la Smorfia). Molto attraente, per il lavoro che svolge sta sempre attaccata al telefono (o anche al suo cellulare); ha quasi sempre un atteggiamento dolce e mellifluo (si rivolge a tutti con \"\u00abamore\u00bb\", \"\u00abadoro\u00bb\", \"\u00abtesoro\u00bb\" o \"\u00abcicci\u00bb\"), salvo cambiare nettamente umore quando le telefona il marito Filippo, che la chiama chiedendole di adempiere ai suoi \"doveri coniugali\" e a cui lei non risparmia improperi o insulti.\nFra una telefonata e l'altra di un \"cliente\" (cui risponde sempre lei, interpretando di volta in volta una ragazza diversa) organizza festini a base di sesso e cocaina (anzi \u00ab\"'o ppoc'e cocaina\"\u00bb, altro suo tormentone) con le sue telefoniste (che non compaiono mai) nei posti pi\u00f9 assurdi quali il convento di Santa Cunegonda trafitta-dalle-sette-spade-immacolata-addolorata-colpita-e-affondata-ti\u00e8. Ha inoltre una relazione con il suo commercialista, Carlo, come si evince dalle telefonate che riceve da lui sul luogo di lavoro. Carlo spesso la rifornisce di cocaina.\nUn altro suo tormentone \u00e8 la frase che dice quando risponde alle telefonate: \u00ab\"Chi sei che vuoi?\"\u00bb, e ancora una sua frase caratteristica \u00e8 \u00ab\"quello comincia che \u00e8 piccolo, ma piano piano... cresce!\"\u00bb detto di qualsiasi cosa, ma con chiara allusione sessuale e con eloquente gestualit\u00e0.\nLa vigilessa Annunziata Torre (Rosaria De Cicco).\nL'agente scelta Annunziata Torre \u00e8 la classica presa in giro di certe vigilesse napoletane dure e inflessibili. Sempre seria e con l'uniforme pulita (guai se la cravatta non \u00e8 in ordine!), la sua frase-tormentone \u00e8 \"I' song a' vigilessa e nisciun me fa fessa!\" (io sono la vigilessa e nessuno pu\u00f2 imbrogliarmi)\nLa Professoressa Scarpone (Antonella Stefanucci).\nLa professoressa Maria Rosaria Scarpone \u00e8 un'insegnante delle Scuole medie alla quale non piace il proprio mestiere; infatti il suo unico scopo \u00e8 racimolare lo stipendio nonostante il lavoro le sia reso impossibile dagli alunni, definiti dei veri e propri \"lazzaroni\". Durante il collegamento con TeleGaribaldi ricorda sempre che il suo nome fa rima con \"retribuzione\" e che per lei la cosa pi\u00f9 bella del Natale \u00e8 la famosa tredicesima. Ha escogitato un piano per poter guadagnare con il minimo sforzo: il suo obiettivo \u00e8 quello di infortunarsi gravemente o comunque di ammalarsi per restare a letto e contemporaneamente percepire il tanto agognato stipendio, che in realt\u00e0 non le basta mai.\nAntonietta, la moglie dell'assessore Santino Colluso (Antonella Stefanucci).\nAntonietta Colluso nasce nel 1991 alla vigilia di Tangentopoli. Il personaggio, dunque, sar\u00e0 premonitore di note vicende giudiziarie.\nLa signora Colluso \u00e8 inconsapevole di quello che il marito, assessore di paese corrotto e plurinquisito dalla Magistratura napoletana, riesce a combinare.\nParla con un divertente accento paesano raccontando le gesta di Santino che \u00e8 bassino ma con \"una capa tanta\"!\nJesuis (Antonella Stefanucci).\nJesuis \u00e8 una donna misteriosa, che citofona allo scantinato per presentarsi, sempre allo stesso modo: \u00ab\"Je suis\"...\u00bb e di volta in volta si presenta in modo diverso. Nel corso della stagione il personaggio svela di avere la sindrome bipolare.\nMarittiello (Michele Caputo).\nMario, detto Marittiello, \u00e8 un tossicodipendente che si presenta al videocitofono sempre per il medesimo scopo: farsi prestare cento lire affinch\u00e9 saziasse la sua voglia di eroina. Famosa \u00e8 la sua battuta \"\u00abTenissiv' cient' lir'?\u00bb\" rivolta ai conduttori Lino d'Angi\u00f2 e Alan De Luca, i quali cercano naturalmente di sottrarsi a questa \"beneficenza\".\nSpesso, forse sotto effetto della droga stessa, formula frasi senza un vero e proprio senso compiuto e complicate con dei discorsi improbabili e demenziali (che tuttavia hanno reso Marittiello uno dei personaggi pi\u00f9 amati del pubblico) che giungono sempre alla medesima conclusione: meglio prestargli quei pochi soldi piuttosto che realizzare il suo intento appena esplicato.\nIl personaggio \u00e8 stato proposto anche nel Pippo Chennedy Show su Raidue nella primavera del 1997, con il nome di Anthony.\nSilvia (Antonio D'Ausilio).\nSilvia \u00e8 una ragazza un con la puzza sotto al naso. \u00c8 una studentessa che disdegna alcuni comportamenti ritenuti poco civili ed \u00e8 fidanzata con un certo Giampi, a suo dire molto attraente (ha attirato addirittura le Spice Girls). Fan di Nek e dei Ragazzi Italiani, porta sempre in giro un loro poster. Suo tormentone \u00e8 \"\u00abMa non esiste proprio\u00bb\"Il personaggio \u00e8 stato proposto anche nel Pippo Chennedy Show su Raidue nella primavera del 1997.\nI ragazzi del \"Circoletto\" (Antonio e Michele).\nQuesti due ragazzi del Quartiere Secondigliano, pensano a risolvere situazioni assurde molto strane come il chiedersi la quantit\u00e0 della miscela che occorre per raggiungere la luna con la loro vespa. Spesso finiscono con il picchiarsi al grido di \"\u00abChist me 'ngrippa a me!\u00bb\".\nL'onorevole Carmine Bavoso (I Ditelo voi).\nL'onorevole Carmine Bavoso \u00e8 la classica presa in giro dei cosiddetti \"onorevoli detenuti\", cio\u00e8 di quei politici incarcerati per gravi reati che, nonostante la clausura, conducono una vita lussuosa anche dietro le sbarre. L'onorevole \u00e8, per l'appunto, rinchiuso al Carcere di Poggioreale, veste sempre un'elegante vestaglia porpora, ed \u00e8 servito e riverito dal servo Melchiorre, ex pentito (al quale sembra debba la sua incarcerazione) cui \u00e8 stata tagliata la lingua e che cerca inutilmente di parlare ancora, suscitando le ire del padrone.\nInoltre, a un certo punto lancia il suo sito internet (WWW.Bavoso.tiro.tiro.IT, con chiara allusione al verbo \"sniffare\") che manda in sovraimpressione direttamente dal carcere.\nNick Finale (Nicola Romano).\nNella seconda stagione \u00e8 presente anche Nicola Romano (padre di Jenn\u00e0 Romano del \"Letti Sfatti\"), in arte Nick Finale. Il suo nome d'arte \u00e8 dovuto al fatto che canta sempre i finali delle canzoni classiche napoletane, e mai la canzone tutta intera.\nSas\u00e0 Men (I Teandria).\nSas\u00e0 Men \u00e8 un supereroe che agisce a Napoli contro due malvagi antagonisti, Dolomiticus e Ratman, che cercano di rovinare le gioie dei Napoletani stessi. Una volta venuto al corrente della notizia con una telefonata da un telefono calato dall'alto su un cesto, Sas\u00e0, un uomo qualunque che vive in casa con la madre, entra nell'armadio, si cambia e, con il nuovo costume, diventa Sas\u00e0 Men, pronto a combattere contro i nemici. Dopo aver scovato il nascondiglio dei malvagi, cercher\u00e0 di combattervi contro, ma purtroppo per lui ne uscir\u00e0 sempre sconfitto.\nLe Brigate Mosce (I Teandria).\nLe Brigate Mosce, evidente parodia delle Brigate Rosse, sono un gruppo terroristico che si collega abusivamente a TeleGaribaldi, trasmissione anch'essa abusiva. Nonostante Biagio Izzo e Gianni Simioli cerchino continuamente di bloccare questa intromissione, i brigatisti riescono sempre a farla franca ed illustrare i loro progetti di morte. Le vittime sono sempre figure di spessore, come ad esempio i Ministri. L'attentato per\u00f2 non si consumer\u00e0 mai vista la disorganizzazione del gruppo che porta a far saltare tutto. Esso \u00e8 composto dal megalomane colonnello Nzist, il capo e Molotov, il meno furbo.\nIvana, Tatore &amp; Checco-Lecco (Trio \"A testa in gi\u00f9\": Peppe Laurato, Alessandro Siani e Francesco Albanese).\nTatore (Siani) \u00e8 un ragazzo molto maleducato e scorbutico, oltre che \"tamarro\", che spesso si reca in discoteca dal Dj Checco-Lecco (Albanese), suo amico. Ivana (Laurato), una ragazza sovrappeso che vuole conquistare il cuore del giovane, aiutata tramite un auricolare nascosto, si fa consigliare da Gianni Simioli, che agisce direttamente dallo studio per far s\u00ec che la stessa Ivana riesca a realizzare il proprio sogno d'amore. Purtroppo per lei fa sempre il contrario di ci\u00f2 che le viene suggerito (in particolare, rifiuta di mettersi a dieta) e Tatore la evita continuamente prendendola in giro sui suoi aspetti fisici maschili o sul suo peso.\nKarina l'Ucraina (Maria Bolignano).\nCameriera ucraina di casa Bisignano, celebre per il tormentone (pronunciato in italiano stentato!): \u00abIngegnere non c'\u00e8, torna domani; se volere lasciare messaggio dopo segnale\u00bb (cui seguiva lo sventolio di due piumini per la polvere)\nLuciano Ardito (Gianluca Ansanelli).\nLuciano Ardito \u00e8 il classico studente svogliato, la cui unica occupazione \u00e8 organizzare scioperi a scuola con i pretesti pi\u00f9 assurdi, al grido di \u00ab\"Qual \u00e8 'o problema? N'amm'a tras\u00ec!\"\u00bb (\u00abQual \u00e8 il problema? Non dobbiamo entrare a scuola!\u00bb). Per l'occasione conia degli slogan improbabili contro qualsiasi politico, accusandolo di lavarsi i capelli nel mare, di non cambiarsi i calzini...\nSua vittima preferita \u00e8 De Magistris, lo studente \"secchione\" (interpretato da Giampaolo Morelli) che non aderisce mai agli scioperi e finisce sempre picchiato e insultato.\nAmica di Luciano \u00e8 Gargiulo (interpretata da Giovanna Serpico), una studentessa scalmanata, consumatrice di hashish, che vuole dare agli scioperi dei contenuti politici, tuttavia molto fumosi e superficiali. Gargiulo \u00e8 l'unica che cerca, nei limiti, di difendere De Magistris dalle vessazioni cui lo sottopone Luciano Ardito.\nLa subrettina (Lisa Fusco).\nLa Subrettina Lisa Fusco \u00e8 la valletta di TeleGaribaldi durante l'edizione 1999/00, il primo anno ambientato in soffitta, il secondo avente come presentatori la coppia Izzo-Simioli. La Subrettina si diletta nel cantare e nel ballare in studio con l'intento di ricordare i grandi spettacoli di rivista che negli anni trenta, quaranta e cinquanta hanno reso celebri grandi interpreti della recitazione napoletana e non, ad esempio Tot\u00f2, Nino Taranto e Delia Scala. Appare per la prima volta dopo qualche puntata, inizialmente insieme alla showgherla, che poi sostituir\u00e0.\nGianfilippo e Gianmaria (I Cuginetti a sfera).\nSono due cugini piuttosto snob nativi del quartiere Vomero, una delle zone pi\u00f9 \"chic\" di Napoli; si comportano disprezzando le usanze da loro definite \"popolari\" (come il portare una semplice frittata di maccheroni sulla spiaggia). Ricordano nel loro modo di fare i \"gag\u00e0\" napoletani (signori anch'essi molto snob), imitati gi\u00e0 in passato dal celeberrimo attore Tot\u00f2 prima in teatro e poi nel film \"Signori si nasce\" interpretando il Barone Ottone degli Ulivi detto Zaz\u00e0. \u00c8 proprio a quest'ultimo che i Cuginetti a sfera somigliano nella loro interpretazione. La loro \"eredit\u00e0\" \u00e8 stata raccolta da Fiorella dell'edizione 2008/09 di TeleGaribaldi.\nI cantanti (I Vietato Fumare).\nSono tre cantanti i quali, per guadagnarsi la giornata, si improvvisano talvolta operai (incaricati di terminare la ristrutturazione della casa di Alan De Luca), idraulici, \"fujenti\" (cio\u00e8 i pi\u00f9 devoti alla religione del vicolo in cui vivono) oppure si collegano dalla \"Radio Nuova San Giovanni\" presso cui lavorano come dj. Il ritornello che cantano durante i loro sketch \u00e8 sempre lo stesso: \"\u00ab'Mpruvvisament chest' ammore se ne va...\u00bb\" (improvvisamente questo amore se ne va).\nNd\u00f2 (Paolo Caiazzo).\nNd\u00f2 \u00e8 un turista giapponese, interpretato da Paolo Caiazzo, in visita alla citt\u00e0 di Napoli. Nei suoi sketch fa comparazioni con il proprio paese dove sono presenti similitudini alquanto bizzarre, come la presenza di paesi come San Sebastiano al Fuji o la festa di Pedigr\u00f2. Quando gli viene fatto notare la somiglianza, asserisce che sono i napoletani ad aver copiato i giapponesi. Finisce sempre per farsi rubare la macchina fotografica con la quale scatta compulsivamente foto a qualsiasi cosa vede.\nNelle stagioni successive si improvvisa anche cuoco. Egli si preoccupa di cucinare cibi prettamente giapponesi e con metodi della sua terra. Scatteranno le risate quando Nd\u00f2 spiegher\u00e0 come uccidere questo o quell'animale, perch\u00e9 in Giappone l'animale non pu\u00f2 essere ucciso, \"adda capit\u00e0!\" (Deve capitare)\nAl\u00ec (Luigi Tamburrino).\nAl\u00ec \u00e8 un immigrato tunisino che cerca di vivere vendendo oggetti come gli altri clandestini. Non conoscendo molto bene l'italiano, usa il linguaggio pi\u00f9 comune a Napoli (e quindi anche pi\u00f9 udito): il dialetto.\nGiggino Don Perignon (Rosario Toscano).\nPersonaggio egocentrico e stereotipo del tamarro ricco napoletano, viene ripreso mentre parla al cellulare con Alessandro Siani (accusato di prendere in giro i \"compagni tamarri\"). Egli racconta al suo interlocutore episodi tratti dalla sua vita quotidiana, in cui, a causa di goliardici equivoci, \u00e8 sempre \"costretto\" a prevalere su colui che gli avrebbe dovuto offrire un servizio (ad es. bagarino, commesso, gestore di enoteca ecc.). Il malinteso si conclude ogni volta con un sonoro ceffone da parte di Giggino che, fiero, crede di essersi fatto valere sul negoziante ritenuto erroneamente truffatore e raggiratore.\nLa signora Sannino (Rosario Sannino).\nPersonaggio creato dai fratelli Sannino: Rosario (la signora Sannino), e Salvatore (la spalla).\nPersonaggi \"TeleGaribaldi celebration\".\nBassolindo (Lino D'Angi\u00f2).\nIn realt\u00e0 il collegamento avviene con la sede del sindaco Rosa Russo Jervolino. Nello schermo non si vede nessuno, ma c'\u00e8 l'ex sindaco Bassolindo che sta inchiodando la sedia del suo successore (che \u00e8 partita) al pavimento per evitare che qualcuno di altre fazioni se ne impossessi.\nBassolindo quindi esce allo scoperto e, dialogando con Alan De Luca, parla del periodo di crisi economica e dei suoi problemi in politica.\nCardinale Crescenzio Sepe (Lino D'Angi\u00f2).\nAl cardinale Sepe viene sempre dedicato un piccolo spazio di tempo precedente all'intervento di Geppino da Ercolano.\nIl religioso, che in realt\u00e0 compare gi\u00e0 una prima volta accanto a Nino D'Angelo, si dedica alla dicitura di provebi pronunciati da profeti improbabili (es. Gattuso, Lavezzi o Salvatore), successivamente discussi da Alan De Luca e lo stesso parcheggiatore abusivo.\nAl termine del suo collegamento, saluta Alan De Luca dicendo \"\u00abca Maronn' v'accumpagn'\u00bb\" (\"che la Madonna vi accompagni\").\nGeppino Palla da Ercolano (Lino D'Angi\u00f2).\nGeppino compare per la prima volta dopo qualche puntata, a causa delle continue richieste dei telespettatori via e-mail. Il parcheggiatore abusivo ritorna alla sua vecchia abitudine, cio\u00e8 il cercare di comprendere il significato metaforico dei proverbi sentenziati dal Cardinale Crescenzio Sepe (Lino D'Angi\u00f2) su sollecitazione dello stesso D'Angi\u00f2 e di De Luca, alla ricerca di parole di conforto. Ancora una volta il risultato \u00e8 piuttosto demenziale e non conduce che a fare confusione.\nIl mago Gennaro D'Auria (Lino D'Angi\u00f2).\n\u00c8 l'imitazione di un cartomante, Gennaro D'Auria, definito un grande lettore delle carte, che puntualmente si arrabbia con chi lo contatta, soprattutto con chi mette in dubbio le sue capacit\u00e0 oppure chi si rifiuta di dire la verit\u00e0 al riguardo di una sua predizione. \u00c8 l'unico mago in grado di \"fare la palla\", ovvero di poggiare le mani su di una sfera (l'Attipass) e togliere il malocchio.\nCiruzzo Tozzi (Alan De Luca).\nCiruzzo Tozzi compare stavolta solo alla fine della stagione, irrompendo all'improvviso con un collegamento con il suo \"Ciruzzo Tozzi Show\". Il \"look\" \u00e8 cambiato: non presenta pi\u00f9 i lunghi capelli in stile Umberto Tozzi, ma sono lisci con le punte affusolate e pi\u00f9 corti. Spariscono gli occhiali da sole, mentre sul suo volto \u00e8 sito un neo (infatti si ritiene \u00ab\"il cantante con il neo-melodico\"\u00bb). Lo scopo del collegamento \u00e8 comunque quello di rinverdire i vecchi tempi cantando la sua \"hit\", cio\u00e8 \"Nunzia\".\nAniello Guardascione (Alan De Luca).\nImpresario continuamente smascherato durante le prime edizioni del programma, Aniello Guardascione sta cercando di scoprire nuovi artisti (tra cui i comici Tricche e Ballacche) e sta ristrutturando il suo \"ufficio\" (ancora una volta la Galleria Umberto I), per farne un \"loft\", uno studio di ultima generazione come quelli americani: perci\u00f2 ripete spesso che \"\u00abGuardascione sta facendo 'nu loft esagerato\u00bb\", alludendo in senso ironico al termine napoletano \"loffa\", indicante una silenziosa e sgradevole flatulenza. In realt\u00e0, a causa di una telefonata, si scopre che la storia del loft \u00e8 tutta una farsa, ma successivamente l'impresario compare nello studio di un nuovo ufficio, situato nello scantinato della Galleria, sulla cui parete \u00e8 affisso un fotomontaggio di s\u00e9 stesso con altre celebrit\u00e0. Vi si trova anche un busto in marmo che curiosamente porta i suoi stessi baffoni neri, e che, a detta di Guardascione, raffigurerebbe lui stesso all'et\u00e0 di 10 anni. Tra i suoi clienti affezionati ci sono Fabrizio Corona e tutto l'ambiente del reality \"La fattoria\". Da notare che durante il periodo del Festival di Sanremo compare all'esterno del teatro Ariston. Insieme con la nomea di imbroglione, tornano anche i vari tormentoni che lo hanno reso celebre.\nProfessor Pacifico Cirillo (Alan De Luca).\nIl professor di lettere e dizioni Pacifico Cirillo ricompare, come Geppino da Ercolano, su richiesta dei telespettatori. Il professore \u00e8 cambiato molto: ha un lungo pizzeto, ha acquistato una nuova automobile e porta una pettinatura che ricorda quella de I Cugini di Campagna (non a caso \"Anima mia\", tratta dall'omonimo album, \u00e8 la sua canzone preferita, nonch\u00e9 quella sempre ascoltata). Nonostante ci\u00f2, \u00e8 sempre imbottigliato nel traffico di Via Marina a Napoli, dove continuano le sue disavventure con i vigili urbani, che spuntano dovunque il docente si trovi, pronti a multarlo. Uno dei suoi nuovi problemi ha il nome di Salatiello, l'alunno \"\u00abcchi\u00f9 peggi' d'a classe\u00bb\" (il pi\u00f9 indisciplinato della sezione), il quale risponde alle domande con risposte assolutamente inadatte ad un contesto scolastico. Ritornano i suoi vecchi tormentoni \"\u00abAvanti Savoia!\u00bb\", \"\u00abchi\u00f2 chi\u00f2\u00bb\" e \"\u00ab'sti quatt' ciucci napulitani\u00bb\".\nMauro Califano (Alan De Luca).\nMauro Califano detto \"'O Calippo\", imitazione del pi\u00f9 celebre \"Califfo\" Franco, \u00e8 fondamentalmente un boss affiliato alla camorra, che tuttavia svolge altre molteplici attivit\u00e0. Innanzitutto scrive il libro di risposta a Gomorra di Roberto Saviano che illustra le crudelt\u00e0 della malavita napoletana, cio\u00e8 Sodoma (si fa riferimento a Gomorra e Sodoma, due citt\u00e0 bibliche), completamente bianco per dare un'immagine pulita di Napoli (oltre che una fregatura per l'acquirente); in secondo luogo scrive i testi poetici della sua raccolta \"'E figli so' piezz' 'e me...\" (I figli sono pezzi di me...) in cui si discutono divergenze e consigli per il suo erede ormai adulto. Puntualmente per\u00f2 arriva un sms o una telefonata che ne mettono in dubbio le doti di chansonier. Il cantante risponde con una chiamata, ma dopo una smorfia che indica la sua preoccupazione, cerca di smentire asserendo che il suo interlocutore \u00e8 pentito. Tiene moltissimo al suo dalmata Ugo (che in realt\u00e0 \u00e8 una statua), che giura di perdere nei luoghi pi\u00f9 assurdi (come ad esempio nel camino o da sopra un elicottero) nel caso in cui non mantenga le promesse fatte.\nIl pazzo (Rosario Toscano).\nIn realt\u00e0 il suo vero nome non viene mai precisato. \u00c8 comunque un esaurito che bussa al videocitofono per denunciare le cose che ha visto. Comincia sempre il suo discorso parafrasando in napoletano il celebre monologo di Roy Batty morente nel film \"Blade Runner\": \"\u00abHo visto cose ca si vu\u00f2 f\u00e0 'e nummere, nuvanta nunn'abbastano!\u00bb\" (\u00abHo visto cose per cui, se le si volesse trasformare -mediante la Smorfia- in numeri da giocare al lotto, non basterebbero i novanta numeri!\u00bb). Nonostante la sua natura isterica, comunque, gli argomenti da lui trattati sono estremamente veri e di attualit\u00e0, ma messi sul ridere. Al termine, per\u00f2, la sua schizofrenia emerge di nuovo dalle sue professioni davvero molto originali: ad esempio, afferma di essere stato un ladro che, con dei complici, era solito commettere furti di forfora presa sopra i giubbini, di acqua rubata sotto i vaporetti,di moscerini staccati dai parebrezza e cos\u00ec via. Il collegamento si chiude sempre dopo la sua frase senza senso \"\u00abnun \u00e8 oggi, nun \u00e8 dimani, ma pure 'o scacco vene a dama. Tu te ne vieni, io me ne vaco\u00bb\", cio\u00e8 \"non \u00e8 oggi, non sar\u00e0 domani, ma anche lo scacco viene a dama. Tu vieni qui (riferito a D'Angi\u00f2), io me ne vado\".\nDon Alfonso (Franco Pinelli).\nIl salumiere don Alfonso \u00e8 solito intrattenere discussioni con i suoi clienti. Essi narrano degli avvenimenti terribili (proiettili che colpiscono i bambini durante le partite di bigliardino, incendi per fughe di gas che bruciano tutto il palazzo...), che tuttavia il commerciante sminuisce definendole \"\u00abfesserie 'e caf\u00e8\u00bb\". I due conduttieri sono indignati quando vengono al corrente di tali catastrofi, e lo diventano ulteriormente al momento del conto, visto che don Alfonso ruba sul peso. Le sue frasi pi\u00f9 celebri sono: \"\u00ab\u00e8 troppo bell', ma ve dic bell'...bell'\u00bb\" (riferito a qualsiasi prodotto, che a volte \u00e8 di dubbia provenienza, per esempio il \"Prosciutto di Parma nostrano\") e \"\u00abche faccio, lascio?\u00bb\" (al momento di aumentare il peso del salume richiesto dall'acquirente).\nFiorella la ragazza dei baretti (Fiorella Ciccopieri).\n\u00c8 una ragazza ricca, ben vestita, che abita in una zona-bene di Napoli, Via Petrarca. Molto spocchiosa, passa le sue serate con i suoi amici (soprattutto una, Lilli), davanti ai baretti ben frequentati della Napoli chic. \u00c8 fanatica di Facebook e riceve spesso inviti incomprensibili sul cellulare per qualche festa in uno dei comuni dell'hinterland napoletano, e rifiuta sempre di andarci in quanto per il suo carattere \u00e9litario non pu\u00f2 sopportare di essere invitata in luoghi che reputa non consoni alla sua condizione, e frequenta solo ogni posto che, come ripete spesso, \"\u00e8 chic e non impegna\", come Posillipo o il Vomero.\nFiorella parla sempre in italiano, e a volte traduce letteralmente in un improbabile italiano detti e modi di dire napoletani.\nIl personaggio di Fiorella ricorda molto da una parte Silvia, anche per il modo di parlare e di muoversi, e dall'altra Gianfilippo e Gianmaria.\nTore il navigatore (Gabriele Rega).\nTore il Navigatore \u00e8 il fattorino di una pizzeria di Napoli che gira per la citt\u00e0 a bordo del suo scooter rigorosamente senza casco. Suo fedele compagno di viaggio \u00e8 il navigatore satellitare Navigazz, al quale si rivolge per trovare la strada giusta, con conseguenze quanto mai nefaste. Sovente vediamo Tore bussare al citofono di Telegaribaldi credendo di aver trovato, grazie a Navigazz, indirizzo ed inquilino giusto, ed \u00e8 compito dei conduttori della trasmissione ricondurlo sulla retta via aiutandolo a rimediare al cattivo funzionamento del navigatore.\nLa precaria (Claudia Letizia).\nLa precaria \u00e8 una giovane ragazza \"rinchiusa\" dietro il cassonetto dal quale conducono i due presentatori e dai quali \u00e8 separata tramite un plexiglas. All'inizio della puntata viene interpellata per leggere il sommario, cio\u00e8 la scaletta dei personaggi con cui ci si collega. In realt\u00e0, al solo sentir dire \"mannaggia bbubb\u00e0\" da qualcuno, la precaria scatta esibendosi in uno spogliarello non integrale sulle note delle canzoni \"Sweet Dreams (Are Made of This)\" (quando inizialmente svolge il ruolo di precaria-hostess dell'Alitalia) o \"No Stress\" (quando invece diventa precaria-operaia dell'industria di Pomigliano d'Arco). In base alla sua professione poi cambia anche l'abbigliamento. Il suo momento si conclude quando Lino D'Angi\u00f2 decide di calare la tapparella che scende sul plexiglas. Di solito qualche capo della divisa resta in possesso dei \"conduttieri\", che prontamente rilanciano nello spazio in cui la precaria risiede, generando cos\u00ec un rumore di vetro che si infrange ad ogni lancio.\nIl mimo (Angelo Belgiovine).\nIl mimo compare solo nelle puntate iniziali per poi uscire di scena. Si tratta di un ex impiegato dell'Alitalia che si \u00e8 ridotto al fare il mimo per strada che compie un movimento diverso in base all'importo che viene versato nel bicchiere in cui custodisce le elemosine. Viene continuamente sbeffeggiato da due bambini e da due operai che durante la loro pausa gli portano attrezzi per aiutarsi. In realt\u00e0 \u00e8 ovviamente una presa in giro.\nLa ragazza agenda (Sabrina Ciotola).\nIl personaggio \u00e8 la risposta alle ragazze-calendario, cio\u00e8 tutte quelle modelle e donne VIP che con pose sensuali si spogliano davanti alle macchine fotografiche.\nIl nome deriva dal fatto che mentre i calendari sono troppo brevi, un'agenda pu\u00f2 durare pi\u00f9 a lungo. Inoltre a differenza delle donne che scelgono di farsi riprendere senza veli sono personaggi adatti ad un pubblico adulto (naturalmente costituito da uomini), la ragazza agenda (a detta della stessa Sabrina Ciotola) \u00e8 anche per gli spettatori pi\u00f9 piccoli. Inizialmente ha solo il compito di dare il \"touch\", cio\u00e8 toccare lo schermo che automaticamente si collega con i vari personaggi; dopo qualche puntata, per\u00f2, comincia anche a leggere le e-mail che arrivano, insieme a Lino D'Angi\u00f2 ed Alan De Luca.\nOspiti.\nPartecipano alla trasmissione anche:\nSigle di TeleGaribaldi.\nSeconda stagione.\nLa sigla di coda di solito \u00e8 \"La Giungla\" del gruppo musicale de I Letti Sfatti, che talvolta per\u00f2 esegue qualche altro brano del proprio repertorio.\nTerza stagione.\nLa sigla di testa \u00e8 costituita da un breve passaggio di \"Garibaldi fu ferito\" su una finta interferenza televisiva, durante la quale Biagio Izzo si irrigidisce e poggia le mani sul bancone.\nSettima stagione.\nIl titolo della sigla di coda, \u00e8 sconosciuto ma Lino D'Angi\u00f2 e Alan De Luca la rinominano \"Si' 'mbuttant\"', anche se si alterna con le canzoni cantate da Nino D'Angelo in versione karaoke. Ad un certo punto della stagione, lo stesso D'Angi\u00f2 comincia ad imitare di sera in sera un cantante diverso per il ritornello, come Renato Zero o Vasco Rossi."}
{"id": "1808561", "revid": "117085585", "url": "https://it.wikipedia.org/wiki?curid=1808561", "title": "Odessa (iron)", "text": "Odessa (iron), o pi\u00f9 comunemente Odessa, \u00e8 un meteorite ferroso trovato in Texas nel 1922. Il nome ufficiale porta il suffisso \"(iron)\" per distinguerlo da \"Odessa (stone)\", un altro meteorite molto pi\u00f9 piccolo caduto in Ucraina, vicino alla famosa citt\u00e0 di Odessa.\nStoria.\nI primi esemplari di ferri meteoritici provenienti da Odessa, Texas, furono riconosciuti come tali nel 1922 e nell'arco di qualche anno fu anche riconosciuta l'origine meteoritica del Cratere Odessa da parte di Daniel Barringer, l'ingegnere minerario famoso per aver riconosciuto per primo l'origine meteoritica del famoso Meteor Crater.\nTra gli anni trenta e quaranta venne fatta una sistematica esplorazione del sito con perforazioni al fine di individuare eventuali masse metalliche all'interno del cratere, ma senza successo. Negli ultimi anni la zona \u00e8 stata battuta da cacciatori di meteoriti dotati di metal detector e questo ha portato una relativa abbondanza di campioni sul mercato.\nCrateri.\nIl cratere principale, l'Odessa Meteor Crater, misura 165 metri di diametro. Il cratere \u00e8 stato riempito dalla sabbia e per questo nel punto centrale \u00e8 profondo solo un paio di metri rispetto alla pianura circostante. Nelle vicinanze sono stati individuati altri 4 crateri pi\u00f9 piccoli.\nComposizione e classificazione.\nIl meteorite Odessa strutturalmente \u00e8 una ottaedrite grezza, caratterizzata da numerose inclusioni di taenite e altri minerali accessiori.\nLa classificazione chimica ufficiale \u00e8 \"gruppo principale (MG) del complesso IAB\".\nEsemplari.\nGli esemplari di Odessa a volte soffrono della cosiddetta malattia da Lawrencite, cio\u00e8 una corrosione del metallo dovuta alla contaminazione con del cloro. Questa contaminazione \u00e8 avvenuta con tutta probabilit\u00e0 per via dei depositi salini presenti nella zona dove il meteorite \u00e8 rimasto negli ultimi 50000 anni."}
{"id": "1808562", "revid": "110157", "url": "https://it.wikipedia.org/wiki?curid=1808562", "title": "Bad Reputation (Joan Jett)", "text": "Bad Reputation \u00e8 il primo album da solista di Joan Jett, pubblicato nel 1981 per l'etichetta discografica Blackheart Records, dopo lo scioglimento delle Runaways.\nIn origine il disco fu stampato senza etichetta nel 1980 sotto il nome di \"Joan Jett\"."}
{"id": "1808563", "revid": "92723", "url": "https://it.wikipedia.org/wiki?curid=1808563", "title": "Episodi di Smallville (settima stagione)", "text": "La settima stagione della serie televisiva Smallville \u00e8 andata in onda sul canale statunitense The CW dal 27 settembre 2007 al 15 maggio 2008. Inizialmente la stagione doveva essere composta di 22 episodi come di consueto, ma a causa dello sciopero degli sceneggiatori hollywoodiani \u00e8 stata ridotta a 15. Sono stati poi prodotti altri cinque episodi in seguito alla conclusione dello sciopero, avvenuta il 12 febbraio 2008.\nAaron Ashmore viene promosso al cast principale, a cui si unir\u00e0 pure Laura Vandervoort, quest'ultima per\u00f2 lo lascer\u00e0 nel finale di stagione insieme a John Glover, Michael Rosenbaum e Kristin Kreuk.\nIn Italia \u00e8 stata trasmessa in prima assoluta sul canale a pagamento Steel, della piattaforma Mediaset Premium, dal 24 maggio 2008 al 26 luglio 2008. Successivamente \u00e8 stata trasmessa in chiaro da Italia 1 dall'8 aprile 2009 al 6 maggio 2009.\nIl sole giallo.\nTrama.\nClark riesce ad allontanare il suo clone e a fermare l'inondazione provocata dalla distruzione della diga; tornato alla struttura salva Lois, Chloe e il bambino in cui si trovava l'ultimo \"zoner\". Il clone di Clark va alla fattoria e grazie ad un frammento di kryptonite si cura. Lex viene salvato da una ragazza che successivamente vola via. Lois parla a Clark del potere di Chloe e la ragazza si mette alla ricerca di Lex, che vuole consegnarsi alla polizia. Chloe viene dichiarata morta ma successivamente si sveglia all'obitorio, venendo liberata da Clark. Il clone libera Lex dalla prigione e gli chiede di collaborare per uccidere il giovane Kent. Questi, grazie a Chloe e al marziano, capisce i poteri e i punti deboli del suo avversario (la kriptonite verde rende lo zoner pi\u00f9 forte, mentre il sole giallo lo indebolisce). Lex e il clone ritornano alla diga, quest'ultimo dopo essersi potenziato grazie ad un'intera scorta di kryptonite, attacca Lex e Clark; questi per\u00f2, grazie alla luce solare, riesce a sconfiggerlo, mentre il marziano lo confina sul lato assolato del pianeta rosso. Lex viene di nuovo arrestato mentre Lana ricompare sana e salva a Shanghai. \nLa ragazza di Krypton.\nTrama.\nLois e Clark, perlustrando la zona circostante la diga, scoprono una navicella con simboli kryptoniani: i due tentano di avvicinarsi, ma la ragazza che ha salvato Lex lo impedisce ad entrambi. Il giovane Luthor viene scagionato dalle accuse e comincia a ipotizzare che Lana sia ancora viva. Clark ritrova la ragazza kryptoniana, che gli dice di essere in cerca di Kal-El. Grant Gabriel, nuovo redattore capo del Daily Planet, sente Lois e Chloe parlare dell'astronave e propone alla prima di scrivere un articolo sul ritrovamento. Kara, la ragazza di Krypton, spiega a Clark di essere sua cugina: il ragazzo le parla allora della distruzione del loro pianeta e dell'effetto della kryptonite su di loro, nonch\u00e9 di essere stata sospesa nel tempo per diciotto anni. La ragazza decide di recuperare la sua astronave, poich\u00e9 se forzata provocher\u00e0 un'esplosione nucleare. Clark insegna a Kara a usare il super udito, in questo modo i due riescono a trovare la navicella ma Lois li anticipa innescando l'autodistruzione. Lex rintraccia Lana a Shanghai: la ragazza ha sfruttato il clone creato da Lex per inscenare la sua morte e, sebbene lo minacci, non lo uccide. Grent, impressionato dall'articolo di Lois, la assume. Kara riferisce a Clark di aver perso il suo cristallo (che \u00e8 nelle mani dell'uomo alla guida del laboratorio dove venne portata la navicella) e che \u00e8 fondamentale ritrovarlo. Clark, alla Fortezza, parla con Jor-El, che lo mette in guardia da Kara, sulle cui tracce c'\u00e8 Lex..\nLo scrigno del tempo.\nTrama.\nKara, per ambientarsi alla vita a Smallville, decide di partecipare a un concorso di bellezza, mentre Lana torna da Clark. Questi e la cugina hanno una discussione sull'importanza di mantenere segreti i loro poteri. Dopo le prove del concorso, Kara trova il cadavere di un'altra ragazza, eliminata da due concorrenti. L'uomo del laboratorio, l'agente del Dipartimento della Difesa Carter, va da Lex per parlargli della sua ricerca di Kara. Jimmy, che indaga assieme a Chloe al caso della ragazza del concorso, viene attaccato dall'assassina della giovane ma viene salvato da Kara, che la ragazza vede usare i suoi poteri. Lana incontra Lex a casa di Clark e il magnate le dice di sapere che la cugina di Clark \u00e8 in citt\u00e0. Clark e Chloe scoprono che le due ragazze del concorso sono delle ladre dotate di poteri; le due avvicinano Kara e la ragazza decide di seguirle. Kara vince il concorso ma le due la incastrano per il furto di un antico scrigno il cui contenuto \u00e8 un cristallo kryptoniano; Kara, uscita grazie a Chloe, salva Clark e recupera l'oggetto. Lex, successivamente, la rintraccia per ringraziarla di averlo salvato, ma la ragazza nega di avere dei poteri.\nIl prezzo dell'immortalit\u00e0.\nTrama.\nChloe incontra al Talon Sasha Woodman, la ragazza che controlla le api; questa le dice che grazie a un'operazione col dottor Curtis Knox ha perso i suoi poteri e parte della sua memoria, scusandosi per ci\u00f2 che ha fatto in passato. Il marziano arriva a casa di Clark e ha un diverbio con Kara: l'uomo spiega a Clark di non fidarsi di lei in quanto suo padre, Zor-El, tent\u00f2 di uccidere Jor-El e che se mettesse le mani sul cristallo sarebbe una catastrofe. Lex si incontra con Knox, che rapisce i mutanti per usarli come cavie nella speranza di rendere la moglie immortale come lui; successivamente Chloe si rivolge al medico. Kara chiede a Jimmy di aiutarla a trovare il video dell'astronave di Lois. Clark scopre le intenzioni di Chloe ma la ragazza gli chiede di lasciarla stare. Lex intima al dottor Knox di chiudere la clinica, ma l'uomo rifiuta; Lex gli spara, ma l'uomo sopravvive, venendo per\u00f2 steso da Clark. Successivamente questi, con l\u2019aiuto di Lex, riesce a salvare Chloe e Knox viene imprigionato dal marziano. Chloe non riesce a dire a Jimmy di essere una mutante e i due si lasciano. \nIl supereroe.\nTrama.\nA Smallville si sta girando il film tratto dal fumetto \"Warrior Angel\" e Clark salva da un incidente sul set Rachel Davenport, stella della pellicola. L'attrice ringrazia il giovane Kent e concede un'intervista a Chloe, che le rivela che quanto le \u00e8 accaduto \u00e8 stato un vero e proprio attentato. Lois indaga su Lex, ma Grant le dice di occuparsi dell'incidente di Rachel. Lionel, disperso dal giorno della distruzione della diga, si risveglia in un letto cui \u00e8 costretto da una donna di nome Marilyn. Lana porta a Clark le ricerche di Chloe, dalle quali emerge che l'attentatore potrebbe essere un fan eccessivamente critico. Clark salva Rachel da un altro attentato, ma l'aiuto regista, l'attentatore, scopre i suoi poteri. Lionel riesce a scappare, ma Lana, che paga Marilyn per tenerlo prigioniero, lo ferma. Clark riceve un numero di \"Warrior Angel\" in cui l'attentatore gli dice di conoscere i suoi poteri e che deve salvare il mondo. Lex ritrova il padre, che dopo aver ucciso Marylin scappa. Clark scopre chi \u00e8 l'attentatore e questi, per spingere il giovane Kent ad abbracciare il suo destino, rapisce Lana per ucciderla, ma Clark la salva. Lionel va da Lana e le dice di lasciare fuori Clark dai suoi propositi di vendetta. \nLa fondazione Isis.\nTrama.\nJimmy rivela a Clark e Chloe che Kara \u00e8 andata a Washington dopo aver visto il video dell'astronave e i due capiscono che il cristallo \u00e8 nelle mani del governo; Clark chiede allora aiuto a Lionel, non rivelandogli per\u00f2 l'origine aliena della cugina. Chloe, ancora assillata dal suo essere una mutante, si rivolge alla Fondazione Isis, un ente gestito da Lana che aiuta le persone colpite dai meteoriti; le due si incontrano alla sede e Chloe intuisce che qualcosa non va, anche perch\u00e9 Lana le chiede di non dire niente a Clark. Questi ritrova Kara, ma i due hanno un altro litigio. La ragazza scopre che Lex \u00e8 coinvolto e va a casa sua, ma prima di aprire la sua cassaforte l'agente Carter la ferma grazie a delle manette di kryptonite; portatala in un laboratorio, Carter utilizza una versione migliorata del macchinario per recuperare i ricordi progettato al Summerholt su di lei e Kara vede l'amata zia Lara. Clark arriva al laboratorio e toccando il macchinario scopre la verit\u00e0 sullo zio Zor-El e vede sua madre; la kryptonite presente, tuttavia, lo indebolisce, ma Lionel, giunto sin l\u00ec, uccide Carter e aiuta i due kryptoniani. Kara, riappacificatasi col cugino, rivaluta il padre ed esce con Jimmy, lasciando Chloe amareggiata. Clark infine mostra a Lana la foto di sua madre e il cristallo di Kara, al cui interno si trova il DNA di Lara. \nFuria omicida.\nTrama.\nDurante una tempesta, Lana ottiene gli stessi poteri di Clark e i due, facendo l'amore, provocano un terremoto. Chloe va da loro e scopre cosa \u00e8 successo: ricordando a Clark i pericolosi precedenti del trasferimento di poteri, questi le chiede di controllare Lana, che sente la conversazione. Lex riceve da uno dei suoi sottoposti la lega metallica di Fine e Lana, spiandoli dalla sede della Fondazione Isis, ruba le informazioni su di essa. Clark si rivolge a Lionel, che gli dice che fu Lana a rapirlo; tornato a casa, Lex gli dice che Lana ha distrutto la sua cassaforte. Lana si rivolge a Grant Gabriel per rendere pubblico il nuovo progetto di Lex e al rifiuto dell'editore stende lui e Lois. Clark e Chloe scoprono tutto e il ragazzo esterna all'amica i dubbi su Lana; questa attacca Lex e Chloe mostra a Clark la Fondazione Isis, e i due scoprono la stanza per lo spionaggio. Clark ferma Lana prima che uccida Lex e le toglie i suoi poteri, ma la lega metallica fugge. Grant e Lois cominciano una relazione. La lega metallica prende possesso del corpo di una donna del laboratorio. \nL'anello blu.\nTrama.\nClark viene richiamato dalla madre attraverso il cristallo: portato l'oggetto alla Fortezza, nonostante gli avvertimenti di Jor-El lo inserisce nel quadro di comando della struttura, liberando Lara e Zor-El. Chloe scopre Grant e Lois mentre Zor-El ritrova la figlia, alla quale dice di voler cambiare vita e di aspettarlo alla Fortezza. Il kryptoniano si reca da Lionel, al quale dice di sfruttare il fatto di essere il \"contenitore\" di Jor-El per portare Clark e Lara dalla sua parte, ma viene fermato dal nipote. Clark porta Lara all'ufficio di Oliver e la donna gli d\u00e0 un anello; il giovane Kent affronta poi Zor-El, scoprendo che l'anello lo ha privato dei suoi poteri e che tutti gli eventi collegati al cristallo sono stati architettati da suo zio, che successivamente porta Lara alla Fortezza. Lex si incontra con Grant, dicendogli di stare lontano da Lois. Zor-El, giunto alla Fortezza, d\u00e0 inizio ad un'eclissi per sterminare gli umani. Clark giunge alla Fortezza un attimo prima che Zor-El uccida Kara e distrugge il cristallo: l'anello di kryptonite blu sparisce, cos\u00ec come Lara e Zor-El, e l'eclissi si ferma, mentre Kara si risveglia a Detroit priva di ricordi. Grant e Lois continuano la loro relazione nonostante dicano a Chloe e Lex di averla interrotta: parlando con quest'ultimo, il redattore dichiara la sua vera identit\u00e0, Julian Luthor. Clark chiede a Jor-El di trovare Kara, ma questi decide di punire il figlio per la sua ennesima disobbedienza. \nMostro da meteorite.\nTrama.\nClark manca da due settimane. Lois riceve una telefonata da un uomo che per costringerla a smascherare la LuthorCorp ha messo una bomba su Chloe. Clark torna a casa e decide di collaborare con Lana per incastrare Lex: la ragazza lo porta dalla donna attaccata dalla lega metallica di Fine e il giovane Kent la sente parlare in kryptoniano. Chloe legge il messaggio di Lois che la informa della bomba, ma rimane bloccata in ascensore con Jimmy. Adrian, l'aguzzino, incontra Lois e le dice che deve costringere Lex a confessare il progetto sulla clonazione, \"Gemini\": Lois intervista il miliardario alla presenza di Julian e sotto la guida di Adrian, ma Lex la ferma. Adrian, rivelando a Julian che sono entrambi cloni del fratello di Lex, viene ucciso da quest'ultimo, ma aziona la bomba. Chloe confessa a Jimmy di essere una mutante e i due si baciano, mentre Clark porta via l'ordigno. Lex dice a Lois di aver acquistato il Daily Planet e le intima di non scrivere mai pi\u00f9 su di lui; Julian, successivamente, la lascia. Chloe dice a Clark che la sequenza in kryptoniano \u00e8 la stessa di un computer che tenta di avviarsi, e Clark la riconduce al Brainiac di Fine. Infine si scopre che il Clark tornato a Smallville \u00e8 in realt\u00e0 il clone, mentre l'originale \u00e8 in una teca di ghiaccio alla Fortezza. \nIl sosia.\nTrama.\nLo \"zoner\" ha ormai preso stabilmente il posto di Clark. Julian dimostra a Lionel di essere il clone del fratellino di Lex e il magnate esprime il desiderio di conoscerlo meglio. Lana comunica allo \"zoner\" che Brainiac sta mietendo vittime tra i senzatetto per rigenerarsi e gli chiede di fermarlo: il clone lo trova e gli chiede aiuto per mascherarsi meglio; Brainiac, che lo riconosce subito come \"zoner\", lo indirizza quindi verso Dax-Ur, un altro scienziato kryptoniano residente sulla Terra e rintracciabile grazie allo scudo trovato nello scrigno del tempo. Il clone fa visita a Chloe e la ragazza si accorge che qualcosa non va. L'essere si reca alla Fortezza per cercare lo scudo, ma Jor-El lo caccia, per poi svegliare Clark e ordinargli di sconfiggerlo; questi torna subito a casa e informa Lana di quanto accaduto. Il clone chiede aiuto di nuovo a Brainiac, che gli dice di cercare ancora Dax-Ur, mentre Clark si rivolge a Lionel, che lo indirizza anche lui verso lo scienziato e gli dice di usare la kryptonite blu per uccidere il clone; in realt\u00e0, per\u00f2, il miliardario \u00e8 una trasformazione di Brainiac. Clark si rivolge a Chloe, che gli consegna lo scudo (che aveva preso per nasconderlo dal clone); l'oggetto lo teletrasporta dallo scienziato, ma avverte Brainiac. Dax-Ur rivela di aver inventato lui Brainiac e decide di aiutare Clark. Questi trova Lana e il clone all'ufficio di Oliver e la ragazza, grazie alla kryptonite blu, distrugge l'essere. Brainiac rintraccia Dax-Ur e gli estrae con la forza le informazioni per ripararsi. Lex e Julian hanno una discussione; il ragazzo va a cena col padre, ma un rapinatore assoldato da Lex lo uccide. \nUrlo ultrasonico.\nTrama.\nChloe riesce ad ottenere dei file importanti per Oliver, ma viene attaccata da una ragazza; Freccia Verde tenta di fermarla, ma questa, anche grazie ad un urlo ultrasonico, riesce a scappare con le informazioni. I rapporti tra Clark e Lana, dopo quanto successo col clone, sono ancora parecchio tesi; arrivato al Daily Planet, Clark nota la ferita di Chloe e, saputo dell'attacco subito, va da Oliver, che gli dice che i file riguardavano un progetto di Lex. Questi paga la ragazza per i file e la incarica di portargli Freccia Verde. Lionel chiede a Lana di aiutarlo ad incastrare Lex per l'omicidio di Julian, ricattandola con la storia del suo rapimento. Lei e Clark hanno un'accesa discussione sul loro rapporto. Lois va da Oliver, ma i due vengono attaccati dalla sicaria di Lex, che distruggendo i vetri con il suo urlo rivela l'alter ego del miliardario. Clark e Chloe scoprono che \"canarino nero\" \u00e8 in realt\u00e0 Dinah Lance, una reporter del Planet; Clark la intercetta e tenta di spiegarle che \u00e8 Lex il vero malvagio, ma la donna fugge. Dinah va da Lex e dopo aver appurato la malvagit\u00e0 dei suoi scopi lei e Freccia Verde lo attaccano, e Clark evita il peggio. Lois, capendo l'importanza della sua missione, lascia Oliver. Questi e Clark convincono Dinah a entrare nella squadra di supereroi. Lana e Clark, infine, si riappacificano. \nViaggio nella mente.\nTrama.\nLex e Lois trovano Kara a Detroit, ma il ragazzo che tiene con s\u00e9 la kryptoniana spara al miliardario in fronte. Lex finisce in coma e Chloe decide di usare il suo potere per salvarlo e scoprire dove sono Kara e Lois. Lana scopre che la LuthorCorp ha sviluppato una macchina che permettere di entrare nella mente e Clark decide di usarla con Lex: il giovane Kent, dentro la mente del miliardario, viene attaccato dalla sua parte malvagia e salvato da quella buona. Clark vede poi i ricordi dell'infanzia di Lex, il suo incontro con Kara a Detroit e i momenti con Lana; mentre tenta di salvare la parte buona di Lex dalla malvagia, Lex ha un arresto cardiaco: Chloe usa il suo potere e Clark, una volta salvata la parte buona di Lex, si sveglia e salva Lois e Kara. Chloe si riprende, ma Clark le chiede di non usare pi\u00f9 il suo potere. Lex avvicina Kara e le dice che la terapia che le far\u00e0 recuperare la memoria \u00e8 pronta. \nEroe di gomma.\nTrama.\nJimmy porta Kara, ancora priva della memoria, a un concerto; Pete, che lavora al locale dove si tiene l'evento, mangiando delle gomme da masticare alla kryptonite la salva allungando a dismisura le braccia e venendo ripreso da Jimmy. Kara chiede aiuto a Lex per recuperare la memoria e il miliardario le parla del suo bracciale. Pete mostra i suoi poteri a Clark: questi gli dice che sono pericolosi, in quanto derivanti dalla kryptonite, ma il ragazzo, felice di essere anche lui un eroe, non lo ascolta. Pete tenta di aiutare Chloe sabotando Lex, ma questi lo scopre e lo ricatta per avere il bracciale di Kara. Clark scopre l'origine dei poteri di Pete e Jimmy informa lui e Chloe della missione affidata da Lex al loro amico. Clark tenta di fermare Pete, ma questi lo mette fuori gioco con la kryptonite, dirigendosi ad uccidere Lex, che tuttavia lo rapisce per torturarlo. Lionel salva Clark e questi salva Pete; una volta tornato in s\u00e9 il ragazzo si scusa con Clark e Chloe e se ne va. Clark nasconde il bracciale di Kara in una botola nel fienile mentre la ragazza va a vivere da Lex. \nIl viaggiatore.\nTrama.\nLionel riceve una lettera con un misterioso sigillo mentre Clark viene rapito da un commando armato. Il miliardario si incontra con Patricia Swann, figlia del dottor Virgil Swann: la ragazza gli dice di sapere tutto della setta chiamata Veritas, una societ\u00e0 segreta formata da suo padre, Lionel stesso, Edward Teague e i coniugi Queen con lo scopo di proteggere \"il viaggiatore\", un essere proveniente da un'altra galassia. Patricia afferma inoltre di avere le prove che Lionel ha ucciso tutti i membri della setta e lo ricatta per incontrarsi con Clark. Lex convince Kara a sottoporsi alla terapia per recuperare la memoria. Lionel, a capo del commando che ha rapito Clark, tenta di sviare le indagini di Chloe e Lana accusando Lex del sequestro, ma inutilmente; le due allora decidono di condurre Kara alla Fortezza per farle restituire i poteri e la memoria da Jor-El, introducendosi nella tenuta Luthor attraverso un passaggio segreto conosciuto da Lana. Patricia Swann si incontra con Lex e gli parla della Veritas; questi si rivolge al padre e Lionel decide di accettare la proposta di Patricia. Chloe, supplicando Jor-El alla Fortezza, fa restituire a Kara i suoi poteri e la sua memoria; Patricia viene condotta da Clark, ma Pierce, a capo del commando, si rifiuta di ascoltare Lionel. Kara salva Clark e Lionel uccide Pierce. Patricia consegna a Clark l'ultimo diario del padre e gli rivela che Lionel ha ucciso tutti i membri della Veritas; Clark va da lui, esternandogli il suo disappunto, e restituisce a Kara il suo bracciale. Patricia Swann viene infine uccisa e Lex si trova in possesso del suo medaglione. \nIl segreto delle chiavi.\nTrama.\nBrainiac tenta di convincere Kara a unirsi a lui, dicendole che conosce il modo per tornare su Krypton, ma Clark lo caccia. Lois e Jimmy cominciano ad indagare sulla morte di Patricia Swann. Lex, da quando \u00e8 stato colpito a Detroit, ha continui flash della sua infanzia: grazie ad uno di essi scopre che la verit\u00e0 sul \"viaggiatore\" \u00e8 conservata in una cassaforte a Zurigo, di cui ha gi\u00e0 una chiave (quella di Patricia). Jimmy e Lois mostrano a Lionel le foto del cadavere di Patricia, dalle quali il miliardario capisce che \u00e8 stata uccisa per prenderle la chiave (l'altra, quella dei Queen, \u00e8 in suo possesso). Dato l'imminente scontro con Brainiac, Kara tenta di insegnare a Clark a volare; il ragazzo non ci riesce, ma capisce che possono rintracciare l'intelligenza artificiale grazie al suo bisogno di energia. Brainiac attacca Lana; Clark la trova a casa sua in stato catatonico: la ragazza scrive un messaggio, in caratteri kryptoniani, in cui Brainiac ordina a Clark di portargli Kara. Lois e Jimmy scoprono che il mandante dell'omicidio di Patricia \u00e8 Lex, che viene informato dalla sua assistente che serve una seconda chiave: grazie ad un altro flashback, Lex scopre che essa \u00e8 nelle mani di Lionel. Clark e Kara si incontrano con Brainiac e la ragazza, per salvare Lana, va assieme all'intelligenza artificiale via dalla Terra. Lionel implora Chloe di comunicare a Clark che sta per accadere qualcosa di tremendo, ma la ragazza non lo ascolta. \nIl medaglione del potere.\nTrama.\nLex tenta di sapere l'identit\u00e0 del \"viaggiatore\" dal padre, ma l'uomo si rifiuta; dopo avergli preso il medaglione, Lex spinge Lionel gi\u00f9 dalla finestra della LuthorCorp, scoprendo poi che la chiave \u00e8 sparita. Clark trova, nella cassaforte di Lionel, un cristallo contenente una lettera a lui indirizzata in cui lo informa dei due medaglioni. Chloe trova la chiave nel suo cassetto, ma Lex la prende e la licenzia. Jimmy e Lois trovano la foto che ritrae l'omicidio di Lionel, ma l'assistente di Lex, Gina, li rapisce e va a recuperare lo scatto, su cui stanno lavorando Chloe e Clark alla Fondazione Isis. Chloe scopre che Lex ha ucciso suo padre, ma Gina distrugge la foto. Clark salva Jimmy e Lois mentre Gina, scoperto il segreto di Clark, viene uccisa. Clark decide di fermare Lex e recuperare le chiavi, partecipando poi al funerale di Lionel. \nSpia per caso.\nTrama.\nVanessa Weber, agente dell'NSA, avvicina Jimmy dicendogli che Chloe potrebbe lavorare per una cellula terroristica e gli ordina di pedinarla. Clark, leggendo il diario di Virgil Swann, legge il nome di Lana; recatosi alla Fortezza sente sua cugina, che dice di essere su Krypton e che Brainiac vuole ucciderlo. Chloe riesce a trovare una foto di Kara e Brainiac nello spazio, ma viene arrestata da Vanessa Weber; Jimmy tuttavia la libera e dopo averle assicurato che fermer\u00e0 i federali i due si riappacificano. A Zurigo Lex trova la cassetta, che al suo interno conserva uno strano quadrante; tornato al Planet dice a Jimmy di aver risolto il problema di Chloe, favore che Jimmy stesso dovr\u00e0 riscattare in futuro. Clark e Chloe scoprono che Kara e Brainiac sono riusciti a tornare indietro nel tempo fino al 1989, anno in cui Krypton esisteva ancora, e che l'intelligenza artificiale ha intenzione di uccidere Clark neonato in modo che non esista nel presente; il giovane Kent decide quindi di trovare un modo per tornare sul pianeta natale.\nApocalisse.\nTrama.\nKara invia un altro messaggio a Clark: Chloe gli suggerisce di andare alla Fortezza, ma il giovane Kent si rifiuta, dicendo che se non fosse mai esistito il mondo intero sarebbe stato molto migliore. La chiave ottagonale lo teletrasporta allora in una dimensione parallela in cui Jor-El non lo ha inviato sulla Terra. Dopo che Clark fallisce nell'intento di fermare Brainiac, Jor-El lo rimanda indietro e Clark decide di andare su Krypton: qui Kara sconfigge Brainiac e Clark invia s\u00e9 stesso neonato sulla Terra, per poi tornare a casa con la cugina. Lana, nonostante la distruzione di Brainiac, non migliora: Lex si incontra allora con Clark, ma questi non gli rivela niente. Lois tenta di consolare Clark mentre Kara cade a terra agonizzante.\nLa ricerca.\nTrama.\nLex, che cerca ancora di capire a cosa serva il quadrante trovato a Zurigo, viene seriamente ferito; Chloe e Clark scoprono che il simbolo inciso sul suo petto rimanda alla Veritas e il giovane Kent, interpretando questi simboli, arriva alla cattedrale di San Cristoforo di Montreal, dove incontra Edward Teague, ultimo membro della setta. Quando l'uomo capisce che Clark non vuole uccidere Lex, lo attacca con la kryptonite per poi sottoporlo ad un antico rituale kryptoniano, mentre Lex arriva alla cattedrale e inserisce il congegno in un orologio, dal quale ottiene un medaglione. Edward Teague tenta poi di ucciderlo mentre Chloe salva Clark, che poi ferma i due. Il miliardario capisce che l'oggetto ritrovato \u00e8 collegato alla tenuta Luthor di Smallville, precedentemente situata in un villaggio della Scozia collegato all'orologio della cattedrale. Grazie ad esso, Lex scopre un oggetto che gli rivela la posizione della Fortezza. \nArtico.\nTrama.\nKara, dopo essersi fatta dire che Lex \u00e8 in possesso del congegno per controllare il \"Viaggiatore\", uccide Edward Teague. Lex ordina a Jimmy di sviare le indagini di Lois altrimenti consegner\u00e0 Chloe ai federali. La ragazza comunica a Clark che il Planet sta per promuoverlo reporter mentre Chloe gli parla della morte di Edward Teague; recuperando i file audio dell'incidente, Clark sente la voce di Kara. Questa si infiltra in casa di Lex per prendere il congegno, ma l'oggetto la respinge e Clark la riporta a casa, dalla quale poi fugge; la ragazza rivela poi a Lex il suo segreto e quello di Clark, dicendogli inoltre che questi distrugger\u00e0 l'umanit\u00e0. Chloe, con uno stratagemma, tenta di fermarla, ma questa, che si rivela essere in realt\u00e0 Brainiac, la attacca, e la reporter usa il suo potere per proteggersi. Chloe cade in stato catatonico e Clark capisce che si tratta di Brainiac: intercettatolo in una centrale elettrica, il giovane Kent lo distrugge e Chloe e Lana si riprendono. Questa fa recapitare a Clark un video nel quale lo lascia in quanto conscia dell'importanza della sua missione. Jimmy chiede a Chloe di sposarlo, ma nello stesso momento la ragazza viene arrestata. Lex arriva alla Fortezza; Clark, informato da Jimmy, si precipita alla struttura, ma il miliardario, nonostante dica a Clark di volergli bene, inserisce il congegno nel quadro di comando e la distrugge. Kara \u00e8 prigioniera nella Dimensione Fantasma."}
{"id": "1808564", "revid": "59975", "url": "https://it.wikipedia.org/wiki?curid=1808564", "title": "Joan Jett (album)", "text": ""}
{"id": "1808568", "revid": "1235755", "url": "https://it.wikipedia.org/wiki?curid=1808568", "title": "Nicol\u00e1s Almagro", "text": "Carriera.\nNato e residente a Murcia, Almagro \u00e8 stato un tennista destrimano dal rovescio a una mano che aveva nella terra battuta la sua superficie preferita, sulla quale ha conquistato tutti e 13 i suoi titoli.\nGiocatore potente e talentuoso, era dotato di un diritto assai penetrante (da lui stesso considerato il suo colpo migliore), di un rovescio classico stilisticamente apprezzabile e spesso profondo e preciso, oltre che di un ottimo servizio, caratteristica inconsueta per uno specialista della terra battuta. Nel corso della sua carriera \u00e8 stato per\u00f2 spesso discontinuo, alternando vittorie brillanti (come a Valencia nel 2006, quando, partendo dalle qualificazioni, elimin\u00f2 due ex numeri 1, Juan Carlos Ferrero e Marat Safin) a brucianti sconfitte contro giocatori meno dotati di lui.\nNella seconda parte del 2007 il suo rendimento \u00e8 migliorato anche sul cemento, cosa che gli ha permesso di raggiungere i quarti al Masters 1000 di Cincinnati (dove \u00e8 stato sconfitto in tre set da Roger Federer) e il terzo turno all'US Open, dove ha come miglior risultato il quarto turno raggiunto cinque anni dopo. Tra il 2008 e il 2012 ha avuto i suoi anni migliori, issandosi fino al numero 9 del ranking il 2 maggio 2011. I suoi migliori risultati nei tornei del Grande Slam sono i quarti di finale agli Open di Francia nel 2008, 2010 e 2012 e i quarti agli Australian Open nel 2013. Ha vinto in totale 13 tornei nel circuito ATP, perdendo 10 finali."}
{"id": "1808571", "revid": "180559", "url": "https://it.wikipedia.org/wiki?curid=1808571", "title": "Toluca (meteorite)", "text": "Toluca \u00e8 un meteorite ferroso trovato in Messico nel 1776, vicino a Toluca.\nStoria.\nLa caduta di questo meteorite risale probabilmente a pi\u00f9 di 10000 anni fa.\nUsato per secoli dagli indigeni per realizzare strumenti in metallo, fu scoperto nel 1776 dai conquistadores.\nDistribuzione.\nNegli anni sono stati raccolti migliaia di frammenti arrivando ad una massa complessiva di circa 3000 kg.\nComposizione e classificazione.\nIl meteorite Toluca strutturalmente \u00e8 una ottaedrite grezza, molto simile al meteorite di Odessa. \u00c8 caratterizzato da frequenti inclusioni di troilite.\nLa classificazione chimica ufficiale \u00e8 \"sottogruppo low-Au/low-Ni (sLL) del complesso IAB\"."}
{"id": "1808573", "revid": "106456", "url": "https://it.wikipedia.org/wiki?curid=1808573", "title": "Castello di Leona", "text": "Il castello di Leona era un antico fortilizio che dominava, dalle alture dell'odierna Levane, la strada che da Arezzo, e quindi da Roma, portava a Firenze e la via che dalla Val D'Ambra scendeva verso l'Arno.\nStoria.\nIl castello medievale, probabilmente longobardo, prese il nome dal precedente insediamento etrusco, poi romano, di \"\"Leunal\" sui resti o sulle vicinanze del quale venne edificato.\nSorgeva sul poggio di \"Monteleoni\", nel pianoro detto appunto di \"Castelvecchio\", nei pressi del santuario di Santa Maria dove, oltre a quanto rimane della costruzione ovvero laterizi e pietre squadrate, sono stati rinvenuti e si rinvengono ancora, soprattutto tra la chiesa e il \"fontino\", frammenti di terrecotte a vernice nera propri del periodo tardo-etrusco, e cocci ceramici di epoca romana e alto-medievale.\nLa collinetta di Monteleoni si alza piuttosto ripida tra i torrenti \"Trigesimo\" da una parte e Ambra dall'altra, che vanno poi a confluire poco sotto. Protetto a ovest anche da due altri corsi d'acqua che si orientano rispettivamente verso l'uno e l'altro torrente, Monteleoni era all'epoca la posizione pi\u00f9 strategica per controllare la valle dell'Arno che, poco prima di Levane, esce dalla Val d'Inferno per entrare nella piana.\nIl castello di Leona \u00e8 rammentato nei documenti fino dal secolo XI. Infatti da un testamento risalente all'ottobre del 1098 e redatto nel castello di Pierle dal marchese Arrigo II, figlio del marchese Ugo II e nipote di Arrigo I della casa dei marchesi Bourbon del Monte Santa Maria, si disponeva, a favore della sua parente contessa Sofia, figlia del conte Berardo e sposata in seconde nozze col conte Alberto, di una porzione di beni che appartenevano al testatore ossia \u00ab\"il castello di Montevarchi con la sua corte, il castello di Le\u00f9na con la sua corte, il castello di Moncione con la sua corte, e con tutto ci\u00f2 che aveva nel castello e corte del Tasso\"\u00bb.\nCon \"corte di Le\u00f9na\"\" in particolare ci si riferiva a Levane Alta, il borgo fortificato, che, a differenza degli altri castelli limitrofi, sorgeva su un colle differente rispetto al \"castrum\".\nTuttavia nel giugno del 1288 il castello risultava essere in potere del vescovo Guglielmino degli Ubertini quando fu preso dai fiorentini e distrutto con Castiglione Ubertini, le Conie e altre quaranta piazzeforti della Valdambra. Non a caso \u00ab\"fu la pi\u00f9 grande e ricca oste che facessono i Fiorentini dappoch\u00e8 i Guelfi tornarono a Firenze\"\u00bb.\nVenne poi ricostruito e lasciato formalmente agli Ubertini ma sempre sotto la Signoria di Firenze che, nel 1368, ordin\u00f2 che, con le entrate della dogana o diritto di pedaggio che il castello riscuoteva a chi voleva passarne il territorio, si modernizzassero anche i ponti sopra l'Ambra e fu allo stesso tempo ordinata la costruzione della strada che da Leona portava al Ponte a Buriano.\nPoi nel 1385 Azzo degli Ubertini vendette tutto il feudo di Levane, Leona compresa, a Firenze che nello stesso anno decret\u00f2 che \u00ab\"\u00e8 uno castello murato intorno. \u00c8 da lasciarlo al presente come sta, et a tempo se ne pensi altro. Pare lasciarlo alla podesteria di Montevarchi\"\u00bb.\nMa con l'annessione di Arezzo, avvenuta l'anno prima, di fortezze in quell'area, un tempo di confine, Firenze non ne aveva pi\u00f9 bisogno e il castello di Leona venne piano piano condannato all'abbandono. Le sue rovine, ancora visibili a met\u00e0 Ottocento, vennero successivamente risucchiate da una serie di frane e smottamenti dovuti ai cedimenti di una vecchia cava nelle vicinanze."}
{"id": "1808574", "revid": "767487", "url": "https://it.wikipedia.org/wiki?curid=1808574", "title": "Gibeon (Namibia)", "text": "Gibeon \u00e8 una citt\u00e0 della Namibia, capitale dell'omonimo distretto elettorale nella regione dell'Hardap. Ha una popolazione di circa 3000 abitanti.\nGeografia fisica.\nLa citt\u00e0 si trova nella parte centrale della Namibia, a 160 chilometri a nord di Keetmanshoop, ad un'altezza di 1170 metri sul livello del mare.\nStoria.\nGibeon, originariamente conosciuta con il nome di Khaxa-ts\u00fbs, prese il nome da Kido Witbooi, primo capo trib\u00f9 dei \u01c0Khowesin, una sotto-trib\u00f9 degli Orlam, il quale, accompagnato dai suoi seguaci, giunse in quella zona nel 1850 circa e vi fond\u00f2 la Societ\u00e0 Missionaria renana, che successivamente diverr\u00e0 nota con il nome di Witbooi Nama.\nMeteorite.\nLa citt\u00e0 \u00e8 famosa per la scoperta di un antico meteorite caduto nella preistoria, scoperto nel 1838 e noto come meteorite Gibeon. Appena prima di colpire la Terra, il meteorite si frantum\u00f2 in tanti pezzi; sono state trovate circa 26 tonnellate di materiale meteoritico. Parte di esso \u00e8 in mostra nella capitale della Namibia, Windhoek."}
{"id": "1808576", "revid": "767487", "url": "https://it.wikipedia.org/wiki?curid=1808576", "title": "Dio, come ti amo (album)", "text": "Dio, come ti amo \u00e8 il 15\u00ba album di Domenico Modugno, pubblicato dall'etichetta discografica Curci il 10 febbraio 1966.\nIl disco.\nPubblicato subito dopo la vittoria al Festival di Sanremo 1966, le uniche due canzoni inedite del disco sono la title track ed il lato B del 45 giri, \"Io di pi\u00f9\": tutte le altre canzoni, infatti, erano gi\u00e0 state pubblicate su vari 45 giri nel corso del 1964 e del 1965.\nLa copertina raffigura il cantautore con in mano il trofeo vinto al festival su uno sfondo rosso, con i titoli delle canzoni del disco alla sua sinistra; non sono riportati n\u00e9 gli arrangiatori n\u00e9 i musicisti che hanno suonato nel disco.\nLa canzone \"L'avventura\" era la sigla dello sceneggiato televisivo \"Scaramouche\", in cui Modugno recitava la parte del protagonista.\nL'album \u00e8 stato ristampato in CD dalla Halidon nel 2011 in una confezione digipack apribile che ripete la grafica dell'originale.\nTracce.\nLATO A\nLATO B"}
{"id": "1808577", "revid": "1361571", "url": "https://it.wikipedia.org/wiki?curid=1808577", "title": "Luca Barbarossa (album)", "text": "Luca Barbarossa \u00e8 il primo album ufficiale pubblicato dal cantautore Luca Barbarossa pubblicato nel 1981.\nIl disco.\nDopo la partecipazione al Festival di Sanremo 1981 ed il buon risultato di vendita del 45 giri contenente la canzone partecipante alla manifestazione, Roma spogliata/Se il letto mio volasse, la Fonit Cetra pubblica a settembre il primo album di Barbarossa, che viene promosso con la partecipazione della canzone \"Da stasera\" alla Mostra Internazionale di Musica Leggera, il singolo viene anche pubblicato su 45 giri, senza per\u00f2 riscuotere successo.\nL'album, prodotto dall'ex cantante dei The Rokes, Shel Shapiro, viene registrato agli Stone Castle Studios di Carimate, ed il tecnico del suono \u00e8 Ruggero Penazzo; per \"Roma spogliata\" venne invece utilizzata la base del 45 giri (registrata allo Studio Mammuth di Roma) a cui vennero aggiunti il pianoforte suonato da Antonello Venditti, la pedal steel guitar di Roberto Colombo e la voce di Barbarossa (che ricant\u00f2 la traccia), tutti registrati allo Stone Castle.\nLe canzoni sono tutte scritte da Barbarossa, e sono di propriet\u00e0 delle Edizioni musicali Usignolo, la copertina, curata da Jolanda Lanero, ha sul fronte una fotografia del cantautore accovacciato.\nNella prima ristampa su CD sono state incluse come bonus track \"Se il letto mio volasse\" e \"La strada del sole\"\nTracce.\nLATO A\nLATO B\nMusicisti.\nNella camicia interna dell'album i musicisti sono in realt\u00e0 suddivisi canzone per canzone; per motivi di comodit\u00e0 sono stati qui invece raggruppati insieme"}
{"id": "1808585", "revid": "124189267", "url": "https://it.wikipedia.org/wiki?curid=1808585", "title": "Come dentro un film", "text": "Come dentro un film \u00e8 il secondo album ufficiale del cantautore italiano Luca Barbarossa, pubblicato nel 1987.\nIl disco.\nDopo la partecipazione al Festival di Sanremo 1987 con la canzone \"Come dentro un film\", la CBS decide di pubblicare il secondo disco di Barbarossa, che in realt\u00e0 era pronto da tempo: l'uscita era stata rimandata in vista di Sanremo, tant'\u00e8 che il numero di catalogo, 450210 1, \u00e8 inferiore a quello di dischi pubblicati alcuni mesi prima (ad esempio \"Assolo\" di Claudio Baglioni, pubblicato ad ottobre del 1986, ha come numerazione 450364 1).\nOltre alla title track, sono gi\u00e0 conosciute \"Via Margutta\", presentata a Sanremo l'anno precedente, e \"Buonanotte\", lato B di \"Come dentro un film\". Il brano scelto per promuovere l'album fu \"Roberto\", un delicato ritratto di adolescente, .\nIl disco viene registrato nello \"Studio Libero\" di Roma, di propriet\u00e0 di Antonio Coggio, che \u00e8 anche il tecnico del suono, oltre che il produttore e l'arrangiatore (tranne che per \"Intanto la radio\" e \"Amore come stai\", arrangiate da Maurizio Tirelli).\nLa copertina del disco raffigura al centro una fotografia di Barbarossa, su sfondo nero, mentre all'interno la camicia contiene un disegno di Carlo Frisardi.\nTracce.\nLATO A\nLATO B"}
{"id": "1808589", "revid": "767487", "url": "https://it.wikipedia.org/wiki?curid=1808589", "title": "Roma spogliata/Se il letto mio volasse", "text": "Roma spogliata/Se il letto mio volasse \u00e8 il primo 45 giri di Luca Barbarossa, pubblicato nel 1981.\nIl disco.\nDopo aver ottenuto un contratto discografico con la Fonit Cetra, Barbarossa partecipa al Festival di Sanremo con \"Roma spogliata\", brano acustico con un arrangiamento country, che descrive in modo disincantato ma con affetto la capitale; la canzone ottiene un buon risultato, classificandosi al quarto posto e diventando in breve tempo un successo.\nIl brano sul lato B, \"Se il letto mio volasse\", \u00e8 una delicata canzone d'amore acustica. Quest'ultimo brano \u00e8 stato in seguito incluso nella prima ristampa in CD del primo album del cantautore, a differenza della versione del 45 giri di \"Roma spogliata\", in quanto quella presente sull'album contiene alcune sovraincisioni, ad esempio il pianoforte di Antonello Venditti, ed \u00e8 stata ricantata da Barbarossa.\nIl disco, che entra in hit parade, \u00e8 stato registrato allo Studio Mammuth di Roma, ed i tecnici del suono sono Pino Bernardini e Kiko Fusco (componente della Schola Cantorum.\nLe canzoni sono entrambe scritte da Barbarossa, e sono di propriet\u00e0 delle Edizioni musicali Usignolo."}
{"id": "1808590", "revid": "152625", "url": "https://it.wikipedia.org/wiki?curid=1808590", "title": "Roma spogliata", "text": ""}
{"id": "1808591", "revid": "80598", "url": "https://it.wikipedia.org/wiki?curid=1808591", "title": "Se il letto mio volasse", "text": ""}
{"id": "1808592", "revid": "76963", "url": "https://it.wikipedia.org/wiki?curid=1808592", "title": "Paul Popowich", "text": "Biografia.\nStudia arte drammatica e pianoforte alle scuole superiori. Debutta nel mondo cinematografico all'et\u00e0 di 15 anni nel film \"Tommy Tricker e il francobollo magico\" del 1988.\nNel corso della sua carriera prende parte a numerosi film e telefilm tra cui alcuni episodi dell'ottava stagione della serie televisiva \"Beverly Hills 90210\" e un episodio della di \"\"."}
{"id": "1808595", "revid": "125744977", "url": "https://it.wikipedia.org/wiki?curid=1808595", "title": "I Profeti", "text": "I Profeti sono stati un gruppo musicale italiano di musica beat e pop melodico.\nStoria del gruppo.\nIl primo nucleo del gruppo si costituisce a Milano nel 1964; dopo le prime esibizioni nella loro citt\u00e0 i musicisti entrano in contatto con la CBS, che propone loro un contratto: viene cos\u00ec pubblicato nel 1966 il loro primo 45 giri, \"Bambina sola\", che riscuote un discreto successo (la canzone sul retro, \"Le ombre della sera\", \u00e8 scritta da Lucio Battisti).\nIl secondo 45 giri contiene la canzone \"Rubacuori\", cover di \"Ruby Tuesday\" dei Rolling Stones, con testo di Mogol; sul retro \"Sole nero\", cover di \"Call My Name\" dei Them; dopo questo disco si ha il primo di una lunga serie di avvicendamenti nella formazione (dovuti alla chiamata per il servizio militare di alcuni dei componenti). Durante la registrazione del primo album infatti avviene l'ingresso di Roberto Margaria e Raffaele Favero.\nL'album risulta interessante per gli inediti come \"Asciuga le tue lacrime\" (altro brano di Battisti), \"Per fare un uomo\" di Francesco Guccini ed una cover di \"The Bells of Rhymney\" di Pete Seeger (con l'arrangiamento simile a quello realizzato dai Byrds).\nAnche nell'aspetto i musicisti del complesso cercano di trovare una strada originale e sulla copertina dell'album si fanno fotografare vestiti con tuniche orientali e caffettani; inoltre vi \u00e8 nell'album anche una ricerca sulle sonorit\u00e0, con l'uso di strumenti esotici come il sitar o la proposta di alcuni brani strumentali come \"Sunny\" o \"Fa fa fa fa\".\nDopo la pubblicazione dell'album Favero abbandona il complesso (si trasferir\u00e0 in Pakistan aprendo la comune transculturale di Tatti Nasrati e poi in Afghanistan, diventando musulmano e prendendo il nome di Raffiullah Khan, per poi finire ucciso in guerra), sostituito da Franco D'Onofrio che lascer\u00e0 la formazione nell'aprile del 1969 per dedicarsi alla carriera di attore teatrale (lavorer\u00e0 anche nella compagnia di Eduardo De Filippo); verr\u00e0 sostituito dal \"rientrante\" Osvaldo Bernasconi. Anche Donato Ciletti ritorna e Roberto Margaria si sposta dal basso alla chitarra al posto di Nazareno La Rovere, che abbandona il complesso.\nNel 1968 la band partecipa al Festivalbar con \"Ho difeso il mio amore\", cover di \"Nights in White Satin\" dei Moody Blues (incisa anche dai Nomadi, da Dalida e dai Bit-Nik), che riscuote un buon successo, bissato nell'autunno dello stesso anno da quello di \"Gli occhi verdi dell'amore\", cover di un brano scritto e composto da Chip Taylor, \"Angel of the Morning\", registrato da molti artisti, tra cui la prima versione nel novembre del 1967 fu quella della cantautrice americana Billie Davis, seguita da quella di Merrilee Rush &amp; the Turnabouts, nel febbraio 1968.\nIl biennio 1969-1970, dopo la pubblicazione dei singoli \"La tua voce\" e \"La mia vita con te\", segna una crisi per il complesso dei Profeti; la casa discografica decide di puntare sul leader, Renato Brioschi, che partecipa da solista a \"Un disco per l'estate 1970\" con \"Lady Barbara\", vincendolo: convinto da questo successo, Renato lascia definitivamente la band. Nel 1969 era entrato Maurizio Bellini all'organo Hammond in sostituzione di Margaria che lascia il complesso per continuare gli studi in medicina, diventando in seguito un cardiologo e dietologo autore di numerosi libri sul colesterolo.\nIl complesso torna comunque in hit parade nel 1970 con \"Non si muore per amore\" e nel 1971 con \"Era bella\", cover di \"Nothing Rhymed\", canzone di Gilbert O'Sullivan. Nello stesso anno pubblica il singolo \"Prima notte senza lei\", con il quale partecipa al Cantagiro 1972. In quel periodo, per divergenze musicali, se ne va il batterista Osvaldo Bernasconi, a cui subentra Claudio Belloli.\nNel 1973 il gruppo presenta a \"Un disco per l'estate\" il brano \"Io perch\u00e9, io per chi\", che rimane il suo ultimo grande successo.\nNel 1974 torna Bernasconi, inoltre entrano Beppe Tiranzoni (ex-Numi ed ex-Corte dei Miracoli) alle tastiere e all'organo Hammond e Claudio Buzzoni al basso e chitarra.\nLa band ci riprova ancora a Saint-Vincent nel 1975 con \"Dimmi pap\u00e0\", mentre l'anno successivo partecipa al 26\u00ba Festival della Canzone Italiana con \"Cercati un'anima\".\nNel 1977, dopo quest'ultimo 45 giri, il complesso dei Profeti si scioglie. Solo Ciletti tenta di continuare la carriera musicale (come del resto Brioschi, seppur dietro le quinte come autore e produttore), mentre gli altri componenti si dedicano ad altre attivit\u00e0: La Rovere diviene chirurgo stomatologo, mentre Osvaldo Bernasconi diventa direttore artistico della Ciao Records.\nNel 1989 il complesso fa una breve apparizione nella trasmissione televisiva \"Una rotonda sul mare\", condotta da Red Ronnie, suonando \"Ho difeso il mio amore\", \"Gli occhi verdi dell'amore\" e \"Lady Barbara\".\nNel 1999 i Profeti hanno ripreso l'attivit\u00e0 con l'incisione di un album di cover dei Bee Gees tradotte in italiano, pubblicato dalla DV More Record."}
{"id": "1808600", "revid": "262457", "url": "https://it.wikipedia.org/wiki?curid=1808600", "title": "Fahuajing", "text": ""}
{"id": "1808601", "revid": "228587", "url": "https://it.wikipedia.org/wiki?curid=1808601", "title": "Comm", "text": "comm (abbreviazione dalla lingua inglese di \"common\", \"in comune\") \u00e8 un comando dei sistemi operativi Unix e Unix-like, e pi\u00f9 in generale dei sistemi POSIX, che legge due file di testo le cui linee sono ordinate e mostra sullo \"standard output\" le linee in comune e le linee presenti solo in uno dei due file. \u00c8 un tipo di filtro.\nPer ordinare i file da usare con \"comm\" si pu\u00f2 usare il comando sort.\nIn generale, per trovare le differenze tra due file di testo si pu\u00f2 usare il comando diff.\nSintassi.\nLa sintassi generale di \"comm\" \u00e8 la seguente:\n comm [\"opzioni\"] [--] \"file1\" \"file2\"\nI parametri \"file\" indicano i nomi dei file da esaminare, che devono essere gi\u00e0 ordinati. Uno dei due parametri pu\u00f2 anche essere un trattino (\"-\"), indicando in quel caso che vanno letti i dati dallo \"standard input\".\nIl doppio trattino -- (facoltativo) indica che i parametri successivi non sono da considerarsi opzioni.\nIl comportamento predefinito prevede di un formato di output su tre colonne, che rispettivamente contengono:\nTra le opzioni vi sono:\nEsempi.\nPartendo due file di testo contenenti le seguenti linee (ordinate):\nfile1.txt:\n arancio\n banana\n carota\nfile2.txt:\n arancio\n banana\n banana\n zucchine\nMostra le linee presenti in solo uno dei due file e quelle presenti in entrambi (notare che banana \u00e8 riportata sia come presente in entrambi i file che come presente solo nel secondo file, perch\u00e9 \u00e8 ripetuta pi\u00f9 volte nel secondo file):\n $ comm file1.txt file2.txt\n arancio\n banana\n banana\n carota\n zucchine\nMostra solo le linee presenti in entrambi i file:\n $ comm -12 file1.txt file2.txt\n arancio\n banana\nMostra le linee presenti solo nel primo file:\n $ comm -23 file1.txt file2.txt\n carota\nMostra le linee presenti solo nel secondo file (banana viene indicato perch\u00e9 si riferisce alla seconda ripetizione, che non \u00e8 presente nel primo file):\n $ comm -13 file1.txt file2.txt \n banana\n zucchine"}
{"id": "1808614", "revid": "1522738", "url": "https://it.wikipedia.org/wiki?curid=1808614", "title": "Amanda Tanen", "text": ""}
{"id": "1808615", "revid": "921573", "url": "https://it.wikipedia.org/wiki?curid=1808615", "title": "Chad Broskey", "text": "\u00c8 apparso nel ruolo di Gavin in \"Zack e Cody al Grand Hotel\". \u00c8 stato coprotagonista del film Disney \"Scrittrice per caso\" al fianco di Kay Panabaker nel ruolo di Marco Vega, amore segreto della protagonista. \u00c8 apparso, inoltre, in un episodio della serie televisiva Scrubs impersonando Rod, il figlio immaginario che Todd avrebbe potuto avere.\nChad ha frequentato la \"Youth Performing Arts School\", parte del \"DuPont Manual High School\" a Louisville."}
{"id": "1808625", "revid": "11959", "url": "https://it.wikipedia.org/wiki?curid=1808625", "title": "Mahajanapada", "text": "Mahajanapada (sanscrito: \u092e\u0939\u093e\u091c\u0928\u092a\u0926, Mah\u0101janapada) significa letteralmente \"Grande Regno\" (da Maha, \"grande\", e Janapada \"paese\"). Antichi testi buddisti come l'Anguttara Nikaya (I. pag. 213; IV. pag. 252, 256, 261) fanno spesso riferimento a sedici grandi regni e repubbliche (\"Solas Mahajanapada\"), che si evolvettero e fiorirono nel nord e nord-ovest del subcontinente indiano prima dell'avvento del Buddismo in India. \nPanoramica.\nLa struttura politica degli antichi indiani sembra aver avuto inizio da unit\u00e0 tribali semi-nomadi chiamate \"Jana\" (letteralmente soggetti). I primi testi vedici attestano diverse Jana o trib\u00f9 di ariani, che vivevano in Stati tribali semi-nomadi, in lotta tra loro e contro altre trib\u00f9 non ariane, per il possesso del bestiame (vacche e pecore) e dei pascoli. Queste prime Jana vediche pi\u00f9 tardi sarebbero diventate \"Janapada\". \nIl termine \"Janapada\" significa letteralmente il punto d'appoggio di una trib\u00f9. Ci\u00f2 \u00e8 dovuto al fatto che i Janapada derivarono da quei primi territori dove si insediarono le trib\u00f9 Jana. Questo processo di primo insediamento era stato completato prima dell'avvento di Buddha e P\u0101\u1e47ini. La regione settentrionale del sub-continente indiano fu divisa in pi\u00f9 Janapada delimitate tra di loro da confini. In Panini Janapada sta per paese e Janapadin per i suoi cittadini. Queste Janapada presero successivamente il nome della trib\u00f9 o della Jana che vi si era stabilita. Intorno al 600 a.C. molte di queste Janapada si erano ulteriormente evolute in grandi entit\u00e0 politiche, espandendosi territorialmente e dando vita a regni conosciuti nella tradizioni buddista come Mahajanapada o grandi nazioni. \nI testi buddisti, insieme ad altri, solo incidentalmente si riferiscono alle sedici grandi nazioni (\"Solasa Mahajanapada\") esistenti prima della nascita del Budda. Non danno alcun collegato storico tranne che nel caso del Magadha. Il testo buddista Anguttara Nikaya, in pi\u00f9 punti, fornisce un elenco delle sedici nazioni: \nUn altro testo buddista, il D\u012bgha Nik\u0101ya, cita solo i primi dodici Mahajanapada e tralascia gli ultimi quattro del precedente elenco (Digha Nikaya, Vol II, p.\u00a0200). \nIl Chulla-Niddesa, un altro antico testo del canone buddista, aggiunge il Ralinga alla lista e sostituisce Yona per Gandhara, quindi segnala Yona e Kamboja come Uttarapatha in un'unica Mahajanapada. \nIl testo Jaina Bhagvati Sutra d\u00e0 un elenco leggermente diverso di sedici Mahajanapada: Anga, Banga (Vanga), Magadha, Malaya, Malavaka, Accha, Vaccha, Kochcha (Kachcha?), Padha, Ladha (Lata), Bajji (Vajji), Moli ( Malla), Kasi, Kosala, Avaha e Sambhuttara. L'autore del Bhagvati per\u00f2 omette aree come il Gandhara e Kamboja e l'elenco, giudicato pi\u00f9 tardo, viene considerato meno attendibile. \nL'idea di fondo di coloro che hanno redatto questi elenchi era sostanzialmente pi\u00f9 tribale che geografica, dal momento che gli elenchi includono i nomi delle genti e non dei paesi."}
{"id": "1808626", "revid": "92723", "url": "https://it.wikipedia.org/wiki?curid=1808626", "title": "Uberto Benvoglienti", "text": "Biografia.\nErudito senese vissuto tra XVII e XVIII secolo, si occup\u00f2 di storia locale soprattutto relativa al periodo medievale e collabor\u00f2 attivamente alle ricerche di eruditi, storici e letterati italiani (tra i quali Ludovico Antonio Muratori) ed europei. La sua numerosa produzione di studi e ricerche giace inedita presso la Biblioteca Comunale degli Intronati di Siena, cos\u00ec come il suo vasto epistolario che vede figurare tra i corrispondenti i protagonisti italiani ed europei della Republique des Lettres di inizio Settecento.\nCarteggi.\nCarteggio di Uberto Benvoglienti con Anton Francesco Gori.\nIl carteggio di Uberto Benvoglienti con Anton Francesco Gori rappresenta solo uno degli scambi epistolari intrattenuti dall'erudito senese con numerosi corrispondenti italiani ed europei. \nUn dettagliato profilo bio-bibliografico di Uberto Benvoglienti (Siena 3 ottobre 1668 - Siena 23 febbraio 1733) \u00e8 stato curato da Armando Petrucci nella relativa voce del \"Dizionario Biografico degli Italiani\", vol. 8, Roma, 1966, pp. 705-709 (d'ora innanzi D.B.I.). Molto pi\u00f9 ampia e articolata la bibliografia su Anton Francesco Gori (Firenze 9 dicembre 1691 \u2013 Firenze 21 gennaio 1757), della quale si segnalano, oltre alla omonima voce curata da Fabrizio Vannini in D.B.I., vol. 58, Roma, 2002, pp. 25-28, alcuni contributi attinenti al suo epistolario: Monica Maria Angeli, \"I manoscritti di Anton Francesco Gori\" nella Biblioteca Marucelliana di Firenze in La scoperta degli Etruschi: quaderno di documentazione, a cura di Mauro Cristofani, Roma, Istituto della Enciclopedia Italiana, 1992, pp. 152-158; Il carteggio di Anton Francesco Gori, introduzione di Mauro Cristofani, repertorio a cura di Liuba Giuliani, Roma, CNR, 1987; \"L'epistolario di Anton Francesco Gori. Saggi critici, antologia delle lettere e indice dei mittenti\", a cura di Cristina De Benedictis, Maria Grazia Marzi, Firenze, Firenze University Press, 2004.\nIl numero dei corrispondenti, tra i quali alcuni protagonisti della \"Republique des Lettres\" [Tra questi spiccano i nomi di Bernard de Montfoucon, di Philip von Stosch, di Richard Rawlinson, di Ludovico Antonio Muratori, Scipione Maffei, Apostolo Zeno, Giusto Fontanini; tra i corrispondenti toscani si segnalano i nomi di Anton Maria e Salvino Salvini, Filippo Buonarroti, Anton Francesco Marmi, oltre ai nomi degli amici senesi Girolamo Gigli, Jacopo Angelo Nelli, Ludovico Sergardi., la variet\u00e0 dei temi trattati e la qualit\u00e0 delle argomentazioni offerte fanno del carteggio del Benvoglienti, finora poco studiato nella sua complessit\u00e0, una preziosa testimonianza della cultura toscana tra la fine del XVII e l'inizio del XVIII secolo.\nIl carteggio con Anton Francesco Gori risulta esemplare non tanto per le considerazioni particolarmente erudite che vi si trovano contenute, quanto per il fatto di documentare le fasi preparatorie della edizione di antiche iscrizioni epigrafiche romane presenti in Toscana pubblicate dal Gori tra il 1727 e il 1743 e per offrire, seppure di scorcio, un affresco dell'interesse per le antichit\u00e0 che all'epoca si andava diffondendo in Toscana anche grazie all'attivit\u00e0 del Gori stesso.\nDel resto il Gori \u2013 che, educato allo studio delle antichit\u00e0 dal celebre Anton Maria Salvini e sostenuto dal senatore Filippo Buonarroti, si dedicava in quel torno d'anni nella raccolta e indagine delle antiche iscrizioni romane \u2013 non poteva trovare a Siena nel Benvoglienti un referente e collaboratore migliore per le sue ricerche, essendo questi un profondo conoscitore della realt\u00e0 locale e rinomato ormai in tutta Italia per la sua fama di erudito di alta levatura.\nDel carteggio rimangono solo ventotto lettere che si distendono per un arco cronologico di sei anni: dal 27 luglio 1723 al 26 aprile 1729. La prima testimonianza conservatasi della corrispondenza tra i due eruditi \u00e8 la copia di una lettera inviata dal Gori nell'estate del 1723 (vedi lettera numero 1). A questa ne fanno seguito altre tredici nel corso dell'anno seguente (lettere dalla 2 alla 14). Sono quattro le lettere del 1725 (dalla 15 alla 18) e di pari numero quelle del 1727 (dalla 19 alla 22). Tre sole lettere rimangono del 1728 (23-25). Come pure tre sono quelle del 1729 (26-28). Una lacuna percorre tutto il 1726 non essendo reperibile alcuna lettera di quell'anno.\nSono di mano del Benvoglienti tredici lettere: otto originali sono tutte conservate alla Biblioteca Marucelliana di Firenze; sei minute si trovano presso la Biblioteca Comunale degli Intronati di Siena. Al Gori appartengono le restanti sedici: una copia \u00e8 alla Biblioteca Marucelliana; quindici originali sono tutte conservate alla Biblioteca Comunale degli Intronati. Dell'intero complesso delle lettere, ordinato cronologicamente, viene fornita la trascrizione.\nLe minute del Benvoglienti delle quali non si \u00e8 conservata l'originale inviata al Gori riportano il nome del destinatario nell'indirizzo di saluto iniziale. Unica eccezione \u00e8 la minuta del 24 gennaio 1725 per la quale l'appartenenza al carteggio si fonda sul suo contenuto in relazione alle altre missive di quell'anno. Nella minuta, infatti, si avvisa dell'invio di circa ventotto trascrizioni di iscrizioni antiche e si forniscono ulteriori chiarimenti in merito ad esse; della loro ricezione informa il Gori nella sua responsiva del 10 marzo 1725. \nIl carteggio si componeva di un numero maggiore di lettere rispetto a quelle conservatesi, essendo possibile rilevare dalla corrispondenza stessa che alcune epistole sono andate disperse. Infatti nella missiva del 6 gennaio 1724 il Benvoglienti ne menziona due precedenti del Gori ricevute l'una durante il suo soggiorno \u00abin villa\u00bb, l'altra a Siena contenente gli auguri per il Natale 1723. Nella lettera del 25 agosto 1724 ancora il Benvoglienti accenna ad una lettera da lui inviata contenente le trascrizioni delle iscrizioni \u00abtali quali l'ho ritrovate ne miei libri\u00bb. Dalla lettera del Gori del 4 dicembre 1725 si apprende che aveva ricevuto almeno una lettera dal Benvoglienti precedente al mese di novembre, alla cui data avrebbe dovuto far pervenire un'iscrizione dedicata alle Ninfe. Rimane il silenzio per tutto il 1726. \u00c8 probabile comunque che la comunicazione tra i due si sia diradata in quell'anno anche a causa degli impegni del Gori nel dare alle stampe la prima parte delle Inscriptiones. Non \u00e8 forse per caso, infatti, che la corrispondenza riprenda con la lettera del Gori datata 6 giugno 1727 nella quale comunica al Benvoglienti il desiderio di inviargli una copia delle Inscriptiones, finalmente pubblicate, \u00abavendogliela destinata in dono\u00bb. Di un'altra lettera del Benvoglienti del gennaio o febbraio 1729 riferisce il Gori nella sua del 2 marzo di quell'anno. \nAlcune lettere del Benvoglienti sono state recentemente edite in formato elettronico. Il database on-line denominato Epistolario di Anton Francesco Gori, ideato da Clara Gambaro e pubblicato dalla Firenze University Press, rende accessibile, tra l'altro, la consultazione delle trascrizioni di numerose lettere del carteggio di Anton Francesco Gori conservato presso la Biblioteca Marucelliana. L'opera di trascrizione \u00e8 stata curata da Cristina De Benedictis e da Maria Grazia Marzi nell'ambito di un progetto di ricerca che ha coinvolto il Dipartimento di Storia delle Arti e dello Spettacolo e il Dipartimento di Scienze dell'antichit\u00e0 \u201cG. Pasquali\u201d dell'Universit\u00e0 degli Studi di Firenze. Per quanto riguarda il carteggio con Uberto Benvoglienti il database presenta un quadro molto parziale poich\u00e9 sono pubblicate le trascrizioni solo di tre delle otto lettere manoscritte del Benvoglienti conservate tra le carte del Gori. Inoltre i testi sono scorretti in numerosi punti presentando clamorosi fraintendimenti di lettura. A ci\u00f2 intende anche sopperire la presente edizione nel riportare con fedelt\u00e0 il dettato dei testi originali.\nNon potendo dar conto di tutte le tematiche e le materie trattate nel carteggio, \u00e8 possibile, in questa sede, accennare all'argomento che emerge come pi\u00f9 ricorrente. Interesse principale delle comunicazioni tra i due eruditi risultano essere le iscrizioni romane presenti presso le collezioni private di nobili signori senesi di cui il Benvoglienti fornisce notizie e trascrizioni. Il Gori far\u00e0 tesoro delle informazioni inviate da Siena e le utilizzer\u00e0 ampiamente nella stesura della seconda parte delle sue Inscriptiones, pubblicata nel 1734. Il Gori, infatti, dopo aver dato alla luce nel 1727 una prima parte di iscrizioni presenti in Firenze, aveva continuato a raccogliere documenti per pubblicare quelle conservate nelle altre citt\u00e0 della Toscana. Il numero e la qualit\u00e0 delle iscrizioni romane fornite dal Benvoglienti furono utilissime per dar corpo al capitolo delle Inscriptiones dedicato a Siena. Il Benvoglienti, tuttavia, non fece in tempo a vedere conclusa questa ulteriore fatica del Gori, poich\u00e9 pubblicata un anno dopo la sua morte avvenuta il 23 febbraio 1733. Nell'introduzione alla Pars secunda, nel ricordare i corrispondenti e i collaboratori toscani, il Gori cos\u00ec tesse gli elogi dell'amico senese: \u00abSenenses inscriptiones [...] mecum humanissime communicavit vir nobilissimus Ubertus Benvoglientius, de patria gloria, ac splendore, deque litteraria republica optime meritus, qui nuper summo civium moerore fato functus est\u00bb; rimanendo in ci\u00f2 fedele a quanto promesso in una sua lettera del 1724: \u00abViver\u00f2 sempre ricolmo di somma gratitudine, e di ossequio alla incomparabile gentilezza di V. S. illustrissima colla quale si degna di favorire, e di promovere gli studi pi\u00f9 cari d'un suo umilissimo servitore; n\u00e9 tralascer\u00f2 di pubblicarla a tutto il mondo letterario quando si porranno alla luce tutte l'inscrizioni, che si ritrovano nello Stato di Siena da lei raccolte e descritte con tutta fedelt\u00e0, ed esattezza\u00bb. E la stima per il Benvoglienti non viene meno neppure nella corrispondenza con terzi. A Giovanni Antonio Pecci (Siena 1693 \u2013 Ivi 1768), che sar\u00e0 dal 1733 in poi il principale referente da Siena per le sue ricerche sulle antichit\u00e0 etrusche di quella citt\u00e0, cos\u00ec esprime il cordoglio per la recente scomparsa del Benvoglienti: \u00abNon ricerco da V. S. illustrissima n\u00e9 pure le inscrizioni antiche romane, che gi\u00e0 io ho stampate, le quali ebbi dal signore Uberto Benvoglienti di onorabile ricordanza; la morte del qual letterato insigne, mio buon padrone, ed amico, sar\u00e0 da me sempre compianta\u00bb. \nIl Benvoglienti era stato tra i primi a congratularsi con il Gori, gi\u00e0 dal 1724, del progetto della raccolta di antiche iscrizioni, definendola \u00abnecessaria\u00bb, secondo quanto andava affermando nello stesso tempo Scipione Maffei. E nell'intento di \u00abgiovare al pubblico\u00bb si attivava concretamente per procurare quanto richiesto dal Gori, sia facendo copiare le iscrizioni dagli originali e collezionando le trascrizioni con essi, sia ricercando tra i manoscritti quante fossero inedite. Questa attivit\u00e0 \u00e8 testimoniata in particolare dall'invio di cinque trascrizioni di epigrafi conservate presso il \u00absignor Adriano Sani\u00bb e di circa una ventina possedute dalla famiglia Bandini. Annunciate gi\u00e0 nel giugno 1724 e copiate in settembre vengono inviate al Gori nel gennaio del nuovo anno ventotto trascrizioni di lapidi romane. Di undici di queste il Gori chiede di verificare l'esattezza della trascrizione ricevendo dal Benvoglienti puntuali chiarimenti. Come accennato sopra, queste trascrizioni costituiranno una parte rilevante del capitolo delle Inscriptiones. Pars Secunda dedicate alle iscrizioni presenti in territorio senese: saranno, infatti, pubblicate sia le cinque di propriet\u00e0 di Adriano Sani sia le ventidue tratte da \u00abcasa Bandini\u00bb. A corredo delle iscrizioni il Gori ha aggiunto interamente le informazioni relative alla loro provenienza che aveva fornito proprio il Benvoglienti. Riguardo a quelle dei Bandini \u2013 per fornire un solo esempio \u2013 riporta a p. 67 delle Inscriptiones. Pars Secunda quanto scritto dal Benvoglienti il 24 gennaio 1725: \u00abSequentes inscriptos lapides Romae congestos a nobili viro Francisco Bandino, sua impensa Senas asportari fecit Dionysius Marescottius, vir Equestris ordinis, patricius Senensis; quo mortuo in antiquariam suppellectilem venere d. Benedicti Bandinelli, canonici Senensis\u00bb. Ugualmente altre informazioni sono riportate quasi letteralmente, come quelle relative ai dati biografici dello storico senese Sigismondo Tizio della cui opera manoscritta, su segnalazione dello stesso Benvoglienti, cita ampi brani: \u00abSigismundus Titius, e Castilione Aretino oriundus, sed civis Senensis [...]. Titius Senas migravit paullo post annum 1480 vivebatque anno 1530\u00bb. \nLa corrispondenza si interrompe nel 1729. All'inizio di aprile di quell'anno il Gori veniva informato dal Benvoglienti del ritrovamento a Portoferraio di un'iscrizione romana e ne riceveva copia della trascrizione. Il giorno 26 dello stesso mese rispondeva chiedendo di far controllare l'esatta trascrizione del testo, ringraziando \u00abdella memoria che conserva di me\u00bb. Pur non essendosi conservata alcuna risposta del Benvoglienti \u00e8 possibile documentare il suo effettivo interessamento alla richiesta del Gori sulla base di una lettera ricevuta da Portoferraio il 24 maggio, nella quale un corrispondente locale confermava il testo della trascrizione inviata in precedenza. \u00c8 sembrato interessante riportare in Appendice sia la lettera indirizzata al Benvoglienti con la comunicazione del fortuito ritrovamento, sia la lettera contenente i chiarimenti sul testo dell'epigrafe cos\u00ec come richiesti dal Gori stesso."}
{"id": "1808636", "revid": "14691", "url": "https://it.wikipedia.org/wiki?curid=1808636", "title": "Lei Dunque Capir\u00e0", "text": ""}
{"id": "1808639", "revid": "320578", "url": "https://it.wikipedia.org/wiki?curid=1808639", "title": "Meteorite Gibeon", "text": ""}
{"id": "1808641", "revid": "320578", "url": "https://it.wikipedia.org/wiki?curid=1808641", "title": "Meteoriti Gibeon", "text": ""}
{"id": "1808645", "revid": "12458", "url": "https://it.wikipedia.org/wiki?curid=1808645", "title": "Codice nero", "text": ""}
{"id": "1808652", "revid": "716642", "url": "https://it.wikipedia.org/wiki?curid=1808652", "title": "Bromley Football Club", "text": "Il Bromley Football Club \u00e8 la squadra di calcio di Bromley, sobborgo di Londra, militante in National League. Le partite casalinghe vengono disputate all'Hayes Lane.\nStoria.\nFondato nel 1892, nei primi anni di vita risult\u00f2 affiliato a numerose leghe dilettantistiche, tra le quali la South London League e la Kent League. In particolare, all'indomani della Prima guerra mondiale il club entr\u00f2 in Athenian League, che vinse nel 1923, e pi\u00f9 tardi approd\u00f2 alla Isthmian League. Molto pi\u00f9 recentemente, la stagione 2004-2005 \u00e8 ricordata dai tifosi per due belle vittorie in FA Cup ai danni di Fisher Athletic e Sutton United. Nella stagione 2014-2015 il club vincendo la National League South ha conquistato la promozione in National League (quinta divisione e pi\u00f9 alto livello calcistico inglese al di fuori della Football League). Nella stagione 2017-2018 ha raggiunto (e perso) la finale di FA Trophy."}
{"id": "1808655", "revid": "61051", "url": "https://it.wikipedia.org/wiki?curid=1808655", "title": "Hayes Lane", "text": "LHayes Lane \u00e8 uno stadio di calcio inglese, impianto utilizzato negli incontri casalinghi dal e dalla squadra femminile del .\nIn precedenza il Bromley disputava gli incontri interni al White Hart Field, Widmore Road e Plaistow Cricket Ground.\nL'acquisto dello stadio avvenne nel 1938. La struttura fu abbandonata nel 1992 all'indomani della distruzione della porzione principale ad opera di un incendio, per poi tornare in attivit\u00e0 un anno dopo.\nLa stagione 2006-2007 \u00e8 stata particolarmente importante perch\u00e9 sono state apportate numerose migliorie allo stadio, soprattutto a livello di servizi.\nLa capienza \u00e8 di 5000 spettatori, potendo lo stadio vantare un record di presenze, ottenuto nel 1949."}
{"id": "1808667", "revid": "416175", "url": "https://it.wikipedia.org/wiki?curid=1808667", "title": "Ipso iure", "text": "Ipso iure (tradotta letteralmente: \"per la legge stessa\") \u00e8 una locuzione latina utilizzata nel lessico giuridico e sta ad indicare \"in virt\u00f9 di una norma di legge\", ovvero per disposizione derivante immediatamente dalla legge, senza necessit\u00e0 di un atto o provvedimento applicativo. Un'espressione italiana che esprime lo stesso concetto \u00e8 \"di diritto\" (ed esempio: \"L'errore-vizio \u00e8 rilevante di diritto\").\nVoce correlata \u00e8 \"ipso facto\"."}
{"id": "1808673", "revid": "3368", "url": "https://it.wikipedia.org/wiki?curid=1808673", "title": "Modello di Solow-Swan", "text": ""}
{"id": "1808678", "revid": "767487", "url": "https://it.wikipedia.org/wiki?curid=1808678", "title": "Finn Carling", "text": "Ha studiato psicologia all'Universit\u00e0 di Oslo dal 1945-49 e in seguito sociologia, storia e letteratura a Washington D.C. presso l'Howard University.\nNel 1949 debutta come romanziere con \"Broen\", scrivendo da allora pi\u00f9 di venti romanzi, di cui alcuni autobiografici, novelle, testi teatrali, poesie e saggi. Nelle sue opere ha trattato spesso temi come l'emarginazione sociale e i problemi degli outsider, suggeritigli anche dalla sua stessa condizione di portatore di handicap (per esempio \"Kilden og muren\" del 1958).\nNel 1999 ha ricevuto il Premio del Consiglio Nordico per la Letteratura."}
{"id": "1808685", "revid": "2089166", "url": "https://it.wikipedia.org/wiki?curid=1808685", "title": "Stefan Sagmeister", "text": "\u00c8 uno dei pi\u00f9 importanti graphic designer contemporanei. Noto soprattutto per i suoi manifesti (AIGA), per le sue copertine di dischi (Lou Reed, David Byrne, Talking Heads, Rolling Stones, Aerosmith, Pat Metheny), e per le sue prese di posizione provocatorie (\"Style=Fart\").\nNegli ultimi anni ha lavorato negli Stati Uniti, a New York.\nEsordi.\nStefan Sagmeister nasce in Austria, in una cittadina sulle rive del Lago di Costanza, nel 1962. I suoi genitori sono venditori al dettaglio di articoli di moda. Terminate le scuole superiori si iscrive al corso d'ingegneria presso il college di Dorbin. Qui si appassiona alla grafica lavorando alle illustrazioni e ai layout della rivista di sinistra Alphorn. Il suo primo lavoro da creativo, un manifesto per pubblicizzare un numero di questa rivista, consiste nel convincere i suoi compagni a formare coi loro corpi una \"A\" di anarchia, per poi fotografarli dal tetto della scuola.\nDecide di cambiare corso di studi e di trasferirsi a Vienna per studiare graphic design alla Universit\u00e4t f\u00fcr angewandte Kunst (l'Universit\u00e0 di Arti Applicate, alla quale viene ammesso, in verit\u00e0, solo al secondo tentativo). Vi rimane dal 1981 al 1985.\nDurante questo periodo entra a far parte del collettivo di artisti Gruppe Gut, con il quale realizza in generale i manifesti per il gruppo teatrale Schauspielhaus (sostanzialmente riletture in chiave punk di locandine classiche), e in particolare una serie di manifesti per salvare lo storico Ronacher Theater dalla demolizione (1984). \nNel 1987 ottiene un master al Pratt Institute di New York. \u00c8 in questo periodo che emerge l'umorismo che caratterizzer\u00e0 molti dei suoi lavori successivi. Emblematico il caso in cui una sua fidanzata dell'epoca gli chiede di farle dei biglietti da visita, ma a patto che non vengano a costare pi\u00f9 di un dollaro l'uno: Sagmeister prende alla lettera l'indicazione e stampa nome e indirizzo della ragazza su banconote da un dollaro.\nNel 1990 \u00e8 costretto a ritornare a Vienna per far fronte agli obblighi del servizio di leva, ai quali assolve sotto forma di servizio cilvile presso un centro per rifugiati. Sono di questo periodo i poster per il Nickelsdorf Jazz Festival.\nLa Sagmeister Incorporated.\nNel 1991, all'et\u00e0 di 29 anni, Sagmeister viene assunto dall'agenzia pubblicitaria Leo Burnett. Lavora nella sede di Hong Kong. Durante questo periodo gli viene commissionato un manifesto per la cerimonia dei 4As Advertising Awards (1992): realizza un'illustrazione che si rifarebbe alla tradizione cantonese se non fosse per il fatto che i quattro uomini raffigurati nella prima immagine accennano ad un coro, e nella seconda hanno i pantaloni abbassati e mostrano il sedere (\"Call for Entries\"). Il risultato \u00e8 che alcune agenzie boicottano la manifestazione e sui giornali compaiono numerose lettere di protesta.\nNel 1993 \u00e8 di ritorno a New York, a lavorare per la M&amp;Co. di Tibor Kalman, riuscendo cos\u00ec a realizzare un suo sogno. Ma appena sei mesi pi\u00f9 tardi Kalman chiude la M&amp;Co. Sagmeister decide quindi di aprire uno studio per conto proprio (La Sagmeister Inc.), e lo fa seguendo uno degli insegnamenti di Kalman, ossia tenere l'organico al minimo: se stesso; un/una designer (si sono succeduti: Hjalti Karlsson, Martin Woodtli, Jan Wilker) e uno/una stagista.\nIl suo primo lavoro consiste nel curare la propria immagine. Nasce cos\u00ec il marchio della Sagmeister Inc., una \"S\" cerchiata. E nasce cos\u00ec il biglietto da visita contenuto in una custodia di acrilico: esternamente \u00e8 possibile vedere solo il marchio; quando si estrae il biglietto \u00e8 possibile leggere le generalit\u00e0. L'idea dei livelli correlati tra loro \u00e8 stata poi ripresa da Sagmeister in molti dei suoi lavori successivi.\nNegli anni che seguono cura l'immagine di vari clienti, dalla catena di negozi di jeans del fratello in Austria fino al Museo Guggenheim e alla Time Warner.\nTuttavia le opere che lo rendono celebre sono costituite dalle copertine dei compact disc e dai manifesti.\nNel 1994 progetta la grafica per l'album \"Mountains of Madness\" di H. P. Zinker sfruttando alcuni principi fisici del colore: attraverso la plastica rossa del CD \u00e8 possibile intravedere il volto tranquillo di un signore, ma una volta estratto il libretto si scopre che la copertina interna non \u00e8 quella che sembra e lo stesso signore \u00e8 ritratto mentre grida. Per quest'opera Sagmeister riceve una nomination ai Grammy Award.\nNel 1995 inizia la collaborazione con David Byrne, disegnando la copertina per una raccolta di canzoni. Tale collaborazione viene rinnovata due anni pi\u00f9 tardi quando Sagmeister realizza la copertina di \"Feelings\" (qui l'ex leader dei Talking Heads \u00e8 riprodotto come se fosse Big Jim).\nNel 1996 \u00e8 la volta di Lou Reed con la copertina dell'album \"Set the Twilight Reeling\": in questo caso dalla plastica blu semitrasparente del CD si intravede il primo piano dell'ex Velvet Underground, ma una volta estratto il libretto si scopre che il volto emana raggi da un occhio e la copertina \u00e8 gialla e verde. Nel rispettivo manifesto pubblicitario, che annunciava l'uscita dell'album, titoli e parte dei testi delle canzoni sono scritte sul viso. \nIl 1996 \u00e8 anche l'anno in cui Segmaister inizia a realizzare i manifesti per l'AIGA (American Institute of Graphic Arts). \nNel primo manifesto, relativo ad una serie di dibattiti, sono fotografate due lingue in erezione l'una al cospetto all'altra (\"Fresh Dialogue\"). Anche in questo caso l'ambiguit\u00e0 dell'opera sar\u00e0 motivo di polemiche.\nNel secondo, del 1997 e relativo alla conferenza biennale che si tiene a New Orleans, sono raffigurati dei polli decapitati che corrono nella prateria all'imbrunire (\"But, Hurry!\").\nIl lavoro pi\u00f9 celebre, comunque, e divenuto poi icona della grafica del decennio, lo realizza nel 1999: il manifesto, relativo ad un ciclo di conferenze al campus universitario di Cranbrook nei pressi di Detroit, lo autoritrae nudo. Le scritte sono state incise sulla pelle con un coltello. Anche quest'opera \u00e8 riconducibile ad una certa estetica punk che ricorda l'autolesionismo di Sid Vicious. Tuttavia, almeno in questo caso, il pathos \u00e8 stemperato dal fatto che Sagmeister stringe nella mano una scatola di cerotti. Il manifesto doveva in qualche modo simboleggiare la sofferenza che si deve patire prima di poter partorire un progetto. Su questo manifesto \u00e8 inoltre possibile leggere l'aforisma \"lo stile \u00e8 una scorreggia\", rappresentativo della maniera di concepire la grafica da parte di Sagmeister: da un lato perch\u00e9 egli \u00e8 orientato a privilegiare i contenuti a scapito della forma; dall'altro perch\u00e9 se un concetto pu\u00f2 venir espresso in varie forme alternative, allora Sagmeister sceglie quella meno eufemistica. Tale presa di posizione radicale va contestualizzata nella fine degli anni novanta dove il dibattito al riguardo (Big Idea vs. Style) era particolarmente sentito. Lo stesso Sagmeister ha rivisto il proprio punto di vista qualche anno pi\u00f9 tardi (\"lo stile \u00e8 utile alla comunicazione\").\nNel 2000 si prende un anno sabbatico per dedicarsi alla ricerca e a vari progetti sperimentali. Nel 2001 pubblica il volume \"Sagmeister: Made You Look. Another self-indulgent design monograph (practically everything we have ever designed including the bad stuff.)\". Per la copertina cita se stesso: attraverso la custodia in plastica trasparente rossa \u00e8 possibile scorgere un affettuoso cane da pastore tedesco, ma una volta estratto il libro si scopre che il cane non \u00e8 poi cos\u00ec mansueto.\nLa produzione successiva \u00e8 guidata da un particolare intento di fondo: \u201cToccare con il design il cuore di qualcuno\u201d ovvero riuscire a rendere la grafica emozionante come lo \u00e8, pi\u00f9 in generale, l'arte. \nVolutamente il crescente successo non va di pari passo con un aumento della mole di lavoro (Sagmeister continua a lavorare con pochissimi collaboratori), ma piuttosto con una selezione della committenza. Col tempo decide di limitare il suo operato ad aree circoscritte (design per cause sociali, design per artisti, design per la musica e corporate design). \nCollabora con la True Majority, un'organizzazione statunitense volta a promuovere, tra le varie iniziative, il reinvestimento dei soldi pubblici spesi per le guerre in istruzione (\"Move Our Money\").\n\u00c8 \"visiting professor\" a Berlino e viene chiamato ad insegnare alla School of Visual Art e alla Cooper Union School of Art, entrambe di New York.\nOrganizza mostre in tutto il mondo (New York, Miami, Zurigo, Vienna, Praga, Berlino, Colonia, Seul, Tokyo, Osaka).\nParticolarmente interessanti sono i tentativi di risolvere in maniera creativa progetti a basso costo. Nel 2003 realizza per una brochure della Fashion designer Anni Kuan soluzioni grafiche a partire da bruciature di ferro da stiro. Sempre nel 2003 realizza per la Adobe un manifesto relativo ai Design Achievement Awards componendo con duemilacinquecento coppette di carta per il caff\u00e8 un mosaico raffigurante a sua volta un'enorme coppa, e fotografando il tutto da dieci metri d'altezza.\nNel 2005 vince il Grammy award (categoria: Best Boxed or Special Limited Edition Package) per la Copertina di una raccolta dei Talking Heads (\"Once in a Lifetime\"'). \nI lavori pi\u00f9 recenti sono rappresentati da installazioni, grafica per pubblicazioni scientifiche, poster fotosensibili e veicoli a forma di porcellino-salvadanaio.\nAltri progetti.\nNel 2016 al Tribeca Film Festival viene presentato in anteprima il suo documentario \"The Happy Film\"\n in cui Sagmeister porta avanti alcuni esperimenti psicologici su se stesso."}
{"id": "1808693", "revid": "1573940", "url": "https://it.wikipedia.org/wiki?curid=1808693", "title": "Rann", "text": "Rann \u00e8 un pianeta immaginario dell'universo fumettistico DC, creato nel novembre-dicembre 1958 su \"Showcase\" n. 17.\nSi trova nel sistema della Stella Polare (prima nel sistema di Alpha Centauri) ed \u00e8 noto per essere il pianeta adottivo dell'esploratore terrestre ed eroe Adam Strange, oltre che per il meccanismo di teletrasporto chiamato \"raggio Zeta\" (\"Zeta Beam\").\nNel corso del \"crossover\" \"Crisi infinita\" \u00e8 entrato in guerra con il pianeta Thanagar."}
{"id": "1808695", "revid": "1573940", "url": "https://it.wikipedia.org/wiki?curid=1808695", "title": "Thanagar", "text": "Thanagar \u00e8 un pianeta immaginario dell'universo fumettistico DC, patria dei famosi eroi Hawkman e Hawkgirl.\nSi trova nel sistema della Stella Polare e i suoi abitanti (gli umanoidi Thanagariani) hanno scoperto un metallo anti-gravit\u00e0 che gli permette di volare. Lo scienziato Paran Katar, padre di Katar Hol, l'Hawkman della Silver Age, utilizz\u00f2 questo metallo, chiamato Nth, per creare i \"Wingmen\", un corpo di polizia volante che pattugliava i bassifondi di Thanagar. \nNella miniserie Hawkworld di Tim Truman Thanagar \u00e8 descritto come un pianeta con una rigida e classista strutturazione sociale, che va alla conquista di altri mondi per arricchirsi: gli aristocratici vivono nelle alte torri, mentre nei bassifondi vivono i poveri in condizioni disagiate e piena di clandestini dei pianeti conquistati da Thanagar.\nNel corso del \"crossover\" \"Crisi infinita\" \u00e8 entrato in guerra con il pianeta Rann, pare perch\u00e9 il leader di Thanagar venne sedotto dalla mercenaria di Tamaran Komand'r alias la supercriminale Blackfire, che lo ha indotto a conquistare il pacifico pianera Rann.\nOltre alla specie umanoide di cui fanno parte Hawkman e Hawkgirl, il pianeta \u00e8 abitato anche dai Lizarkon, una razza di lucertole umanoidi a cui appartiene la Lanterna verde Isamot Kol.\nAltri media.\nThanagar appare in diversi episodi delle serie \"Justice League\" e \"Justice League Unlimited\"."}
{"id": "1808698", "revid": "78273", "url": "https://it.wikipedia.org/wiki?curid=1808698", "title": "Furuya Tohru", "text": ""}
{"id": "1808699", "revid": "767487", "url": "https://it.wikipedia.org/wiki?curid=1808699", "title": "I Love Rock 'n Roll (album)", "text": "I Love Rock 'n Roll \u00e8 il secondo album dei Joan Jett &amp; the Blackhearts, pubblicato nel 1981 per l'etichetta discografica Blackheart Records.\nQuesto \u00e8 inoltre il primo album di Joan Jett in cui vengono accreditati i Blackhearts."}
{"id": "1808701", "revid": "1573940", "url": "https://it.wikipedia.org/wiki?curid=1808701", "title": "Colu", "text": "Colu \u00e8 un pianeta immaginario dell'universo fumettistico DC, patria del nemico di Superman Brainiac e del suo discendente Vril Dox. Oltre ai Coluani, umanoidi dalla pelle verde, erano presenti sul pianeta anche i Computer Tiranni.\nNei fumetti il pianeta \u00e8 stato chiamato una volta \"Yod\", nome Coluano del pianeta, ma non \u00e8 pi\u00f9 apparso.\nAltri media.\nColu appare in diversi episodi delle serie animata \"Legion of Super Heroes\"."}
{"id": "1808702", "revid": "124123", "url": "https://it.wikipedia.org/wiki?curid=1808702", "title": "Bergljot Hob\u00e6k Haff", "text": "Debutta come scrittrice nel 1956 con il romanzo \"Raset\". Le trame delle sue opere si svolgono spesso sullo sfondo di epoche storiche drammatiche (ad esempio periodi di guerre, l'Inquisizione), riprendendo talora miti e leggende popolari.\nHa ricevuto diversi premi in patria tra cui il Premio della Critica per la Letteratura nel 1962 per \"B\u00e5let\" e nel 1996 per \"Skammen\", il Premio Dobloug nel 1985 e il Premio dell'Accademia Norvegese nel 1988. \u00c8 stata anche nominata due volte per il Premio del Consiglio Nordico per la Letteratura."}
{"id": "1808704", "revid": "83531", "url": "https://it.wikipedia.org/wiki?curid=1808704", "title": "Piero Pirelli", "text": "Biografia.\nNato da Giovanni Battista e da Maria Sormani, fratello maggiore di Alberto, si laure\u00f2 a Genova in scienze giuridiche.\nNel 1904 affront\u00f2 un viaggio negli Stati Uniti d'America, dove approfond\u00ec la sua conoscenza dei cavi elettrici, riportando le sue osservazioni in Italia e applicandole alla produzione aziendale.\nArruolatosi nell'esercito come ufficiale di cavalleria, partecip\u00f2 alla Prima guerra mondiale, rientrando dal fronte nel 1918 a conflitto terminato. Tornato alla vita civile, rientr\u00f2 nell'azienda familiare, di cui divenne presidente nel 1932, alla morte del padre.\nAppassionato di sport, cre\u00f2 nel 1918 il \"Gruppo Sportivo Pirelli\" ordinando la costruzione del campo \"Pirelli\" di fronte alla Bicocca degli Arcimboldi in Viale Sarca e, dal 1909 al 1928, ricopr\u00ec la carica di presidente del costruendo a sue spese, nel 1926, lo stadio San Siro.\nNel 1948 in occasione del 50\u00ba anniversario della F.I.G.C. fu insignito del titolo di \"pioniere del calcio italiano\".\n\u00c8 tumulato nella tomba di famiglia, nel Cimitero Monumentale di Milano."}
{"id": "1808706", "revid": "205250", "url": "https://it.wikipedia.org/wiki?curid=1808706", "title": "Manuel Machado", "text": "Biografia.\nFratello maggiore di Antonio Machado, anch'egli tra i pi\u00f9 noti poeti spagnoli del Novecento. I due sono tra i pi\u00f9 grandi poeti della generazione del '98 e del modernismo spagnolo. Manuel studi\u00f2 come Antonio nell\"'Instituci\u00f3n Libre de Ense\u00f1anza\". Mentre questa esperienza determin\u00f2 il pensiero di Antonio, non fu cos\u00ec nel caso di Manuel. La sua prima opera poetica \u00e8 \"Tristes y alegres\" (1894).\nNel marzo del 1899 si trasferisce a Parigi per lavorare come traduttore per la Garnier. L\u00ec frequent\u00f2 i poeti parnassiani. \nIn quegli anni fu influenzato anche dalla poesia italiana, in particolare da Gabriele D'Annunzio.\nTornato a Madrid, divenne segretario di Rub\u00e9n Dar\u00edo. Pubblic\u00f2 in quegli anni diverse raccolte di poesie: \"Anima\" (1902) con prologo di Miguel de Unamuno, \"Museo\" (1907), \"Canto profondo\" (1912), e \"Ars moriendi\" (1922) dove torna al suo tema principale: la morte e la vita. \nNel 1926, con il fratello Antonio, present\u00f2 la sua prima opera teatrale \"Desdichas de la fortuna\" o \"Julianillo Valc\u00e1rcel\", a cui ne seguirono altre cinque, in maggioranza in versi, che rientrano in quel teatro poetico ancora in auge in Spagna all'inizio del secolo. Tra questi si possono citare: \"Juan de Ma\u00f1ara\" (1927), sul mito di Don Giovanni, e \"La Lola se va a los puertos\", (1929), che fu il loro maggior successo. \nSono gli anni della sua infatuazione per Miguel Primo de Rivera e poi per Jos\u00e9 Antonio Primo de Rivera, il fondatore della Falange, cui dedica una poesia.\nNel 1936 scoppia la guerra civile spagnola e Machado aderisce alla causa degli insorti nazionalisti. La guerra lo separa ideologicamente da suo fratello, ma non affettivamente. Fu nominato accademico della \"Real Academia Espanola de la Lengua\" nel 1938. Sono gli anni della sua poesia religiosa e politica. Nel 1939 dedic\u00f2 a Francisco Franco una poesia: \"Al sable del Caudillo\".\nMor\u00ec a Madrid nel 1947.\nPoetica.\nLa sua opera \u00e8 rimasta trascurata, soprattutto fuori dalla Spagna, a causa delle sue idee \u201cnazionalistiche\u201d, antirepubblicane, diametralmente opposte a quelle del fratello.\nIn questi casi \u00e8 stata la poesia a soffrirne, rimanendo anch'essa immeritatamente punita e dimenticata. Non \u00e8 stato mai tradotto integralmente in Italia, ma alcune sue poesie sono state rese in italiano da Giorgio Caproni, disponibili nel postumo \"Quaderno di traduzioni\", curato da Enrico Testa e pubblicato da Einaudi nel 1998. Solo nel 2018 appare la prima traduzione italiana di un suo volume, \"Ars Moriendi\", a cura di Vito Orlando."}
{"id": "1808707", "revid": "57342", "url": "https://it.wikipedia.org/wiki?curid=1808707", "title": "Pietro Pirelli", "text": ""}
{"id": "1808708", "revid": "46291", "url": "https://it.wikipedia.org/wiki?curid=1808708", "title": "Eupatorium cannabinum", "text": "La canapa acquatica (nome scientifico Eupatorium cannabinum L.) \u00e8 una pianta erbacea perenne, abbastanza robusta e tomentosa, appartenente alla famiglia delle Asteraceae.\nEtimologia.\nIl nome del genere (Eupatorium) deriva dal greco: \u201cnascita da padre nobile\u201d. Qui si fa riferimento a Mitriade Eupatore, che fu re del Ponto nel I secolo a.C. e al quale si attribuisce il primo utilizzo medicinale. &lt;br&gt;\nL'epiteto specifico \u00e8 ricavato dalla somiglianza di questa pianta con la comune canapa (\"Cannabis sativa\").&lt;br&gt;\nIl nome in inglese della pianta \u00e8: \"Hemp agrimony\".\nMorfologia.\nLa forma biologica della specie \u00e8 emicriptofita scaposa (H scap); sono piante perennanti per mezzo di gemme poste al suolo e con asse fiorale allungato.\nRadici.\nLe radici sono secondarie da rizoma.\nFoglie.\nLe foglie sono a disposizione opposta; sono brevemente picciolate ed hanno la forma palmato \u2013 lobata (sono divise in 3 - 5 profonde lacinie lanceolate), quelle inferiori a volte sono semplici; sia l'apice della foglia che la sua base sono acuti; il margine \u00e8 seghettato - dentato. Dimensioni delle foglie: le inferiori 3 x 9\u00a0cm; le superiori 15\u201322\u00a0mm di larghezza per 42\u201360\u00a0mm di lunghezza.\nInfiorescenza.\nL'infiorescenza \u00e8 formata da diversi capolini riuniti in densi corimbi (la parte terminale della pianta \u00e8 molto ramificata) di circa 10\u00a0cm di diametro. Ogni capolino porta pochi fiori (meno di una decina, normalmente 4 -6) dalla forma tubolare inseriti su un ricettacolo nudo circondato da circa 10 brattee involucrali (squame) verdi di forma ovale o oblunga con il margine lievemente arrossato; queste brattee sono disposte su due verticilli, e quelle esterne sono pi\u00f9 brevi. Caratteristica di questa infiorescenza \u00e8 l'avere tutti i fiori quasi perfettamente delle stesse dimensioni.\nFiori.\nI fiori sono profumati tenuamente e sono ermafroditi. L'involucro (l'insieme di calice e corolla) \u00e8 lungo al massimo 7\u00a0mm ed \u00e8 di forma cilindrica dal diametro di 2\u00a0mm. Sono assenti i fiori ligulati, il capolino si compone solamente di fiori tubulosi lunghi circa 10\u00a0mm.\nFrutti.\nIl frutto \u00e8 un achenio di forma ovale\u00a0\u2013 oblunga lungo mediamente 3\u00a0\u2013 4\u00a0mm; longitudinalmente lo percorre cinque coste e la superficie \u00e8 rugosa; nella parte apicale \u00e8 inserito il pappo con diverse setole cenerine - biancastre molto lunghe (fino a 5\u00a0mm) ed evidenti che il vento pu\u00f2 portare (assieme al frutto) anche molto lontano.\nSistematica.\nLe famiglia delle Asteraceae o Compositae \u00e8 la famiglia vegetale pi\u00f9 numerosa, organizzata in oltre 1000 generi per un totale di circa 20.000 specie. Al genere \"Eupatorium\" sono assegnate numerose specie (da 400 a 600 secondo i vari autori) quasi tutte localizzate alla sola flora spontanea Americana (soprattutto centrale e meridionale-tropicale), mentre in Europa se ne trovano spontanee solo 4 -5, anzi nella zona occidentale dell'Europa (e quindi in Italia) una sola \u00e8 la specie presente: \"Eupatorium cannabinum\". Il genere \"Eupatorium\" \u00e8 quindi tipicamente connesso con climi molto caldi.&lt;br&gt;\nLe prime documentazioni moderne di questo genere le abbiamo per opera del botanico francese Joseph Pitton de Tournefort (1656-1708) che \u00e8 stato anche il primo a nominarlo. Nome ripreso e confermato nel 1735 da Carl von Linn\u00e9.\n&lt;br&gt;\nLa classificazione di questa specie \u00e8 cos\u00ec organizzata:\nVariet\u00e0.\nLa variabilit\u00e0 di questa pianta pu\u00f2 presentarsi soprattutto nelle foglie: individui con foglie indivise oppure individui con foglie solamente a 5 segmenti; anche se tali differenze possono non essere molto significative e sembrano dovute pi\u00f9 che altro a variazioni locali e circoscritte. Comunque sono state individuate alcune sottospecie:\nSinonimi.\nLa specie \"Eupatorium cannabinum\" pu\u00f2 essere chiamata con nomi diversi. L'elenco che segue indica alcuni tra i sinonimi pi\u00f9 frequenti:\nUsi.\nFarmacia.\nLa conoscenza di questa pianta \u00e8 nota fin dall'antichit\u00e0 sia per le sue propriet\u00e0 vulnerarie che aperitive, ma anche per la presenza di sostanze vermifughe e purganti contenute nei rizomi. Generalmente veniva usata esternamente come antisettico, ma a volte era usata anche internamente in caso di artriti e reumatismi.\nCucina.\nNon si ha notizia che questa pianta venga usata come cibo; \u00e8 comunque una buona pianta mellifera, da cui le api raccolgono nettare e polline.\nIndustria.\nDalla pianta si possono ricavare dei prodotti repellenti.\nGiardinaggio.\nLa crescita di questa pianta \u00e8 abbastanza rapida e facile per cui ha un certo impiego nel giardinaggio per creare siepi e riempire zone intermedie. Viene usata soprattutto nei giardini acquatici con ampie zone in quanto tende a colonizzare velocemente il terreno circostante per mezzo di rizomi molto ramificati. L'impianto ideale \u00e8 nei pressi di laghetti o corsi d'acqua non molto profondi con terreno molto umido o anche sommerso d'acqua per qualche centimetro.\n\u00c8 pianta visitata dalle api."}
{"id": "1808710", "revid": "583609", "url": "https://it.wikipedia.org/wiki?curid=1808710", "title": "James Tupper", "text": "Biografia.\nHa studiato recitazione alla Concordia University di Montr\u00e9al e in seguito alla Rutgers University del New Jersey.\nOltre a recitare ha scritto le sceneggiature di un paio di film indipendenti nei quali ha recitato: \"Loudmouth Soup\" (del 2005) e \"Invisible\" (del 2006).\nVita privata.\nSi \u00e8 sposato nel 2001 con l'attrice Katherine Mayfield, dalla quale si \u00e8 poi separato dal 2006.\nDal 2007 \u00e8 sentimentalmente legato a Anne Heche, anch'ella parte del cast di \"Men in Trees\", con la quale ha avuto un figlio, Atlas Heche Tupper, nato nel 2009.\nDopo le superiori ha vissuto in una coffee farm in Africa orientale e ha studiato lo swahili."}
{"id": "1808711", "revid": "175595", "url": "https://it.wikipedia.org/wiki?curid=1808711", "title": "M\u00e4rchen Awakens Romance", "text": ""}
{"id": "1808712", "revid": "8852", "url": "https://it.wikipedia.org/wiki?curid=1808712", "title": "Daxam", "text": "Daxam \u00e8 un pianeta immaginario dell'universo fumettistico DC, patria dell'eroe Trey Sartorius (chiamato anche Mon-El, Valor o M'Onel) e della Lanterna Verde Sodam Yat.\n\u00c8 abitato dai Daxamiti, discendenti di colonizzatori kryptoniani, che possiedono poteri e abilit\u00e0 simili a quelle di Superman quando si trovano sotto un sole giallo (ad esempio sulla Terra): superforza, superresistenza, supervelocit\u00e0, volo, sensi affinati, visione a raggi-X e vista calorifica. Quando si trovano sul loro pianeta per\u00f2 si trovano sotto un sole rosso (Valor) quindi l\u00ec non possiedono superpoteri. Per loro il piombo \u00e8 fatale come la kryptonite per i kryptoniani. Razza xenofoba, tendono a stare nel loro mondo, ma alcuni hanno viaggiato nella galassia.\nNel corso del \"crossover\" \"Invasione!\" fecero parte dell'Alleanza aliena che voleva conquistare la Terra, ma poi si rivoltarono contro l'Alleanza stessa e furono decisivi per la vittoria terrestre. Successivamente Lar Gand si un\u00ec anche alla L.E.G.I.O.N. (ed ebbe anche una serie regolare). Sodam Yat fu la Lanterna Verde che trasform\u00f2 il sole rosso di Daxam in un sole giallo, nonch\u00e9 il nuovo ospite dell'entit\u00e0 della volont\u00e0 nota come Ion.\nAltri media.\nNella serie televisiva Supergirl Daxam \u00e8 il pianeta gemello di Krypton che \u00e8 stato devastato dalla pioggia di detriti causati dalla sua distruzione, ma ci sono migliaia di Daxamiti ancora vivi."}
{"id": "1808713", "revid": "767487", "url": "https://it.wikipedia.org/wiki?curid=1808713", "title": "The Island of Doctor Agor", "text": "The Island of Doctor Agor \u00e8 un cortometraggio del 1971 scritto, diretto e doppiato dal regista Tim Burton, all'et\u00e0 di tredici anni. Il film \u00e8 tratto dalla storia \"L'isola del dottor Moreau\" di Herbert George Wells e riadattata da Tim Burton.\nIl film fu ripreso con una cinepresa Super 8, con l'aiuto di vari amici del regista ed utilizzando come esterni lo zoo di Los Angeles e le spiagge di Malib\u00f9.\nTrama.\nIl dottor Agor trova la morte per annegamento per mano di un essere mostruoso, met\u00e0 uomo e met\u00e0 animale, che ha creato lui stesso."}
{"id": "1808715", "revid": "1788047", "url": "https://it.wikipedia.org/wiki?curid=1808715", "title": "Vita sul Mississippi", "text": "Vita sul Mississippi (\"Life on the Mississippi\", 1883), \u00e8 un'opera autobiografica di Mark Twain, in cui egli ricorda le sue esperienze di navigazione sul fiume Mississippi. Il libro fu pubblicato contemporaneamente negli Stati Uniti e in Inghilterra. Viene talvolta citato come il primo libro scritto con una macchina per scrivere.\nTrama.\nIl libro si apre con una breve storia del fiume a partire dalla sua scoperta da parte di Hernando de Soto, nel 1541. Segue una prima met\u00e0 del volume in cui Twain racconta la sua giovent\u00f9 come aiuto pilota di battelli a vapore prima della guerra civile. In particolare, Twain si sofferma a lungo sulla complessa arte (\"scienza\") della navigazione su un fiume dal corso mutevole e imprevedibile come il Mississippi.\nNella seconda met\u00e0, Twain racconta del suo ritorno al Mississippi molti anni dopo, in una crociera su battello da St. Louis a New Orleans. In particolare, molti paragrafi sono dedicati alle profonde trasformazioni subite dalla valle del Mississippi dai tempi della sua infanzia, come l'avvento della ferrovia (e il declino della navigazione a vapore), e la nascita delle grandi citt\u00e0.\nTutta l'opera \u00e8 ricca di aneddoti (in alcuni casi veri e propri racconti) e digressioni sugli argomenti pi\u00f9 vari (dalla critica della pratica dell'inumazione alla denuncia dell'influenza nefasta di Walter Scott sulla cultura del sud degli Stati Uniti)."}
{"id": "1808717", "revid": "118173276", "url": "https://it.wikipedia.org/wiki?curid=1808717", "title": "Sede della Cassa di Risparmio di Firenze (Prato)", "text": "La filiale della Cassa di Risparmio di Firenze sita in viale Vittorio Veneto 7 a Prato (ex sede dell'\"Istituto Bancario San Paolo\") nella citt\u00e0 toscana rappresenta un'interessante architettura moderna delle citt\u00e0.\nIl progetto per l'allora sede di Prato dell'Istituto Bancario San Paolo, firmato da Cristiano Toraldo di Francia con la collaborazione di Fabrizio Natalini, \u00e8 uno degli esempi pi\u00f9 rappresentativi della ricerca progettuale condotta, nei primi anni di formazione, dal gruppo Superstudio di Firenze.\nDescrizione.\nQuesta architettura di interni \u00e8 stata concepita come una vera cittadella fortificata, intesa come un insieme di luoghi urbani protetti dall'involucro murario esterno.\nL'impianto planimetrico, rigido e vincolato dallo spazio trapezoidale, frammezzato dai due volumi dei blocchi scala che servono i piani superiori dello stabile, \u00e8 stato reinterpretato realizzando un ambiente interno funzionale e articolato. Tutti i condizionamenti posti da questa occasione operativa sono stati sfruttati adottando soluzioni di notevole originalit\u00e0 adeguati a ricreare spazi di immediata fruizione destinati al contatto diretto con il pubblico e locali pi\u00f9 riservati per consentire ai clienti della banca di usufruire della massima discrezione durante le trattative commerciali personali.\nIl ritmo regolare del fronte esterno, interrotto dai tre ingressi protetti da torri cilindriche rivestite di acciaio, si sviluppa per circa 150 metri con rifiniture in acciaio e lamiera verniciata di colore rosso su un basamento di granito rosa.\nLo spazio principale, caratterizzato dal rigore modulare del colonnato, \u00e8 stato concepito come un loggiato coperto da voltine ribassate su colonne rivestite in lamiera di acciaio. Il disegno delle volte di lamiera traforata sperimenta, per la zona pi\u00f9 frequentata e rumorosa, un sistema integrato di impianti di illuminazione indiretta, climatizzazione dell'area e con caratteristiche di fonoassorbenza.\nLa rigida maglia strutturale preesistente \u00e8 stata movimentata dalla linea sinuosa del lungo bancone in granito rosa che si sviluppa intorno alle colonne della sala destinata al pubblico. I pavimenti sono in parte di lastre di granito rosa mentre in alcune zone \u00e8 stata adottata una pavimentazione sopraelevata formata da piastre di alluminio componibili e rivestimento in moquette.\nL'elemento compositivo che funge da filtro tra la zona pubblica delle contrattazioni e quella retrostante riservata alle trattative private \u00e8 costituito da un passaggio obbligato, contraddistinto da quattro torri cilindriche in acciaio lucido poste su un basamento in granito rosa, che immette direttamente al caveau. Per questa stanza destinata a custodire cassette di sicurezza, \u00e8 stato scelto un trattamento delle pareti interne in stucco colore argento. I cilindri cavi con rivestimento in acciaio inox sono piccole cabine di attesa per i clienti che accedono alla stanza del tesoro.\nUna parete curvilinea, trattata a encausto di colore blu, sezionata da un piano vetrato inclinato nasconde la scala che conduce al piano degli uffici dei dipendenti. Il livello superiore, anch'esso concepito come una porzione di citt\u00e0, risulta dall'aggregazione di una serie di volumi guida degli ambienti lavorativi, delimitati dai percorsi di distribuzione, previsti in modo da poter essere facilmente riposizionati ad assumere nuove configurazioni adeguate alle diverse esigenze future.\nPer le finiture si sono impiegati vari materiali accostati armoniosamente tra loro mettendo in evidenza la loro diversit\u00e0, gemellando alle calci naturali, al legno e alla pietra, vernici epossidiche, acciaio inox e plastiche colorate ottenendo per contrasto di effetti un interessante assortimento materico e cromatico.\nNel corso del 2014 un intervento di ristrutturazione ha completamente cancellato sia l'intervento architettonico, sia per quel che riguarda le finiture esterne, sia quelle interne."}
{"id": "1808720", "revid": "1522738", "url": "https://it.wikipedia.org/wiki?curid=1808720", "title": "Oa (fumetto)", "text": "Oa \u00e8 un pianeta immaginario situato al centro esatto dell'Universo DC. Sin dal suo inizio, Oa fu la cittadella planetaria dei Guardiani dell'Universo ed il quartiere generale del Corpo delle Lanterne Verdi.\nStoria.\nUno dei pi\u00f9 vecchi pianeti dell'Universo, Oa serv\u00ec da casa e da quartiere generale per una razza di potenti umanoidi blu che si autonominarono Guardiani dell'Universo. I Guardiani amministrarono il Corpo delle Lanterne Verdi, un potente gruppo di ufficiali di polizia universale equipaggiati dai Guardiani di un anello del potere - pi\u00f9 una batteria del potere con il quale caricare gli anelli. Secondo la storia \"Heart of a Star\" nel fumetto \"Sandman: Endless Night\", la stella di Oa \u00e8 chiamata Sto-Oa (la \"Luce di Oa\") dai bambini che abitano il pianeta. La sua ubicazione fu pi\u00f9 volte confermata da numerose affermazioni delle Lanterne Verdi durante gli anni.\nLa storia di Oa non \u00e8 chiara; secondo alcune storie, i Guardiani erano originari del pianeta Maltus. Questi Maltusiani evoluti si spostarono pi\u00f9 tardi su Oa e si nominarono Oani. Oa divenne cos\u00ec una conveniente base d'operazione. Altre storie invece, confermano l'abitazione dei Guardiani su Oa fin dal principio.\nOa appare come un pianeta deserto e senza vita. La caratteristica principale, infatti, \u00e8 la citt\u00e0 dei Guardiani. Il membro del Corpo delle Lanterne Verdi, Hal Jordan, Lanterna Verde del settore 2814 (che comprende anche la Terra), sotto l'influenza del parassita Parallax, uccise tutti i Guardiani tranne uno e prosciug\u00f2 la Batteria del Potere centrale della sua energia. Il pianeta fu pi\u00f9 tardi distrutto da una battaglia tra Hal Jordan e il suo successore, la Lanterna Verde Kyle Rayner.\nIl pianeta venne ricostituito qualche tempo pi\u00f9 tardi dall'amico di Hal Jordan, Tom Kalmaku, nel fumetto \"Legacy: The Last Will and Testament of Hal Jordan\". La Batteria del Potere centrale venne poi ricaricata e i Guardiani resuscitati poco dopo da Kyle Rayner dopo che ebbe passato qualche periodo in qualit\u00e0 del quasi-onnipotente Ion.\nDopo l'attacco di Superboy-Prime e la Gilda dei Ragni, i Guardiani fortificarono Oa creando un'armatura planetaria ed un sistema difensivo per prevenire eventuali attacchi contro di loro. La piena capacit\u00e0 dei nuovi sistemi sono tuttora sconosciuti. Tuttavia, non furono sufficienti a prevenire un attacco dei Sinestro Corps, che fu la causa della morte di molte Lanterne Verdi. Dopo questo fatto, il Corpo aument\u00f2 le proprie difese. Tuttavia, un Guardiano traditore, Scar, diminu\u00ec le difese per massimizzare l'attacco da parte del Corpo delle Lanterne Nere.\nFu rivelato in \"Crisi Finale: Legion of 3 Worlds\" che Sodam Yat era l'ultimo Guardiano dell'Universo nel XXXI secolo, mentre Rond Vidar era l'ultima Lanterna Verde rimasta finch\u00e9 non fu assassinato dalla Legione dei Supercriminali di Superboy Prime. Oa giacque in rovina, la Batteria del Potere era distrutta, e gli anelli del Corpo giacevano in piccole montagnole, incapaci di localizzare i propri portatori dopo l'apparente morte di Mogo. Statue d'eredit\u00e0 del Corpo delle Lanterne Verdi, incluse quelle di Hal Jordan, Guy Gardner, Arisia, e Ch'p, furono esposte nella hall dove i Guardiani si incontrarono per la prima volta.\nIl Libro di Oa.\nDopo che Tom Kalmaku utilizz\u00f2 l'anello di Hal Jordan per ricostituire Oa, Kyle Rayner utilizz\u00f2 il suo potere, nelle vesti di Ion, per resuscitare i Guardiani. A quel punto anche il Libro di Oa fu restaurato.\nIl Capitolo Priobito del Libro racconta la profezia della Notte pi\u00f9 Oscura, la distruzione finale del Corpo delle Lanterne Verdi per mano dei loro pi\u00f9 grandi nemici come fu raccontato ad Abin Sur dai demoni di Ysmault.\nQuando viene reclutata, ci si aspetta che una Lanterna Verde sostenga determinati principi del suo dovere. Questi principi includono:\nIl Libro di Oa fu designato senza limiti dopo essere stato riscritto dai Guardiani dell'Universo per includere 10 nuove leggi, di cui solo le prime quattro furono rese note. Il loro testo \u00e8 il seguente.\nQuando le nuove leggi furono scritte, si scopr\u00ec che il Libro fu scritto in Interlac, che \u00e8 il linguaggio galattico universale utilizzato dai Pianeti Uniti e dalla Legione dei Supereroi del XXX e XXXI secolo.\nPer far rispettare questi principi, i Guardiani monitorizzano da vicino tutte le Lanterne Verdi. Se scoprono dell'avvenuta violazione del Regolamento del Corpo, convocano direttamente l'interessato su Oa e lo sottopongono ad un processo in cui le accuse vengono lette e la lanterna in causa non pu\u00f2 spiegare le sue azioni. Se i Guardiani non sono soddisfatti dalle spiegazioni, hanno un numero di opzioni disciplinari che includono:"}
{"id": "1808725", "revid": "88740", "url": "https://it.wikipedia.org/wiki?curid=1808725", "title": "Ignazio e Antonino Salvo", "text": "Biografia.\nI cugini Ignazio e Antonino Salvo furono due imprenditori, esponenti politici aderenti alla Democrazia Cristiana e affiliati alla \"cosca\" mafiosa di Salemi, in provincia di Trapani: Ignazio Salvo era vicecapo della Famiglia mentre Antonino, per un certo periodo, aveva rivestito la carica di capodecina della stessa \"cosca\" mafiosa. Della loro vita si parla congiuntamente, tenuto conto che, spesso, vengono ricordati in modo congiunto e chiamati con il nome di \"cugini Salvo\".\nNel 1955 Nino Salvo spos\u00f2 la figlia di Luigi Corleo, che era il gestore di una delle piccole societ\u00e0 che avevano in appalto la riscossione delle tasse. Insieme a Corleo e al cugino Ignazio, Nino Salvo dette vita ad un cartello che si assicur\u00f2 la riscossione del 40% delle tasse siciliane. Nel 1958 i cugini Salvo sostennero fortemente l'onorevole Silvio Milazzo, il quale form\u00f2 un governo regionale con l'alleanza trasversale tra comunisti, missini e democristiani. Nel 1962, con l'aiuto di Salvo Lima, i cugini Salvo ottennero l'appalto per la riscossione delle tasse a Palermo e negli anni successivi si accaparrarono enormi cifre provenienti da contributi europei stanziati per l'agricoltura siciliana, attraverso le aziende fondate con i ricavi esattoriali stessi.\nNel 1975 Luigi Corleo venne sequestrato e ucciso su ordine di Tot\u00f2 Riina, reggente della \"cosca\" di Corleone in sostituzione del \"boss\" Luciano Liggio; il sequestro venne attuato per dare un duro colpo al prestigio dei cugini Salvo e dei loro associati Stefano Bontate e Gaetano Badalamenti, i quali non riusciranno ad ottenere n\u00e9 la liberazione dell'ostaggio n\u00e9 la restituzione del corpo, anche se Riina neg\u00f2 con forza ogni coinvolgimento nel sequestro. Dopo l'inizio della seconda guerra di mafia, i cugini Salvo passarono dalla parte dello schieramento dei Corleonesi, che faceva capo proprio a Riina.\nInoltre i cugini Salvo erano in stretti rapporti con i deputati Giulio Andreotti, Salvo Lima, Mario D'Acquisto, Rosario Nicoletti e Attilio Ruffini; infatti, in occasione delle nozze della figlia di Nino Salvo, Angela, celebrate il 6 settembre 1976 alla presenza di Salvo Lima e Mario D'Acquisto, Andreotti invi\u00f2 un vassoio d'argento come regalo agli sposi; nel 1979 Andreotti stesso incontr\u00f2 i Salvo presso l'Hotel Zagarella durante la campagna elettorale in sostegno di Lima e, durante i suoi spostamenti in Sicilia, utilizz\u00f2 in pi\u00f9 occasioni un'autovettura blindata intestata a Nino Salvo.\nL'arresto e la morte di Nino Salvo.\nIl 12 novembre 1984 il giudice Giovanni Falcone chiese ed ottenne l'arresto dei cugini Salvo con l'accusa di associazione di tipo mafioso.\nNino Salvo mor\u00ec in Svizzera, in una clinica di Bellinzona, il 19 gennaio 1986 per un tumore, attorniato dai suoi parenti. Non si era ancora concluso il maxiprocesso di Palermo, nel quale era imputato insieme al cugino ed altre centinaia di persone. Alcuni giornalisti sostennero che Salvo aveva inscenato la morte ed era fuggito in Brasile. Qualche tempo dopo la morte, si \u00e8 scoperto che Nino Salvo era iscritto alla loggia della \"Massoneria universale di rito scozzese antico e accettato. Supremo Consiglio d'Italia\" di via Roma a Palermo, insieme all'avvocato Vito Guarrasi e ad altri professionisti palermitani.\nLa morte di Ignazio Salvo.\nIgnazio Salvo fu condannato a sette anni di carcere per associazione mafiosa in primo grado, mentre in appello la condanna venne ridotta a tre anni.\nIl 17 settembre 1992 Ignazio Salvo venne ucciso mentre stava entrando nel cancello della sua abitazione da un gruppo di killer capitanato da Leoluca Bagarella, Giovanni Brusca e Antonino Gio\u00e8. Ad ordinare la sua morte fu Tot\u00f2 Riina ed il motivo dell'assassinio fu lo stesso di Salvo Lima: Salvo aveva dato garanzia che si sarebbe attivato perch\u00e9 in Cassazione la sentenza del maxiprocesso venisse annullata; inoltre, secondo i collaboratori di giustizia, il delitto venne eseguito anche per lanciare un avvertimento a Giulio Andreotti.\nLa targa nella chiesa.\nDal 2004 all'interno della chiesa Regina Pacis di Palermo \u00e8 presente una targa alla memoria di Ignazio Salvo. Sulla stessa si legge:\nPosto di fronte a pressioni perch\u00e9 rimuovesse la targa, il prete don Aldo Nuvola (successivamente sospeso a divinis dalla Curia dopo una condanna per pedofilia) ha dichiarato: \nNel 2009 il nuovo parroco, Giovanni Basile, ha deciso di togliere la targa e sostituirla con un crocifisso, spostandola sul retro del confessionale."}
{"id": "1808726", "revid": "1522738", "url": "https://it.wikipedia.org/wiki?curid=1808726", "title": "Qward", "text": "Qward \u00e8 un pianeta immaginario dell'universo fumettistico DC, creato da John Broome su \"Green Lantern\" (vol. 2) n. 2 nel gennaio 1961.\n\u00c8 un pianeta atipico in quanto non si trova nell'universo usuale, ma nell'universo di antimateria, ed \u00e8 stato regnato dall'Anti-Monitor (versione nell'antimateria di Monitor); i suoi abitanti, umanoidi calvi e dagli occhi sporgenti, hanno creato l'anello giallo per Sinestro (storico nemico ed ex membro delle Lanterne Verdi).\nAttualmente Qward \u00e8 il quartier generale del Sinestro Corps, la squadra di super-criminali dall'anello giallo che combatte contro le Lanterne Verdi (con l'anello verde)."}
{"id": "1808727", "revid": "287204", "url": "https://it.wikipedia.org/wiki?curid=1808727", "title": "Henry Forster, I barone Forster", "text": "Studia al college di Eton e a Oxford, e nel 1890 sposa Rachel Montagu. Dalla loro unione nasceranno due figli, John Forster e Alfred Henry Forster, entrambi uccisi durante la Prima guerra mondiale e due figlie, Dorothy Charlotte Forster e Emily Rachel Forster. Egli \u00e8 un giocatore di cricket di prima classe ed \u00e8 stato presidente del prestigioso Marylebone Cricket Club. Forster \u00e8 anche un fantino esperto.\nNel 1892 Forster conquista un seggio parlamentare dopo essersi candidato nelle file dei conservatori e entra nel governo prima Salisbury e, durante il primo conflitto mondiale, nei governi di unit\u00e0 nazionale. Nel 1919 Forster diventa membro della camera dei Lord come Baron Forster, di Lepe nella Contea di Southampton. Nel giugno del 1920 a Forster accetta la carica di Governatore Generale dell'Australia e il 28 giugno dello stesso anno viene nominato cavaliere dell'Ordine di St Michael e St George.\nPer la prima volta viene chiesto il gradimento del governo australiano sul nome del Governatore. Il ministro delle Colonie Alfred Milner, sottopone al premier Billy Hughes, due altri nomi ma Hughes approva la nomina di Forster. Si ritiene che Hughes preferisce Forster per la sua modesta reputazione e perch\u00e9 ritiene di poterlo controllare agevolmente.\nForster al suo arrivo nell'ottobre del 1920 trova un'atmosfera politica aspra che ha sostituito la congeniale politica dell'ante guerra. Il partito nazionalista del premier domina la scena politica e l'opposizione laburista si \u00e8 spostata a sinistra assumendo connotati anti imperialisti, pacifisti e marcatamente socialisti. \nMa Forster non gioca un ruolo diretto nella vita politica australiana. Del resto l'unico cambiamento verificatosi nei cinque anni del suo mandato \u00e8 stato la nomina a premier di Stanley Bruce che nel febbraio del 1923 sostituisce Hughes alla guida dei nazionalisti. Forster non avr\u00e0 alcun ruolo nelle manovre che favoriscono questo cambiamento anche perch\u00e9 il ruolo politico del Governatore era calato durante il mandato del suo predecessore. Mentre Ronald Munro-Ferguson cerc\u00f2 di opporsi al declino del rappresentante della monarchia, Forster, forse a causa della sua debole personalit\u00e0, sembra accettarlo serenamente.\nForster divent\u00f2 cos\u00ec il capostipite dei moderni Governatori Generali, interpretando scrupolosamente la funzione simbolica e cerimoniale che ormai veniva attribuita alla istituzione da lui incarnata. Forster apre le feste, visita ospedali, partecipa come spettatore agli eventi sportivi, ospita balli e banchetti e si astiene da qualsiasi intervento nella vita politica australiana. In breve tempo il nuovo Governatore diventa molto pi\u00f9 popolare dei suoi predecessori, anche grazie alla moglie che si dedica alle opere caritatevoli.\nForster terminer\u00e0 senza clamori il suo mandato nell'ottobre del 1925 e trascorrer\u00e0 serenamente gli ultimi 11 anni della sua vita vicino a Southampton in Inghilterra.\nIn ricordo della consorte di Forster esiste a Port Melbourne Victoria il giardino d'infanzia Lady Forster."}
{"id": "1808729", "revid": "2111283", "url": "https://it.wikipedia.org/wiki?curid=1808729", "title": "Buca pontaia", "text": "Una buca pontaia \u00e8 un buco fatto intenzionalmente in una muratura per sostenere un'impalcatura di ponteggio. Le buche pontaie si trovano soprattutto nelle opere dell'edilizia medievale, sebbene esistano almeno dall'epoca romana.\nLa buca pontaia \u00e8 detta anche \"foro da ponte\".\nLe buche pontaie, come dice il nome stesso, venivano usate per conficcare i pali dei \"ponti\" (cio\u00e8 delle impalcature) usati per completare le costruzioni particolarmente alte. Per realizzarle bastava semplicemente sostituire ad alcune pietre le estremit\u00e0 di travi in legno, che finivano cos\u00ec murate nell'insieme e solo in un secondo momento venivano tolte, lasciando aperta una buchetta che poteva anche essere colmata.\nEsistevano poi delle buche pontaie non provvisorie, spesso provviste di mensola lapidea alla base, che, soprattutto nell'edilizia residenziale (in particolare nelle case-torri), venivano usate per sostenere le travi di ballatoi esterni, antesignani dei balconi, che ampliavano la superficie calpestabile.\nCon l'affinamento delle tecniche di edilizia e le nuove esigenze decorative di facciate e prospetti esterni, si inizi\u00f2 a colmare sempre pi\u00f9 frequentemente le buche pontaie, che per lo pi\u00f9 scomparvero col Rinascimento, per riapparire fugacemente solo nell'edilizia neomedievale dell'Ottocento, come citazione, anche se decontestualizzata da un reale uso.\nParticolare rilievo hanno le buche pontaie nell'edilizia storica e nell'architettura dell'Italia meridionale, dove in molte aree, praticamente tutti gli edifici costruiti prima dell'avvento del cemento armato presentavano le buche pontaie lasciate in vista."}
{"id": "1808730", "revid": "36426", "url": "https://it.wikipedia.org/wiki?curid=1808730", "title": "Buche pontaie", "text": ""}
{"id": "1808732", "revid": "123421081", "url": "https://it.wikipedia.org/wiki?curid=1808732", "title": "Reichsdeutsche", "text": "La parola tedesca Reichsdeutsche \u00e8 un termine storico che significa letteralmente \"tedesco dell'Impero/Stato\", cio\u00e8 indicava tutti i tedeschi etnici cittadini del Reich; si contrapponeva a Volksdeutsche, che invece indicava gli appartenenti a comunit\u00e0 di etnia tedesca che erano rimaste fuori dai confini dell'Impero dopo la sua formazione nel 1871 ."}
{"id": "1808734", "revid": "125142472", "url": "https://it.wikipedia.org/wiki?curid=1808734", "title": "Tamaran", "text": "Tamaran \u00e8 un pianeta immaginario dell'universo fumettistico DC, creato da Marv Wolfman sulle pagine dei \"Teen Titans\" all'inizio degli anni ottanta.\n\u00c8 noto soprattutto per essere il pianeta natale di Starfire (vero nome Koriand'r), supereroina membro dei Giovani Titani e principessa del pianeta. Il pianeta \u00e8 stato distrutto in una sanguinosa guerra, ma la famiglia reale (oltre a Koriand'r anche i genitori Myand'r e Luand'r, la sorella Komand'r e il fratello Ryand'r) \u00e8 riuscita insieme ad altri abitanti a trovare rifugio sul pianeta Karna.\nAbitanti.\nI Tamaraniani sono umanoidi dalla pelle ambrata che discendono da una razza felinoide e sono devoti alla dea X'Hal. Hanno il potere di convertire la radiazione ultravioletta in energia per volare e possono assorbire il linguaggio di un'altra specie tramite il contatto fisico. I tamaraniani sono persone molto appassionate e guidate pi\u00f9 dalle emozioni che dalla ragione. \nSono inoltre dotati di enorme forza e resistenza e rinomati per la loro abilit\u00e0 guerriera, ma sebbene siano guerrieri insolitamente feroci, la loro capacit\u00e0 di amare \u00e8 persino maggiore della loro capacit\u00e0 di odiare.\nSia Starfire che Blackfire (sua sorella Komand'r) hanno acquisito l'abilit\u00e0 di sparare raggi di energia dopo aver subito degli esperimenti dalla razza degli Psion.\nAltri media.\nTamaran compare nelle serie animate \"Teen Titans\" e \"Teen Titans Go!.\""}
{"id": "1808738", "revid": "2036644", "url": "https://it.wikipedia.org/wiki?curid=1808738", "title": "Southern Counties East Football League", "text": "La Southern Counties East Football League \u00e8 una lega dilettantistica inglese nata nel 1966 che accoglie al suo interno squadre del Kent e della zona sudorientale di Londra. Fino al 2013 era conosciuta come Kent League, nome usato anche da un campionato simile esistito dal 1894 al 1959.\nStoria.\nGi\u00e0 dal 1894 al 1959 esisteva un campionato di nome Kent League, nonostante il nome simile alla lega attuale, non hanno nessun collegamento tra di loro.\nL'attuale lega \u00e8 stata costituita nel 1966 come Kent Premier League (cambiato in Kent Football League nel 1968) e nei suoi primi anni, molti dei relativi membri erano squadre di riserva della Southern League. Gradualmente, le squadre di riserva sono state spostate nelle divisioni inferiori.\nNel 2013 la lega cambi\u00f2 il nome in Southern Counties East League, per riflettere il fatto che molti dei suoi club membri non giocano pi\u00f9 all'interno della contea del Kent.\nStruttura corrente.\nLa lega ha solo una divisione. In passato ha incluso ulteriori divisioni per le squadre di riserva. La lega \u00e8 ora al livello 5 della struttura inglese (che equivale al livello 9 del sistema inglese in generale), con i club in grado di spostarsi verso l'alto. La formazione della nuova Kent Invicta Football League per la stagione 2011-2012, significa che ora c'\u00e8 una lega di livello 6 consentendo pi\u00f9 frequentemente promozione/retrocessione tra la Southern Counties East League e la Kent Invicta Football League."}
{"id": "1808740", "revid": "1762097", "url": "https://it.wikipedia.org/wiki?curid=1808740", "title": "Leva (fisica)", "text": "Una leva \u00e8 una macchina semplice che non trasporta l'energia, ma ne sposta verso una forza esterna le forze; \u00e8 costituita da un'asta rigida capace di muoversi attorno a un punto fisso, chiamato fulcro; \u00e8 un'applicazione del principio di equilibrio dei momenti.\nLa condizione di equilibrio di Archimede.\nSecondo Archimede la condizione di equilibrio si verifica quando il movimento della forza motrice \u00e8 uguale al movimento della forza resistente, ovvero la somma dei momenti meccanici ad essa applicati deve essere uguale a zero, come la risultante delle forze. Poich\u00e9 nella leva l'asse di rotazione \u00e8 fisso e sono applicate solo due forze, \u00e8 sufficiente uguagliare i due momenti:\ndove:\nNel caso in cui le forze siano perpendicolari all'asta, la formula si semplifica\nformula_6\nSegue che\novvero il braccio e la forza su di esso applicata sono inversamente proporzionali.\nVantaggio meccanico.\nDalla condizione di equilibrio, segue che, imprimendo all'estremit\u00e0 del braccio lungo della leva un movimento con una determinata forza, l'estremit\u00e0 del suo braccio corto si muover\u00e0 con una forza moltiplicata di un fattore \"b\"1/\"b\"2, anche se percorrer\u00e0 un cammino ridotto dello stesso fattore, e viceversa se l'azione viene invece compiuta sul braccio corto. Il rapporto tra le dimensioni dei bracci determina quindi il rapporto tra forza resistente e forza da applicare.\nClassificazione delle leve.\nIn base al rapporto tra forza resistente e forza applicata (o potenza) le leve si distinguono in tre tipi:\nIn base alla posizione reciproca del fulcro e delle forze le leve si distinguono in:\nEsempi di leve.\nLa tabella seguente riporta alcuni semplici esempi di leve, indicando il fulcro, i punti di applicazione delle forze, il tipo di leva.\nIl caso del remo di una barca \u00e8 un tipo di leva che richiede particolare attenzione: pu\u00f2 essere considerata come una leva di primo o secondo tipo a seconda della fase di utilizzo. Lo scalmo \u00e8 il fulcro quando la pala sta per aria e la resistenza \u00e8 rappresentata dal peso del remo fuori dalla barca; la pala \u00e8 il fulcro quando sta immersa e quindi la resistenza (massa inerte della barca e forze di attrito) agisce sullo scalmo. Quando la pala sta per aria la leva \u00e8 I tipo, quando la pala \u00e8 immersa \u00e8 II tipo.\nIl caso della pagaia da kayak \u00e8 ulteriormente complicato dal fatto che il fulcro, la resistenza e la potenza non giacciono sullo stesso asse: in un sistema di riferimento solidale alla terra infatti il fulcro \u00e8 sempre l'acqua, la potenza \u00e8 la sommatoria delle due mani e la resistenza \u00e8 applicata alla chiglia della canoa, mentre in un sistema di riferimento solidale al kayak, il fulcro \u00e8 rappresentato dalle mani.\nNel caso del sollevamento sugli avampiedi, anche se viene definita come leva di secondo genere e quindi sempre vantaggiosa, non bisogna farsi trarre in inganno a pensare che i muscoli gemelli debbano generare una forza minore rispetto al peso corporeo. Infatti, andando a calcolare la forza di reazione data dal terreno, troveremo un valore minore rispetto alla forza peso data dal corpo. Questo risultato pu\u00f2 essere dimostrato assurdo in maniera empirica molto semplicemente dato che, se fosse vero tale risultato, sollevandoci sugli avampiedi sopra una bilancia, dovremmo veder diminuire il nostro peso. La considerazione che la caviglia sia una leva favorevole \u00e8 data dal fatto che erroneamente si considera come unica forza agente sull'articolazione la forza peso del corpo, mentre su di essa agisce anche una forza di compressione data dalla contrazione muscolare (in questo caso dalla contrazione del gastrocnemio) tale da aumentare la forza resistente agente sulla leva. In questa situazione, per poter valutare in maniera pi\u00f9 semplice il guadagno meccanico, conviene vedere la caviglia come una leva di primo genere, con il fulcro posizionato nell'articolazione della caviglia e spostando la forza resistente sull'avampiede, con intensit\u00e0 pari al peso del corpo.\nIl tagliaunghie, in effetti, combina solitamente ad una leva di terzo genere (la parte dello strumento che di fatto taglia l'unghia) una leva di secondo genere (la parte dello strumento su cui si agisce con le dita)."}
{"id": "1808745", "revid": "2212726", "url": "https://it.wikipedia.org/wiki?curid=1808745", "title": "Centrale nucleare di Kr\u0161ko", "text": "La centrale nucleare di Kr\u0161ko \u00e8 situata a Kr\u0161ko, in Slovenia. La centrale \u00e8 stata connessa alla rete il 2 ottobre 1981, entrando in operativit\u00e0 il 15 gennaio 1983; \u00e8 stata costruita come \"joint venture\" dalla Slovenia e dalla Croazia, entrambe parti della Jugoslavia a quel tempo. \u00c8 dotata di un reattore ad acqua pressurizzata Westinghouse di costruzione canadese da 696 MW elettrici netti contenente 48,7 tonnellate di \"combustibile\" a base di ossido d'uranio.\nLa co-propriet\u00e0 dell'impianto.\nLa compagnia operativa della centrale Nuklearna Elektrarna Kr\u0161ko (NEK) \u00e8 co-posseduta dalla compagnia slovena 'Gen-Energija', come parte della compagnia statale Elektro-Slovenija (ELES) e della compagnia statale croata Hrvatska elektroprivreda (HEP).\nLa centrale nucleare provvede a pi\u00f9 di un quarto della elettricit\u00e0 slovena e a circa un quinto di quella croata.\nLa ragione per cui la centrale \u00e8 co-posseduta dai due paesi \u00e8 che le allora costituenti Repubbliche Federate della Jugoslavia avevano pianificato di costruire due centrali distinte, una in ogni Repubblica, secondo un accordo del 1970, ma il piano fu abbandonato dopo un referendum in Slovenia nel 1987 in seguito anche alle proteste per lo smaltimento dei rifiuti nucleari, smaltiti solo nelle vicinanze della centrale.\nNel 1997, ELES e NEK decisero di suddividere i costi tra ELES e HEP, ma quest'ultima rifiut\u00f2 di pagare. Nel 1998 il governo sloveno ha nazionalizzato la NEK, chiudendo le forniture di elettricit\u00e0 alla HEP, dato che quest'ultima continuava a non pagare. Nel gennaio 2001, i leader dei due paesi si sono accordati per una gestione comune della centrale nucleare di Kr\u0161ko, per una responsabilit\u00e0 congiunta nella gestione dei rifiuti e per una compensazione dei debiti pregressi.\nLa gestione congiunta della centrale \u00e8 perci\u00f2 cominciata il 1\u00ba gennaio 2002, ma in seguito a proteste da parte della popolazione slovena la connessione con la Croazia \u00e8 stata ristabilita solo nel 2003.\nFuturo dell'impianto.\nL'impianto aveva una vita operativa prevista di 40 anni. Tuttavia nel 2015 \u00e8 stata richiesto il prolungamento della vita operativa (LTO Long Term Operation) di altri 20 anni. A seguito della richiesta l'impianto \u00e8 stato sottoposto a ispezione nell'ottobre 2021 da parte dell'Agenzia Internazionale per l'Energia Atomica (IAEA). Nel 2021 sono stati completati una prima serie di lavori di ammodernamento e una seconda serie \u00e8 prevista per il 2022. \nIl 19 giugno 2021 il Ministero delle Infrastrutture ha concesso a GEN Energija il permesso di costruzione di un nuovo reattore JEK 2 da 1100 MWe. Si sono rincorse anche voci di una possibile partecipazione italiana (in particolare della regione Friuli-Venezia Giulia) nella costruzione, propriet\u00e0 e gestione del nuovo reattore.\nL'impianto attualmente conserva i rifiuti nucleari nella piscina di raffreddamento, progettata per contenere i rifiuti dell'intera vita operativa (40 anni). E' in corso di costruzione un \"deposito asciutto per combustibile esausto\" (SFDS Spent Fuel Dry Storage) con completamento previsto nella seconda met\u00e0 del 2022.\nEvento del 4 giugno 2008.\nIl 4 giugno 2008, a seguito di una perdita di liquido di raffreddamento, venne avviato lo spegnimento del reattore. Fu riavviato l'8 giugno 2008 dopo la sostituzione di una valvola. L'evento fu una \"deviazione non significativa per la sicurezza\" (livello 0 nella scala INES dell'IAEA) non un \"incidente\". Non ha comportato perdita di materiale radioattivo o rischi per la popolazione. \nLe autorit\u00e0 slovene notificarono immediatamente l'evento tramite il sistema europeo ECURIE (European Community Urgent Radiological Information Exchange). Poich\u00e9 la Slovenia segnal\u00f2 l'evento come \"allarme\" l'informazione venne immeditatamente trasmessa a tutti i paesi membri della Comunit\u00e0 Europea. Successivamente la Comunit\u00e0 Europea segnal\u00f2 che l'evento avrebbe dovuto essere segnalato come \"informazione\" e non come \"allarme\". "}
{"id": "1808746", "revid": "21583", "url": "https://it.wikipedia.org/wiki?curid=1808746", "title": "Album (Joan Jett &amp; the Blackhearts)", "text": "Album \u00e8 il terzo album di Joan Jett &amp; the Blackhearts, pubblicato nel 1983 per l'etichetta discografica Blackheart Records."}
{"id": "1808747", "revid": "729019", "url": "https://it.wikipedia.org/wiki?curid=1808747", "title": "Nuovo Partito Nazionale (Grenada)", "text": "Il Nuovo Partito Nazionale (\"New National Party\", NNP) \u00e8 un partito politico di centrodestra di Grenada.\nStoria.\n\u00c8 stato fondato nel 1984, dall'unione di quattro piccoli partiti, tra cui il Partito Nazionale di Grenada. Il primo leader fu Herbert Blaize.\nIl partito ha guidato il paese una prima volta dal 1984 al 1990: Blaize fu primo ministro dal 1984 alla morte, nel dicembre 1989; gli succedette Ben Joseph Jones, gi\u00e0 ministro degli esteri, fino alle elezioni del marzo 1990, perse.\nDopo la morte di Blaize, come nuovo leader fu scelto Keith Mitchell.\nIl Nuovo partito nazionale torn\u00f2 al potere nel 1995, e da allora \u00e8 stato confermato nel 1999 e nel 2003 (in quest'ultima elezione, con un solo seggio di vantaggio sul principale partito di opposizione, il Congresso Democratico Nazionale). Primo ministro \u00e8 stato, per tutto il periodo, Keith Mitchell.\nAlle elezioni dell'8 luglio 2008, il NNP pass\u00f2 da 8 a 4 seggi, perdendo la maggioranza in favore del Congresso Democratico Nazionale. Cinque anni pi\u00f9 tardi si \u00e8 invece aggiudicato tutti e quindici i seggi, risultato replicato poi nel 2018."}
{"id": "1808753", "revid": "16758", "url": "https://it.wikipedia.org/wiki?curid=1808753", "title": "New National Party", "text": ""}
{"id": "1808754", "revid": "112765830", "url": "https://it.wikipedia.org/wiki?curid=1808754", "title": "Lanificio Figli di Michelangelo Calamai", "text": "Il Lanificio \"Figli di Michelangelo Calamai\" si trova sul viale Galilei 29-33 a Prato.\nStoria.\nIl quartiere fuori Porta al Serraglio si form\u00f2 intorno al 1880, prefigurando lo sviluppo lungo la via Bolognese e il fiume, rafforzato dalla costruzione di importanti insediamenti industriali - il Fabbricone, il Lanificio Mazzini e le due sedi della fabbrica Calamai - che funzionarono da elementi generatori del futuro tessuto urbano.\nLa fabbrica viene edificata a partire dal 1924 e figurava nelle tavole dell'IGM nell'aggiornamento del 1934. Il progetto fu curato dagli ingegneri Poggi e Gaudenzi, come si apprende da pi\u00f9 targhe affisse sui muri dei capannoni sulle quali si legge: \"Ing.ri Poggi Gaudenzi &amp; C. Societ\u00e0 per Costruzioni cementizie, Firenze via de' Martelli 7\".\nLa fabbrica, sebbene frazionata, \u00e8 tuttora in funzione nella zona posteriore (dove si trova un laboratorio di rifinitura di tessuti) mentre la parte anteriore, con l'ingresso monumentale, \u00e8 adibita a magazzino. Altre minori porzioni di edificio, con accesso dal viale Galilei, sono oggi usate come negozio e show room di automobili.\nArchitettura.\nIl complesso fa parte del consistente patrimonio di architettura industriale che caratterizza l'immagine urbana pratese, al cui interno si contraddistingue come raro, se non unico, esempio di caratterizzazione rappresentativa e \"monumentale\" - seppure limitata alla facciata - di un edificio utilitaristico, aspetti per i quali esso viene citato in vari testi sull'architettura industriale della citt\u00e0 di Prato. Questa sua caratteristica viene riconosciuta anche dal vigente strumento urbanistico che differenzia le previsioni d'intervento sul complesso salvaguardandone la facciata, inserita tra le presenze architettoniche sul territorio dotate di valore ambientale o che presentano particolari tipologie meritevoli di conservazione.\nL'edificio si colloca in una posizione nodale all'interno di una zona a prevalente funzione artigianale e industriale dal punto di vista sia infrastrutturale - per la vicinanza della stazione ferroviaria e della vecchia strada Bolognese - sia ambientale, data la vista sul fiume da un lato, e lo sfondo delle colline, dall'altro, che ne caratterizzano l'intorno visuale.\nIl complesso occupa una superficie di circa 16.000 m2, distribuita su un lotto pressappoco quadrato. I volumi sono organizzati in due settori compatti che delimitano un cortile centrale, lungo il cui asse mediano sono localizzati gli elementi tipologico-funzionali particolari.\nNella facciata principale, sul viale Galilei, si trovano gli uffici, e dove originariamente erano anche alcune abitazioni. Il fronte a due piani \u00e8 inquadrato da un ordine gigante semplificato, completo di basamento e trabeazione con un risalto centrale aperto da un grande arco d'ingresso a tutt'altezza - chiuso da una cancellata riccamente disegnata - sormontato da un orologio a torrino. Oltre il passaggio voltato, lungo la visuale frontale in rapida successione si trovano una cisterna, una cabina elettrica e una ciminiera, posta oltre l'altro ingresso, sul lato opposto a quello principale.\nIl tessuto dei padiglioni, coperti a shed, si dispone lungo due assi secondari ortogonali al principale. I blocchi omogenei e \"iterativi\" dei capannoni scandiscono serialmente lo spazio in volumi regolari e simmetrici.\nLe maggiori modifiche consistono nella saturazione di una delle due spine di penetrazione secondaria, nell'abbassamento della ciminiera, e nella separazione tramite un muro tra le due zone, oggi appartenenti a differenti proprietari."}
{"id": "1808755", "revid": "80598", "url": "https://it.wikipedia.org/wiki?curid=1808755", "title": "Alberico Crocetta", "text": ""}
{"id": "1808760", "revid": "339392", "url": "https://it.wikipedia.org/wiki?curid=1808760", "title": "Museo di Arte Contemporanea Luigi Pecci", "text": ""}
{"id": "1808761", "revid": "125787829", "url": "https://it.wikipedia.org/wiki?curid=1808761", "title": "Famiglie Arcobaleno", "text": "Famiglie Arcobaleno: Associazione genitori omosessuali (nota principalmente solo come Famiglie Arcobaleno) \u00e8 un'associazione italiana fondata nel 2005 sul modello dell'associazione francese \"Association des Parents Gays et Lesbiens\" per promuovere, per la prima volta in Italia, il dibattito pubblico sull'omogenitorialit\u00e0 e la tutela di tali formazioni sociali.\nAttivit\u00e0 dell'associazione.\nL'associazione, diffusa in tutto il territorio nazionale, ha l'obiettivo di tutelare i diritti dei figli delle coppie conviventi, ed offre servizi di supporto psico-giuridico (sia tramite una linea telefonica che con gruppi) e didattico alle famiglie ed agli educatori scolastici e promuove attivit\u00e0 culturali e spazi di incontro per famiglie e bambini.\nL'associazione gestisce un centro nazionale di documentazione sulla genitorialit\u00e0 gay e lesbica.\nTra le attivit\u00e0 culturali, oltre alla traduzione di testi per bambini e alla partecipazione a convegni e tavole rotonde sul tema della famiglia, l'associazione nel 2006 ha prodotto un documentario, \"Le famiglie arcobaleno\", che \u00e8 stato presentato al Torino GLBT Film Festival nel 2007 e ha collaborato alla produzione del documentario \"Prima di tutto (o Tutto il resto \u00e8 nulla)\" trasmesso su Rai 3 il 19 settembre 2012.\nNel 2008 ha depositato una proposta di legge sull'assunzione di responsabilit\u00e0 genitoriali, per la tutela dei figli delle coppie omogenitoriali, ed in particolare dei diritti e doveri del co-genitore, ovvero del genitore non biologico nel caso, ad esempio, di morte prematura del genitore legale. La proposta di legge \u00e8 stata poi presentata alla Camera dei deputati italiana con primo firmatario Paola Concia.\nL'associazione sostiene che istituzioni quali la festa della mamma e la festa del pap\u00e0 contengano un difetto di inclusivit\u00e0 verso l'omogenitorialit\u00e0 e che formino nel bambino pregiudiziali omofobiche; pertanto viene da essa proposta una forma quale \"festa dei genitori\" o \"festa delle famiglie\" senza connotazione di genere maschile o femminile.\nNel 2013 l'associazione \u00e8 stata tra i candidati per l'assegnazione dell'Ambrogino d'oro.\nA livello internazionale, l'associazione fa parte dell'ILGA e del Network of European LGBT Families Associations (NELFA)\nL'attivit\u00e0 dell'associazione \u00e8 stata anche citata in studi internazionali sulla famiglia."}
{"id": "1808766", "revid": "2028514", "url": "https://it.wikipedia.org/wiki?curid=1808766", "title": "Grave di Faraualla", "text": "La grave di Faraualla, nota anche con il nome di Grave di Finocchio Grande, \u00e8 un inghiottitoio di origine carsica situato sulla Murgia nei pressi della strada provinciale 12 di Altamura, nel territorio di Gravina in Puglia alla quota di 680 metri.\nIl suo nome potrebbe derivare dalle parole \"foro nella valle\" o anche risalire alla leggendaria esistenza del temibile bandito Faraualla che, una volta catturato, venne gettato vivo nella voragine. \n\u00c8 tra le pi\u00f9 profonde dell'Italia centro-meridionale con i suoi oltre 280 metri di dislivello.\nScoperta e spedizioni.\nNel 1938 si ebbe la prima spedizione di ricognizione della grave di Faraualla da parte dell'altamurano prof. Santoro, ma questa non and\u00f2 a buon fine per la mancanza dell'attrezzatura necessaria.\nNel 1956 fu effettuata una ricognizione pi\u00f9 approfondita dalla Commissione Grotte \"E. Boegan\" di Trieste su commissione del prof. Gatti del CARS (Centro Altamurano Ricerche Speleologiche) a cura di Medeot, Tommasini, Vianello, Ferri, Coloni, Matarrese, riuscendo ad arrivare sino in fondo.\nNel 1974 tre componenti del Gruppo Puglia Grotte di Castellana Grotte (Luigi Penta, Cosmo Sbiroli e Simone Pinto) sono i primi a ripetere la discesa fino al fondo della grave, dopo diciotto anni dalla esplorazione dei triestini.\nNel 1978 fu la volta del \"Gruppo Speleologico Dauno\", che individu\u00f2 una salita del fondo gi\u00e0 conosciuto, e con la collaborazione dei gruppi speleologici di Taranto, Martina e Grottaglie, giungendo ancora pi\u00f9 gi\u00f9. Infine, nel 1995, lo stesso CARS rilev\u00f2 nuovi rami all'interno della grotta.\nParte della Grave risulta tuttora inesplorata poich\u00e9 un cedimento scoperto nel gennaio 2011 ha creato un'apertura verso zone mai visitate prima.\nLeggende.\nDotata di un impressionante e pericoloso ingresso ad \"imbuto\", come moltissime altre simili voragini ha alimentato in passato la fantasia popolare, per cui la tradizione narra di oggetti caduti al suo interno e poi ritrovati in mare, a suggerire grandi ed inaccessibili estensioni in profondit\u00e0."}
{"id": "1808767", "revid": "729019", "url": "https://it.wikipedia.org/wiki?curid=1808767", "title": "Centrale nucleare di Embalse", "text": "La centrale nucleare di Embalse (in spagnolo \"Central Nuclear Embalse\") \u00e8 una centrale nucleare situata in Argentina, sulla riva meridionale di un lago artificiale sul R\u00edo Tercero, vicino alla citt\u00e0 di Embalse, nella Provincia di C\u00f3rdoba.\nL'impianto venne cominciato nel 1974 ed \u00e8 attivo dal 1984. \u00c8 stato costruito da un consorzio italo-canadese formato dalla AECL e dall'Italimpianti."}
{"id": "1808769", "revid": "212348", "url": "https://it.wikipedia.org/wiki?curid=1808769", "title": "Bi\u01ceoz\u00ec", "text": ""}
{"id": "1808772", "revid": "110157", "url": "https://it.wikipedia.org/wiki?curid=1808772", "title": "Glorious Results of a Misspent Youth", "text": "Glorious Results Of A Misspent Youth \u00e8 il quarto album di Joan Jett, pubblicato nel 1984 per l'etichetta discografica Blackheart Records."}
{"id": "1808775", "revid": "92723", "url": "https://it.wikipedia.org/wiki?curid=1808775", "title": "Tove Nilsen", "text": "Esordisce come scrittrice nel 1974 con il romanzo \"Aldri la dem kle deg forsvarsl\u00f8st naken\". Nelle sue opere si dimostra molto attenta alla tematiche femminili, al mondo giovanile e alle trasformazioni che subisce la societ\u00e0 in cui vive: tutto questo viene affrontato dalla scrittrice con uno stile esuberante, grazie al quale ha ottenuto importanti riconoscimenti da parte della critica. \nTra i premi ricevuti in patria si ricordano il Premio Spr\u00e5klig nel 1984, il Premio Sarpsborg nel 1991, il Premio Riksm\u00e5l nel 1993, il Premio Oktober nel 1995 e infine la prestigiosa nomina al Premio del Consiglio Nordico."}
{"id": "1808776", "revid": "14691", "url": "https://it.wikipedia.org/wiki?curid=1808776", "title": "Glorious Results Of A Misspent Youth", "text": ""}
{"id": "1808783", "revid": "599013", "url": "https://it.wikipedia.org/wiki?curid=1808783", "title": "Sebastian Rajalakso", "text": ""}
{"id": "1808787", "revid": "767487", "url": "https://it.wikipedia.org/wiki?curid=1808787", "title": "Pedro Oldoni", "text": "Possiede il passaporto italiano."}
{"id": "1808788", "revid": "6923", "url": "https://it.wikipedia.org/wiki?curid=1808788", "title": "Combined Counties Football League", "text": "La Combined Counties League \u00e8 una lega calcistica inglese a valenza regionale costituita da squadre provenienti da Berkshire, Greater London, Hampshire, Kent e Surrey. Come la Kent League, anch'essa si posiziona, nel suo gradino pi\u00f9 alto, al\nnono livello della piramide del calcio inglese.\nLe radici storiche di questa lega risalgono al 1978, quando la Surrey Senior League cerc\u00f2 di allargarsi tramite la partecipazione di squadre esterne a quella contea. Nacque cos\u00ec la Home Counties League, poi rinominata nei termini odierni nel 1979.\nEccezionalmente, nella stagione 1981-82, a causa del gran numero di squadre iscritte la lega venne divisa in due gironi che videro le squadre vincenti affrontarsi in doppia gara per la conquista del titolo.\nTecnicamente i vincitori della lega accedono al quarto gradino della Isthmian League o della Southern League, ma ci\u00f2 avviene di rado perch\u00e9 la maggior parte dei club non dispone di campi da gioco omologati per presenziare in categorie superiori.\nDal punto di vista del trattamento economico, i giocatori delle squadre che militano in questa lega non percepiscono un vero e proprio stipendio, ma un rimborso spese.\nLa lega ha conosciuto una certa notoriet\u00e0 nel 2002, quando accett\u00f2 di buon grado l'iscrizione dell'AFC Wimbledon."}
{"id": "1808789", "revid": "16567841", "url": "https://it.wikipedia.org/wiki?curid=1808789", "title": "Martino Enrico", "text": ""}
{"id": "1808793", "revid": "838137", "url": "https://it.wikipedia.org/wiki?curid=1808793", "title": "Giovanni Cazzani", "text": " Fu vescovo di Cremona e fu insignito del titolo personale di arcivescovo.\nBiografia.\nVenne ordinato sacerdote il 1\u00ba novembre 1889.\nIl 5 agosto 1904 il papa lo nomin\u00f2 vescovo di Cesena, ricevette l'ordinazione episcopale il 28 agosto.\nFu trasferito alla sede di Cremona il 19 dicembre 1914.\nNel biennio 1918-19 fu protagonista nella delicata vicenda che consegu\u00ec nella scomunica del presbitero cremonese Annibale Carletti; da lui stesso accusato di modernismo e apostasia.\nNel 1939 una sua omelia fu enfatizzata dalla propaganda fascista allo scopo di giustificare le leggi razziali.\nNegli anni quaranta fu protagonista di un'accesa polemica con Tullio Calcagno, collaboratore del quotidiano fascista cremonese \"Il Regime fascista\": monsignor Cazzani invit\u00f2 i fedeli a diffidare di quel sacerdote cos\u00ec fazioso e decise in seguito di sospenderlo \"a divinis\".\nIl 25 maggio 1944 il papa Pio XII gli confer\u00ec il titolo personale di arcivescovo. Si spense il 26 agosto 1952. Riposa nella cripta della cattedrale di Cremona.\nGenealogia episcopale.\nLa genealogia episcopale \u00e8:\nLa successione apostolica \u00e8:"}
{"id": "1808794", "revid": "278015", "url": "https://it.wikipedia.org/wiki?curid=1808794", "title": "Palazzo della Pubblica Assistenza L'Avvenire", "text": "Il Palazzo della Pubblica Assistenza L'Avvenire si trova in via San Jacopo 34 a Prato dove ha sede l'omonima societ\u00e0.\nStoria.\nA seguito della necessit\u00e0 della societ\u00e0 di Pubblica Assistenza \"L'Avvenire\" di ampliare gli ormai insufficienti locali, si decise di indire un concorso a livello nazionale, onde dare alla citt\u00e0 un nuovo edificio che potesse competere con le migliori realizzazioni dell'epoca. Il primo concorso fu bandito nel 1912; nell'aprile dell'anno successivo la commissione giudicatrice, composta da Cesare Bazzani, Giovanni Paciarelli e Luigi Tavernari, selezion\u00f2 4 fra i 13 progetti presentati, ammessi alla prova di secondo grado; risulta vincitore il progetto dell'architetto Enrico Paolo Emilio Andr\u00e9, contraddistinto dal motto \"Ars et Charitas\".\nI progetti presentati dall'Andr\u00e9 alla seconda prova del concorso furono per la verit\u00e0 due, in tutto simili nell'impianto ma diversi nel lessico: quello \"A\", poi prescelto, era caratterizzato dalle robuste linee trecentesche rievocanti la nobilt\u00e0 degli antichi palazzi del popolo e risponde completamente alle richieste della committenza, interessata ad un edificio che rispettasse le ragioni dell'arte e della tradizione; quello \"B\" - di carattere eclettico, non immune da temi vagamente secessionisti - proponeva per le porte e le finestre (bipartite ed architravate con sovrastanti pannelli e decorazioni a strigili) soluzioni non dissimili da quelle adottate alcuni anni prima dal Bazzani nel progetto per la biblioteca Nazionale Centrale di Firenze, il che potrebbe far supporre una partecipazione dell'ingegnere romano, membro della commissione, al progetto dell'Andr\u00e9.\nLa posa della prima pietra ebbe luogo il 7 settembre 1913; i lavori, che avrebbero dovuto terminare nel 1915, furono interrotti per il sopraggiungere della guerra e ripresi soltanto nel 1919. L'edificio realizzato corrisponde pressoch\u00e9 completamente al progetto dell'Andr\u00e9, a meno del corpo a ballatoio su beccatelli del fronte est, inserito come variante in corso d'opera.\nContesto urbanistico.\nL'edificio \u00e8 situato in un isolato dal tessuto particolarmente compatto, delimitato a nord dalla via San Jacopo; il fronte est prospetta su un angusto passaggio, quelli ovest e sud su corti interne. La facciata principale \u00e8 in asse con la via Dante, strada che collega fisicamente e visivamente l'impianto al sistema monumentale Santa Maria delle Carceri/castello dell'Imperatore ed al centro storico pratese; tale allineamento ha indotto il progettista a privilegiare ed enfatizzare la parte centrale dell'edificio, nella quale non a caso \u00e8 posto l'accesso, con il rilevante episodio plastico del portale.\nArchitettura.\nIl complesso si compone di due nuclei, caratterizzati dai fronti paralleli disposti l'uno sul fronte strada e l'altro a cavallo fra due corti interne.\nL'edificio principale presenta una pianta irregolare ed una volumetria compatta, articolata su due piani fuori terra. I fronti sono trattati in maniera gerarchica compatibilmente con la maggiore o minore rappresentativit\u00e0 dell'affaccio; quello principale, con paramento murario in pietra forte, \u00e8 caratterizzato da 3 moduli (portale con trifora sovrapposta) nella porzione di facciata percepibile dall'asse di via Dante, mentre la porzione di destra \u00e8 caratterizzata dalla semplice sovrapposizione luce - finestra archivoltata; il fronte est, con ballatoio su beccatelli, presenta una cortina muraria in pietra al piano terra, in mattoni ed intonaco a quello superiore; le finestre sono in questo caso delle bifore. La facciata sul retro, semplicemente intonacata, \u00e8 scandita da semplici aperture: ad essa \u00e8 addossata una scala esterna, di recente costruzione, racchiusa in una struttura trasparente in ferro e plexiglas. Gli infissi esterni ed interni sono parte in legno, parte in metallo.\nRelativamente agli interni, questi sono caratterizzati ad ambedue i piani da un ampio corridoio centrale, disposto ortogonalmente all'asse stradale e con accesso alla corte al piano terra, dal quale si accede alle sale disposte simmetricamente su ambedue i lati.\nL'edificio sul retro, a pianta rettangolare e volumetria compatta su 3 piani fuori terra, non presenta motivi di particolare interesse, ad eccezione di tracce di decorazione pittorica nella cornice sottogronda; i paramenti murari sono intonacati e scanditi regolarmente dal ritmo delle finestre.\nI locali al piano terra sono stati abbondantemente trasformati nei materiali di rivestimento: particolarmente rimaneggiata risulta la sala bar, con pavimento in piastrelle quadre di ceramica, specchi alle pareti e tavolini in formica. Gli ambienti ai piani superiori risultano invece meno compromessi.\nFortuna critica.\nLa critica ha giustamente sottolineato il carattere \"anacronistico\" dell'edificio, fortemente legato ai motivi neomedievali che avevano caratterizzato l'architettura toscana del secolo precedente e del tutto disinteressato a ci\u00f2 che il moderno linguaggio architettonico andava sperimentando in Europa: per Cresti (1988), l'edificio si configura come un \u00ab...palazzetto falso antico che pur rivestito di solida pietra richiama piuttosto l'aspetto di un effimero fondale adatto a far da scena alla benelliana \"Cena delle Beffe\"\u00bb."}
{"id": "1808795", "revid": "580", "url": "https://it.wikipedia.org/wiki?curid=1808795", "title": "Coast City", "text": "Coast City \u00e8 una citt\u00e0 immaginaria creata da John Broome e Gil Kane che comparve nelle storie pubblicate dalla DC Comics. Viene spesso descritta come la casa della Lanterna Verde della Silver Age Hal Jordan.\nStoria ed ubicazione.\nCoast City, che comparve per la prima volta in \"Showcase\" n. 22 nel settembre-ottobre 1959, era una citt\u00e0 ubicata in California. Questo ne fa una delle pochissime citt\u00e0 dell'Universo DC ad avere una chiara ubicazione fin dal principio.\nCoast City fu descritta solitamente come simile a San Diego o Los Angeles. \"Green Lantern: Rebirth\" la identific\u00f2 come nella California del Nord, e numeri pi\u00f9 recenti di \"Green Lantern\" la localizzarono come a 20 miglia di distanza dalla Edwards Air Force Base.\nDistruzione.\nNegli anni novanta, Coast City fu distrutta, con quasi tutti i suoi residenti - qui numerati come sette milioni - da parte di Mongul. La gigantesca navicella spaziale di Mongul comparve sopra la citt\u00e0 e rilasci\u00f2 migliaia di bombe sferiche che detonarono simultaneamente. Fu rivelato successivamente che Mongul stava eseguendo l'ordine dell'ex astronauta Hank Henshaw, pi\u00f9 noto come Cyborg Superman. Mongul e Henshaw ricostruirono quindi Engine City dalle ceneri di Coast City, come parte di un piano per trasformare la Terra in un nuovo Mondo della Guerra. Il piano fu fermato da Superman, Acciaio e Superboy, con l'aiuto di Hal Jordan, che appena tornato dallo spazio trov\u00f2 la sua casa distrutta.\nNell'esplosione rimasero uccisi numerosi personaggi di supporto delle storie di Lanterna Verde, inclusi Kari Limbo e numerosi impiegati della Ferris Aircraft. Jordan tent\u00f2 di resuscitare la citt\u00e0 con il suo anello del potere e scopr\u00ec che anche la sua ex ragazza era rimasta coinvolta nell'esplosione, ma se questo fosse vero o falso non fu mai chiarito.\nUno dei risultati dell'evento fu la trasformazione di Hal Jordan in Parallax, apparentemente dovuto al crollo mentale causato dalla distruzione della citt\u00e0, sebbene fu successivamente rivelato che era sotto l'influenza del parassita. Questo port\u00f2 alla formazione di una nuova Lanterna Verde, Kyle Rayner. Un memoriale alle vittime di Coast City fu eretto nel sito della citt\u00e0 con l'aiuto della maggior parte dei pi\u00f9 grandi supereroi del periodo.\nPer un certo periodo, una citt\u00e0 aliena chiamata Haven, risiedette sulle rovine di Coast City.\nQuando Hal Jordan mor\u00ec per salvare il mondo, gli eroi gli resero onore: fu costruita una fiamma eterna in sua memoria. Swamp Thing utilizz\u00f2 i suoi poteri per riempire Coast City con il verde.\nFu successivamente rivelato che Hank Henshaw aveva scelto Coast City perch\u00e9 sua moglie Terri era una delle residenti.\nRicostruzione.\nPi\u00f9 recentemente, Coast City fu ricostruita sulla scia dell'apparente ritorno di Hal Jordan tra i vivi. Mentre lo Spettro, Hal Jordan, ed il parassita Parallax combattevano per il controllo del potere dello Spettro, tutte le strade, segnali stradali e l'appartamento di Jordan ricomparvero, gettando cos\u00ec le basi per la ricostruzione della citt\u00e0. Ripopolare la citt\u00e0 ricostruita divenne l'ultima iniziativa di Jonathan Vincent Horne, l'allora presidente degli Stati Uniti. Associazioni di beneficenza e le industrie nel mondo, inclusa la Wayne Enterprises, diedero contributi per lo scopo di ricostruzione della citt\u00e0. Nonostante tutto ci\u00f2, Coast City rimase una citt\u00e0 fantasma a causa della sua reputazione come sito di omicidio di massa. Tra le eccezioni descritte da ricordare c'\u00e8 il risorto Hal Jordan, che visse a Coast City quando non lavorava come pilota per la Edwards Air Force Base.\nAnche la marina americana stabil\u00ec una presenza nella regione a seguito della sua ricostruzione, sia come sicurezza domestica che misura di stimolo economico.\nUn anno dopo gli eventi di \"Crisi Infinite\", fin\u00ec la ricostruzione di Coast City. Durante la Guerra contro i Sinestro Corps, fu un bersaglio scelto da Sinestro e dall'organizzazione terrorista che portava il suo nome come parte di una trama distruttrice. Nonostante l'incitamento alla corsa di Hal Jordan, i cittadini rimasero dov'erano, addirittura accendendo luci verdi nelle loro case come supporto. Jordan, i suoi compagni Lanterne Verdi ed il suo amico Kyle Rayner difesero la citt\u00e0 dall'attacco dei Sinestro Corps, e Sinestro fu sconfitto sui tetti di Coast City.\nDopo la battaglia, la popolazione della citt\u00e0 sorse drammaticamente con il ritorno di cittadini ed esercizi economici. Fu occupato tutto lo spazio disponibile. Fu anche soprannominata dai media come \"La citt\u00e0 senza paura\" cos\u00ec come si seppe i cittadini rimasero dov'erano nonostante sapessero dell'imminente arrivo di un'incalzante minaccia aliena.\nAll'epoca di \"Crisi Finale\", la popolazione di Coast City fu citata nella lavagna promozionale della citt\u00e0 come una quantit\u00e0 di 2.686.164 persone.\nAll'inizio di \"La notte pi\u00f9 profonda\", fu notato che la popolazione era cresciuta fino alla quantit\u00e0 di 2.765.321 persone. Fu eretto un nuovo memoriale per la memoria della storia della citt\u00e0 che includeva una lanterna verde accesa da Hal Jordan, John Stewart, Kyle Rayner e Guy Gardner.\nGeografia.\nL\"'Atlante dell'Universo DC\" pubblicato dalla Mayfair Games nel 1990, piazz\u00f2 Coast City nella California del Nord, tra San Francisco e la Star City di Freccia Verde.\nLe caratteristiche di Coast City comprendevano la Ferris Aircraft, una compagnia aerospaziale in cui Hal Jordan lavorava come pilota; il suo interesse romantico, Carol Ferris, era il direttore della compagnia. Coast City comprendeva anche una spiaggia estesa, ed era un posto popolare per il surf."}
{"id": "1808799", "revid": "110157", "url": "https://it.wikipedia.org/wiki?curid=1808799", "title": "Good Music (Joan Jett)", "text": "Good Music \u00e8 il quinto album di Joan Jett, pubblicato nel 1986 per l'etichetta discografica Blackheart Records."}
{"id": "1808800", "revid": "123544440", "url": "https://it.wikipedia.org/wiki?curid=1808800", "title": "Sede INAIL (Prato)", "text": "La Sede INAIL di Prato si trova in piazza Europa 3 e rappresenta un'interessante architettura moderna delle citt\u00e0.\nVenne realizzata nel 1952/4 su progetto dell'architetto Raffaello Fagnoni. L'edificio occupa un intero quadrante della piazza ad emiciclo posta in asse alla stazione ferroviaria cittadina e collegata ad essa dal ponte sul Bisenzio.\nLa configurazione del lotto, a settore di corona circolare, genera un impianto planimetrico articolato risultante dalla sommatoria di pi\u00f9 corpi. Il blocco principale di quattro piani fuori terra, presenta un fronte convesso come una quinta prospettica sulla piazza. Alle estremit\u00e0 si prolunga lungo le due vie che convergono alla piazza, assecondando l'andamento del lotto. Sul retro una serie di corpi minori a un piano si innestano a pettine al blocco principale. All'articolazione dei volumi esterni corrisponde internamente una distribuzione di funzioni diverse.\nl carattere pi\u00f9 importante dell\u2019edificio INAIL, che mostra meglio il contrasto con il successivo degrado della cultura architettonica a Prato e non solo, \u00e8 la capacit\u00e0 di adeguarsi alla struttura urbana, senza impoverirsi, ma anzi traendo dai vincoli urbanistici elementi di qualit\u00e0 e ricchezza compositiva. L\u2019edificio sorge infatti sull\u2019emiciclo di una piazza pianificata, secondo modelli urbanisticamente sorpassati, nel primo dopoguerra per fare da terminale al nuovo ponte della Vittoria; dopo decenni, negli anni\u201950, il nuovo edificio si adegu\u00f2 alla sistemazione di stampo ottocentesco, senza rinunciare al suo carattere moderno.\nIl lotto si configura dunque come un settore di corona circolare, ma l\u2019impianto planimetrico pur assecondando l\u2019andamento dell\u2019isolato, \u00e8 molto articolato. Il corpo principale presenta sulla piazza un fronte curvo di quattro piani caratterizzato dal rivestimento in laterizio e segnato dalla presenza di lesene in cemento e fasce marcapiano che individuano i telai strutturali e inquadrano le ampie aperture.\nAi lati si sviluppano due ali convergenti anch\u2019essi a quattro piani; sul retro (Via Cimabue) completano il complesso edilizio alcuni corpi bassi a copertura piana innestati sul blocco principale a formare piccoli cortili interni. All\u2019articolazione dei volumi corrisponde una variet\u00e0 di funzioni diverse: infatti oltre agli uffici dell\u2019INAIL sono presenti attivit\u00e0 commerciali, uffici e ambulatori medici, abitazioni, attivit\u00e0 artigianali.\nGli uffici dell'Inail occupano propriamente il blocco centrale con accesso da piazza Europa. Il piano terra ospita attivit\u00e0 commerciali di vario genere, uffici e ambulatori medici, i tre piani soprastanti sono destinati a residenza, mentre il piano interrato \u00e8 adibito ad autorimesse e officine per riparazioni meccaniche.\nLa tessitura continua in laterizio del rivestimento esterno \u00e8 scandita dalla presenza di lesene e fasce marcapiano che inquadrano la trama delle aperture evidenziate da stipiti e davanzali in travertino."}
{"id": "1808802", "revid": "124123", "url": "https://it.wikipedia.org/wiki?curid=1808802", "title": "Aksel Sandemose", "text": "Biografia.\nNato da padre danese e madre norvegese, ha vissuto negli Stati Uniti, in Canada e nelle Antille, prima di trasferirsi nel 1930 in Norvegia. Qui rimase fino al 1941, quando fu costretto a trasferirsi in Svezia per sfuggire alle rappresaglie compiute dai nazisti nei confronti della resistenza norvegese. Ritorn\u00f2 in Norvegia solo dopo la guerra.\nOltre a dedicarsi alla scrittura, Aksel Sandemose \u00e8 stato professore e giornalista ma anche marinaio in Terranova.\nNei suoi romanzi il motivo psicologico si mescola con quello poliziesco mediante un linguaggio simbolico-mitico che si arricchisce talora di sfumature satiriche.\nFormul\u00f2 il concetto di Legge di Jante."}
{"id": "1808803", "revid": "36426", "url": "https://it.wikipedia.org/wiki?curid=1808803", "title": "Stazione ferroviaria di Prato Centrale", "text": ""}
{"id": "1808807", "revid": "287204", "url": "https://it.wikipedia.org/wiki?curid=1808807", "title": "La tragedia di Marsdon Manor", "text": "La tragedia di Marsdon Manor \u00e8 un racconto incluso in \"Poirot indaga\", la prima raccolta di racconti di Agatha Christie con protagonista il piccolo e geniale investigatore belga Hercule Poirot, pubblicato per la prima volta nel Regno Unito nel 1924.\nTrama.\nIl direttore della Compagnia di Assicurazioni Northern Union chiede al suo amico Poirot di investigare sul caso di un uomo di mezza et\u00e0 che \u00e8 morto per un'emorragia interna poche settimane dopo aver fatto un'assicurazione sulla vita per cinquantamila sterline. Girano delle voci secondo cui l'uomo \u2013 il signor Maltravers \u2013 aveva delle difficolt\u00e0 finanziarie e quindi abbia stipulato l'assicurazione per poi suicidarsi, in modo da mettere la giovane e bellissima moglie in una buona posizione economica. L'investigatore belga e Hastings si mettono in viaggio per Marsdon Manor in Essex, dove \u00e8 stato trovato il cadavere dell'uomo, a terra e con accanto un fucile per cornacchie. I due parlano con la vedova ma non riescono a trovare niente di strano, pertanto se ne stanno per andare quando arriva il Capitano Blake. Un giardiniere dice a Poirot che l'uomo \u00e8 venuto in visita anche il giorno prima di quello in cui Maltravers \u00e8 morto. L'investigatore decide allora di parlare anche con il Capitano, e riesce a fargli dire che sapeva di un uomo che si era suicidato con un fucile per cornacchie in Africa, quando lui si trovava l\u00e0. Poirot capisce che questa storia, che il Capitano aveva raccontato a tavola il giorno prima della morte, aveva dato alla signora Maltravers l'ispirazione per uccidere il marito. L'aveva cos\u00ec indotto a dimostrarle come il contadino africano della storia si era messo la pistola in bocca, poi aveva premuto il grilletto e il dottore locale, senza sospettare nulla, aveva certificato la morte naturale, avendo trovato solo del sangue sulle labbra dell'uomo. Poirot, per far confessare la donna, usa un attore che impersonifica il signor Maltravers, inducendo cos\u00ec la giovane terrorizzata a raccontare tutto."}
{"id": "1808810", "revid": "1573940", "url": "https://it.wikipedia.org/wiki?curid=1808810", "title": "Red Flag Linux", "text": "Red Flag Linux (\u7ea2\u65d7 Linux) \u00e8 stata una distribuzione cinese del sistema operativo GNU/Linux.\nIl logo della distribuzione era Tux che porta una bandiera rossa. L'ultima versione, la 8.0, \u00e8 stata pubblicata il 25 aprile 2013.\nLa versione interna di Red Flag Linux era molto simile a quella di Red Hat Linux, ma la sua facilit\u00e0 d'uso e maneggevolezza erano state migliorate considerevolmente rispetto a quelle di Red Hat Linux come Fedora. Altro punto di forza erano alcune utilit\u00e0 per migrare dall'ambiente Microsoft Windows al Linux e un sistema di standardizzazione per installazioni d'applicazione per l'ufficio.\nRed Flag Linux era nata nel 1999, quando era stata creata dall'istituto del Software dell'Accademia Cinese delle scienze. Gli aiuti economici provenivano dal governo cinese tramite una azienda ad esso collegata. Nel 2006 questa distribuzione aveva oltre l'80% del mercato dei desktop Linux cinesi e estendeva il supporto linguistico, oltre alle consuete lingue orientali, anche le principali lingue occidentali. Nel settembre dello stesso anno Dell e HP, le prime due aziende per vendita di computer nel mondo, annunciavano la vendita di computer con Red Flag Linux preinstallato.\nIl 10 febbraio 2014 Red Flag si \u00e8 sciolta, risolvendo tutti i contratti dei suoi impiegati. La causa diretta della sua chiusura \u00e8 dovuta al mancato pagamento di un sussidio di 40 milioni di yuan da parte dell'Istituto di ricerca software dell'Accademia Cinese delle scienze, adducendo come motivazione il non completamento di uno specifico progetto e la cattiva gestione generale di Red Flag."}
{"id": "1808812", "revid": "709565", "url": "https://it.wikipedia.org/wiki?curid=1808812", "title": "Star City (fumetto)", "text": "Star City \u00e8 una citt\u00e0 immaginaria che compare nelle storie a fumetti pubblicate dalla DC Comics, pi\u00f9 nota per essere la casa tradizionale dei supereroi conosciuti come, associati a o che condividono l'identit\u00e0 di Freccia Verde. A parte ci\u00f2, \u00e8 anche conosciuta da molti altri supereroi dell'universo DC sia come citt\u00e0 di porto sia come paradiso per gli artisti di vari campi, dalla pittura ai video, alla musica. Riprende aspetti della realt\u00e0 dell'area di San Francisco ed Oakland.\nStoria.\nSecondo diverse pubblicazioni, Star City fu incorporata come citt\u00e0 con il suo nome corrente oltre duecento anni fa.\nPrima di trasferirsi per prestare servizio prima a Metropolis e poi a Gotham City, Maggie Sawyer cominci\u00f2 la sua carriera di ufficiale di polizia a Star City.\nIl primo vigilante in costume a servire come sindaco fu Thomas \"Steelclaw\" Bolt, che adott\u00f2 la sua persona in borghese come costume criminale, cos\u00ec da poter tenere sotto controllo il crimine locale. Mor\u00ec durante il tentativo.\nDurante gli anni che Freccia Verde pass\u00f2 lontano da Star City, almeno un altro vigilante oper\u00f2 in costume: Chase Lawler, uno dei tanti conosciuti col nome di Manhunter.\nL'ultima storia di \"Green Arrow\" prima di \"One Year Later\" ebbe protagonisti Doctor Light e Merlino il Mago che facevano detonare degli esplosivi, lasciando quasi un terzo di Star City nel caos in quella che fu conosciuta come \"Il Disastro di Amsterdam Avenue\".\nNella storia di \"One Year Later\", Freccia Verde divenne il sindaco di Star City.\nUbicazioni attraverso i secoli.\nL'ubicazione di Star City, come quella di Metropolis, Gotham City, Fawcett City e tutte le altre citt\u00e0 dell'Universo DC, fu incerta per molti anni, con numerose descrizioni durante i decenni, inclusi il Grande Lago negli anni sessanta e la Baia del Massachusetts dagli anni settanta fino alla seconda met\u00e0 degli ottanta. In un riferimento degli anni '70, fu affermato che Star City fosse in Connecticut. Tutt'oggi la California del nord fu nominata suo insediamento, pi\u00f9 specificatamente nella regione di San Francisco Bay.\nAlmeno una mappa fu pubblicata nel 1985 e fu occasionalmente modificata dalla Mayfair Games durante gli anni che la compagnia tenne la licenza dei diritti di adattamento dei personaggi per la produzione dei giocattoli della DC Comics, dettagliando la posizione geografica di Star City. Sebbene l'atlante piazzasse Star City nella Pacific Coast della California, a nord di San Francisco, il progetto utilizzato per la mappa della citt\u00e0 somigliava alla geografia della Chicago metropolitana, ma al contrario, cos\u00ec che fosse sul lato Michigan del Lago Michigan. Cos\u00ec, il quartiere di \"East Gary\" era approssimativamente dove si trova la vera Gary, nell'Indiana, ma essa si trovava vicino all'Oceano Pacifico invece che al Lago Michigan.\nIn \"Birds of Prey\" n. 119, Star City fu raffigurata nella regione di San Francisco Bay, sebbene le altre mappe pubblicate erroneamente sostitu\u00ec Star City a San Francisco. Anche la citt\u00e0 di Platinum Flats, la casa dei Birds al momento della pubblicazione, fu descritta come lontana \"solo mezz'ora\" da Star City.\nCaratteristiche della citt\u00e0.\nConfini.\nTra i pi\u00f9 noti confini stabiliti da varie squadre di Freccia Verde includevano le seguenti:\nQuartieri.\nQuartieri conosciuti includono:\nStatistiche.\nLa popolazione di Star City in \"Green Arrow\" (\"City Walls\" pt.3) ammontava all'incirca a 5 milioni di persone.\nSquadre sportive.\nStar City Rockets: Baseball, giocano nello Stadio Papp.\nStar City Thunder: Pallacanestro, giocano nel Tinder-Smith Garden."}
{"id": "1808818", "revid": "110157", "url": "https://it.wikipedia.org/wiki?curid=1808818", "title": "Up Your Alley", "text": "Up Your Alley \u00e8 il sesto album di Joan Jett, pubblicato nel 1988 per l'etichetta discografica Blackheart Records."}
{"id": "1808819", "revid": "1060", "url": "https://it.wikipedia.org/wiki?curid=1808819", "title": "Leyendas negras de la Iglesia", "text": ""}
{"id": "1808820", "revid": "1982", "url": "https://it.wikipedia.org/wiki?curid=1808820", "title": "Centrale nucleare di kr\u0161ko", "text": ""}
{"id": "1808825", "revid": "2121638", "url": "https://it.wikipedia.org/wiki?curid=1808825", "title": "Keystone City", "text": "Keystone City \u00e8 una citt\u00e0 immaginaria dell'universo fumettistico DC. Nello specifico \u00e8 sia la casa del Flash originale, Jay Garrick, che del terzo Flash, Wally West. Comparve per la prima volta negli anni quaranta nella serie originale di \"Flash Comics\".\nNei fumetti, Keystone \u00e8 stata descritta come \"la capitale dei colletti blu degli Stati Uniti\" e come un grande centro industriale.\nUbicazione.\nL'ubicazione di Keystone nel corso degli anni \u00e8 stata vaga, pi\u00f9 o meno come altre citt\u00e0 immaginarie della DC, quali Gotham City e Metropolis, sebbene molti scrittori l'hanno spesso mostrata come locata in Pennsylvania (dato che il soprannome di questo Stato in inglese \u00e8 \"the Keystone State\"). Con l'avvento degli anni novanta, per\u00f2, si afferm\u00f2 che Keystone si trova in Kansas, vicino al confine con il Missouri, adiacente a Central City. \"JSA\" n. 16 (novembre 2000) afferma esplicitamente che Keystone City si trova in Ohio, ma \"Flash\" vol. 2 n. 188 (settembre 2002) afferma che si trova in Kansas. In quest'ultimo, Flash costruisce un ponte che connette Keystone e Central City (un monologo interno vede scritto \"Keystone City, Kansas. Central City, Missouri. Per sempre unite, e sotto la mia protezione\".\nSotto il sistema del multiverso tra i primi anni sessanta fino all'avvento della \"Crisi sulle Terre infinite\" negli anni 1985-1986, Keystone City si trovava su Terra-2 (casa della Justice Society of America e dei personaggi della Golden Age dei fumetti), nello stesso spazio di Central City di Terra 1 (casa dei supereroi della Silver Age, dove Central City \u00e8 la casa del Flash della Silver Age, Barry Allen). Con il cambiamento reso alla realt\u00e0 immaginaria della DC a causa della \"Crisi\", Keystone Central City divennero citt\u00e0 gemelle.\nTre miglia la di fuori di Keystone c'\u00e8 il Penitenziario di Iron Heights la prigione di massima sicurezza che ospita i super criminali spesso catturati da Flash.\nDietro la massiccia industria, Keystone \u00e8 anche la casa della WKEY-TV, una stazione televisiva dove lavora la moglie di Wally West, Linda Park West.\nJakeem Williams (alias Jakeem Thunder della Justice Society of America) frequenta la Wilson High School di Keystone City, secondo \"JSA Classified\" n. 5.\nStoria.\nOriginariamente, la citt\u00e0 fu difesa negli anni quaranta dal Flash originale, Jay Garrick, contro criminali come il Violinista, il Pensatore, L'Ombra, e Turtle; coincidendo con la cancellazione nel nostro mondo di \"All-Star Comics\" (ultima sede in cui si videro le avventure di Jay Garrick, come parte della Justice Society of America), Garrick and\u00f2 in pensione nei primi anni cinquanta dopo una pausa forzata della Justice Society originale a causa del Maccartismo. Nei primi anni sessanta, si vide uscire Garrick dal pensionamento nella storia, ormai classica, di \"Flash di Due Mondi\", pubblicato in \"The Flash\" n. 123 (settembre 1961), dove riassunse i doveri di protettore di Keystone City.\nIniziando dalla fine degli anni ottanta, Keystone City divenne la casa di Wally West, il Flash attuale. La maggior parte dei criminali che riempiono la \"Lista dei nemici di Flash|galleria dei nemici\" di Wally includono il Mago del Tempo, Mirror Master, Capitan Boomerang e Gorilla Grodd, che cominciarono a dare noie a Keystone City invece che a Central City. Nel corso degli anni, molti di questi criminali fluttuarono tra gli atti criminali e il combattimento del crimine. Con gli eventi del crossover \"Crisi d'Identit\u00e0\", fu piuttosto evidente che fu causa di un criminale sotto lavaggio del cervello noto come Top.\nFuturo.\nIn una storia dei Giovani Titani, \"Titans Tomorrow\", ambientata dieci anni nel futuro, l'intera Keystone City \u00e8 stata trasformata in un gigantesco museo dedicato a Flash."}
{"id": "1808826", "revid": "154893", "url": "https://it.wikipedia.org/wiki?curid=1808826", "title": "Allan Hills 84001", "text": ""}
{"id": "1808827", "revid": "409613", "url": "https://it.wikipedia.org/wiki?curid=1808827", "title": "Aria sottile", "text": "Aria sottile \u00e8 un saggio di Jon Krakauer pubblicato nel 1997, resoconto della tragedia del Monte Everest del 1996, a cui l'autore prese parte. Il racconto origina da un articolo redatto per la rivista \"Outside\".\nSinossi.\nNel 1996 il giornalista, alpinista non professionista ma con una certa esperienza, Krakauer prende parte alla spedizione per raggiungere la mitica vetta, ormai da tempo assediata da un proliferare di lucrose spedizioni commerciali, da raccontare ai lettori della rivista per la quale lavora.\nIl 9 maggio, ben 5 spedizioni turistiche sono impegnate nell'ardua impresa di raggiungere l'agognata vetta del Monte Everest. Apparentemente, le condizioni meteorologiche sembrano ideali. Il 10 maggio, invece, una tremenda tempesta a quota 8000 metri sconvolge i piani, uccidendo uno scalatore e minacciando le esistenze degli altri 23, tra uomini e donne, presi nella morsa del gelo feroce e della tormenta di neve che rischia di farli letteralmente precipitare dalla montagna. Alla fine di quel drammatico giorno altri 8 scalatori troveranno la morte nella disperata battaglia per la sopravvivenza. L'autore, scampato fortunosamente, riuscir\u00e0 a tornare al campo base. \nKrakauer racconta questo atroce epilogo soffermandosi sulle complesse circostanze e sull'intreccio di decisioni ed errori che condussero un gruppo amatoriale a lottare contro la morte a un'altezza di quasi 8000 metri, un sito che gli scalatori chiamano giustamente \"The Death Zone\". Si tratt\u00f2 della peggiore tragedia mai capitata a una spedizione sull'Everest.\nIl reportage \u00e8 stato contestato dalla guida russa Anatoli Boukreev, oggetto nel libro di una dura critica da parte di Krakauer per aver scelto di scalare la cima senza bombole d'ossigeno, e poi di aver ridisceso la montagna davanti ai suoi clienti. L'autore, in una postilla ad un'edizione tascabile del libro, replic\u00f2 al libro pubblicato dal russo in tono conciliatorio sulla versione degli eventi oggetto di controversie. In seguito, Boukreev mor\u00ec colpito da una valanga sull'Annapurna I, altra vetta Himalayana."}
{"id": "1808829", "revid": "124123", "url": "https://it.wikipedia.org/wiki?curid=1808829", "title": "Tarjei Vesaas", "text": "\u00c8 un autore molto prolifico, le opere si collocano su un arco temporale che va dal 1923 al 1970. Agli esordi segue il modello neoromantico sulla scia di Knut Hamsun e Selma Lagerl\u00f6f, successivamente si specializza nei romanzi di tipo simbolico.\nOltre a romanzi e racconti, scrive anche drammi, radiodrammi e raccolte di novelle.\nHa ricevuto il Premio del Consiglio Nordico per la Letteratura nel 1964 per il romanzo \"Is-slottet\", il Premio Venezia per \"I venti\" (\"Vindane\" in norvegese). \u00c8 stato nominato in tre diverse occasioni (1964, 1968 e 1969) per il Premio Nobel per la letteratura."}
{"id": "1808830", "revid": "119974476", "url": "https://it.wikipedia.org/wiki?curid=1808830", "title": "Goyocephale", "text": "Goyocephale (dal greco \"goyo\"=decorata, \"cephale\"=testa) \u00e8 un genere estinto di dinosauro ornitopode vissuto nel periodo cretaceo, circa 70 milioni di anni fa (Maastrichtano). \nCaratteristiche principali.\nIl goyocephale (il cui nome significa testa decorata) era un dinosauro della famiglia dei Pachycephalosauridae; scoperto da A. Perle nel 1982. Al contrario del homalocephale la sua testa aveva protuberanze ossee sul cranio e, dietro alla cupola, 4 o 5 grosse spine. Il suo cranio era spesso 20\u00a0cm e il maschio lo usava nei combattimenti contro i suoi simili colpendoli a testate sui fianchi per assicurarsi l'accoppiamento. La sua colonna vertebrale e il suo bacino erano fatti apposta per sopportare gli urti.\nIl Goyocephale \u00e8 un dinosauro ornitisco relativamente interessante. Come membro basale del Pachycephalosauria, esibisce le caratteristiche che sono comuni, se non universalmente dominanti, a questo gruppo: arti anteriori estremamente brevi, ossa dorsoventrali ispessite del tetto del cranio (parietale, frontale) con le ossa marginali del cranio ispessite (sopraoccipitali, squamoso, postorbitali, lacrimale), presenza di ossificazioni accessorie fra il lacrimale ed il postorbitali fusi per far parte del margine orbitale ed ornamenti sotto forma di piccoli nodi sugli squamosi e sui parietali. \nA livello sistematico, \u00e8 quasi il taxon base tra i Pachycephalosauria; ci\u00f2 \u00e8 dovuto in gran parte a causa dei relativi denti, che sono numerosi ed eterodonti (cio\u00e8, sono distintamente differenziati). Presenta, inoltre, corti canini su entrambe le arcate. Quando chiudeva la bocca quelli inferiori si infilavano in appositi spazi nella mascella."}
{"id": "1808831", "revid": "1649933", "url": "https://it.wikipedia.org/wiki?curid=1808831", "title": "Cape Coral", "text": "Cape Coral \u00e8 una citt\u00e0 degli Stati Uniti d'America, capoluogo della Contea di Lee, nello Stato della Florida.\n\u00c8 la principale citt\u00e0 della Florida sud-occidentale e, insieme a Fort Myers costituisce un agglomerato urbano che conta pi\u00f9 di 500.000 abitanti. \nSociet\u00e0.\nEvoluzione demografica.\n\u00c8 una delle citt\u00e0 statunitensi con il pi\u00f9 alto incremento demografico: \u00e8 passata dai 102.286 abitanti censiti nel 2000 ai 151.389 stimati nel 2006."}
{"id": "1808832", "revid": "124123", "url": "https://it.wikipedia.org/wiki?curid=1808832", "title": "\u0110\u1eb7ng Th\u00f9y Tr\u00e2m", "text": "Biografia.\nNacque ad Hanoi, nel Vietnam del Nord, da un'agiata famiglia borghese nel 1943, che la fece studiare medicina per seguire le orme del padre. Si dedic\u00f2 anche a letture selezionate e allo studio della musica. Si interess\u00f2 anche di politica, identificandosi come comunista.\nDopo la laurea decise di partire per il Vietnam del Sud, che nel 1964 aveva iniziato a combattere il Nord con la tanto famosa e discussa guerra. Divenne chirurgo da campo nel 1967 nel Quang Nay, una regione composta da vasti campi di riso e da villaggi di rivoluzionari. Sconvolta, sin dai primi giorni inizi\u00f2 a scrivere dei diari. Nel corso di un'azione militare americana del 1970 mor\u00ec all'et\u00e0 di ventisette anni.\nI Diari.\nRitrovamento e pubblicazione.\nPare che i diari fossero tre e che avessero le dimensioni di un pacchetto di sigarette. Del primo se ne persero presto le tracce, gli altri due ci sono pervenuti, poich\u00e9 un militare americano, un certo Fred Whitehurst, li ritrov\u00f2 sul campo di battaglia. Whitehurst aveva l'ordine di distruggere tutto il materiale non rilevante militarmente, ma decise comunque di salvere i due diari e di portarli in patria con s\u00e9 nel 1972. Nel 2005 egli rintracci\u00f2 la famiglia dell'autrice e decise di dar loro gli scritti ritrovati.\nLa famiglia decise di pubblicarli e subito i due diari diventarono un best seller sia in Vietnam sia in America per la straordinaria abilit\u00e0 dell'autrice nel raccontare la brutalit\u00e0 di quell'assurda guerra.\nL'opera.\nDai due diari traspare tutta la brutalit\u00e0 della guerra, che distrugge i sogni e le speranze della giovane che non riesce a fronteggiare quello che \u00e8 troppo pi\u00f9 grande di lei. L'autrice racconta dell'amarezza provata quando non riesce a salvare una vita, nell'esser lontana dall'amore giovanile e nel non essere accettata, almeno in un primo momento, dai membri del Partito Comunista perch\u00e9 a detta loro \"troppo borghese\". Ma ci\u00f2 che ha permesso ai due diari di ottenere il successo sono le parole di fuoco contro la guerra che in Vietnam, prima della pubblicazione dei diari stessi, era conosciuta dai pi\u00f9 giovani solo superficialmente. Nei diari attacca l'esercito americano, invasore della sua patria, e tutti gli anticomunisti, colpevoli di quella guerra tanto assurda.\nL'autrice dimostra nei diari grande tenacia e coraggio, riuscendo a superare anche grandi difficolt\u00e0, pur non prendendo mai parte direttamente alle azioni di guerra. Riesce a continuare la sua opera di chirurgo da campo nonostante gli Americani bombardino pi\u00f9 volte il suo ospedale, partecipando attivamente ad ogni trasloco dello stesso occupandosi personalmente del trasporto dei feriti. Grazie alla sua dedizione al lavoro viene ammessa nel Partito Comunista come funzionario.\nIl successo.\nIn occidente c'\u00e8 stato chi l'ha paragonata ad Anna Frank, autrice del noto diario, poich\u00e9 erano entrambe giovani travolte dalla brutalit\u00e0 della guerra. Nonostante tutto come la Frank anche Dang Thuy Tram riesce a conservare \"un animo puro fino alla fine\".\nIn Italia i due diari sono stati pubblicati con il titolo emblematico \"Questa notte ho sognato la pace\".\nIl Vietnam ha reso onore a questa \"scrittrice\" ponendo una stele con il suo nome nel luogo dove \u00e8 stata uccisa e intitolandole un ospedale. I luoghi dove oper\u00f2, la stele e l'ospedale sono mete di pellegrinaggi dei pacifisti, che la considerano una di loro."}
{"id": "1808834", "revid": "1776051", "url": "https://it.wikipedia.org/wiki?curid=1808834", "title": "Central City (DC Comics)", "text": "Central City \u00e8 una citt\u00e0 immaginaria dell'Universo DC, creata nel settembre-ottobre 1956 su \"Showcase\" n\u00b0 4.\n\u00c8 la patria del secondo Flash (Barry Allen); \u00e8 collegata grazie a un ponte a Keystone City, patria del primo Flash (Jay Garrick) e del terzo (Wally West).\nUbicazione.\nL'ubicazione di Central City fu definita vagamente nel corso degli anni, similmente alle altre citt\u00e0 immaginarie della DC Comics Metropolis e Gotham City. Negli anni settanta, si seppe che Central City si poteva collocare in Ohio, nell'esatto luogo della reale citt\u00e0 di Athens (come mostrato in \"Flash\" n\u00ba 228 nel 1974). In \"Flash\" n\u00ba 2 (vol.2) del 1978, proprio dopo la conclusione di Crisi sulle Terre infinite, Central City fu spostata in Florida. Negli anni novanta, Central City verr\u00e0 mostrata con ubicazione in Missouri, vicino al confine con il Kansas, e quindi adiacente a Keystone City. In \"\" Barry Allen viene chiamato il \"Flash dell'Illinois\" da Hal Jordan, facendo presumere che Central City si trovasse in quello Stato.\nStatistiche.\nIn \"Flash\" (seconda serie) n. 2 la popolazione della citt\u00e0 \u00e8 stimata in 290.000 persone, ma l\"'Atlas of the DC Universe\" negli anni novanta indica 750.000 persone.\nResidenti celebri.\nDal 1956 fino approssimativamente al 1985, Central City fu difesa da Flash (lo scienziato della polizia Barry Allen) contro una miriade di nemici, tra cui Gorilla Grodd, Capitan Cold, il Mago del Tempo, Mirror Master e il Professor Zoom, l'Anti-Flash.\nDopo la morte di Barry Allen in \"Crisi sulle Terre infinite\", la maggior parte di questi nemici, cos\u00ec come il successore di Barry Wally West, si trasferirono a Keystone City, che grazie all'effetto dell'alterazione della realt\u00e0 di \"Crisi\", non era la citt\u00e0 gemella di Central City.\nGeografia interna, istituzioni e confini.\nDurante gli anni in cui la serie del secondo Flash fu scritta da Cary Bates, Central City fu apparentemente divisa tra Est di sopra ed est di sotto e tra East Side e West Side, cos\u00ec come la regione del centro.\nA Central City \u00e8 presente il Museo di Flash, un museo dedicato all'eroe della citt\u00e0.\nIl giornale simbolo di Central City \u00e8 il \"Picture-News\", per cui la moglie di Barry, Iris Allen, una volta lavorava come reporter.\nAltri media.\nCentral City \u00e8 la base di Barry Allen anche nella serie televisiva \"Flash\" e \"The Flash\"."}
{"id": "1808835", "revid": "125643378", "url": "https://it.wikipedia.org/wiki?curid=1808835", "title": "Ryu il ragazzo delle caverne", "text": " \u00e8 un manga del 1969-70 di Sh\u014dtar\u014d Ishinomori. Protagonista della storia \u00e8 Ryu, un ragazzo che vive al tempo della preistoria, alla ricerca di sua madre: durante il suo viaggio incontrer\u00e0 degli amici, una ragazza in cerca del fratellino, e dovr\u00e0 affrontare vari e diversi nemici, umani ed animali \u2014 soprattutto il grande e pericolosissimo tirannosauro da un occhio solo.\nNel 1971 ne \u00e8 stata tratta una serie anime di 22 episodi prodotti dalla Toei Animation. Rispetto alla versione cartacea originale, dall'anime vengono eliminati tutti gli elementi fantascientifici che contraddistinguevano il fumetto.\nTrama.\nAmbientato in una non meglio definibile era preistorica in cui gli esseri umani convivono con i dinosauri, Ryu \u00e8 un bambino dalla pelle chiara, perci\u00f2 completamente diverso dal resto della sua gente che \u00e8 invece di pelle scura, e per tale ragione viene discriminato ed abbandonato a se stesso. Il piccolo viene trovato da una amorevole scimmia di nome Kitty e cresciuto dall'animale come se fosse un proprio figlio.\nDivenuto un giovane adulto, non pu\u00f2 fare nulla per difendere la propria madre adottiva attaccata ed uccisa dal terribile tirannosauro con un occhio solo chiamato e conosciuto da tutti col nome di Tirano. Per sconfiggerlo, vendicare Kitty e ricongiungersi finalmente con la propria vera madre umana, Ryu decide di intraprendere un lungo e difficile cammino, al quale si unir\u00e0 presto anche la bella Ran, la quale a sua volta \u00e8 alla ricerca del fratellino Don, separato da lei in tenera et\u00e0.\nManga.\nIn Italia la serie \u00e8 stata pubblicata da d/visual dal 12 maggio al 20 ottobre 2006 racchiudendo tutti i capitoli in due volumi.\nUna nuova edizione, in volume singolo, \u00e8 uscita nel 2019, a cura della J-Pop.\nInfluenza su altre opere.\nL'autore Sh\u014dtar\u014d Ishinomori ha prodotto \"Quando vivevano i dinosauri\", uno special trasmesso in Giappone nel 1979 ispirato alla serie di Ryu, dove tre ragazzini vengono trasportati da un UFO nella preistoria perch\u00e9 ripercorrano la storia del mondo e comprendano meglio quello che potrebbe essere il futuro dell'umanit\u00e0. Nello special si possono trovare elementi ricorrenti nella serie di Ryu, come il \"Tirannosauro Tirano\" che in un certo senso ricompare come nemesi dei protagonisti e che per l'appunto \u00e8 caratterizzato dall'avere un solo occhio."}
{"id": "1808836", "revid": "110157", "url": "https://it.wikipedia.org/wiki?curid=1808836", "title": "The Hit List (Joan Jett)", "text": "The Hit List \u00e8 il settimo album di Joan Jett, pubblicato nel 1990 per l'etichetta discografica Blackheart Records.\nSi tratta di un album composto interamente da cover. In questo caso, per la prima e unica volta i Blackhearts non sono accreditati nel titolo di un disco di Joan Jett dopo la formazione della band, nonostante il gruppo partecipi comunque alle incisioni dell'album."}
{"id": "1808838", "revid": "6923", "url": "https://it.wikipedia.org/wiki?curid=1808838", "title": "Dottrina militare", "text": "La dottrina militare \u00e8 la disciplina volta a descrivere e codificare il contributo delle forze armate nelle campagne militari, nelle principali operazioni militari, battaglie e nei cosiddetti \"ingaggi\".\nCaratteristiche.\nSi tratta di una guida per l'azione, non gi\u00e0 di una \"dottrina\" in senso dogmatico e rigido. La dottrina fornisce una \"chiave di lettura\", una cornice per l'interpretazione delle cose militari. Agevola la standardizzazione delle operazioni, facilitando la prontezza operativa con lo stabilire dei modi comuni di eseguire compiti militari. Unisce teoria, storia, sperimentazione e pratica. Il suo obiettivo \u00e8 incoraggiare l'iniziativa ed il pensiero creativo. Fornisce ai militari un \"corpus\" autorevole di massime su come le forze militari conducono le operazioni, mettendo a disposizione un glossario ad uso di chi pianifica e comanda l'attivit\u00e0 della difesa."}
{"id": "1808840", "revid": "125826754", "url": "https://it.wikipedia.org/wiki?curid=1808840", "title": "Mart\u00edn C\u00e1ceres", "text": "Nella sua carriera ha conseguito un \"treble\" con il nella stagione 2008-2009, vincendo campionato spagnolo, Coppa del Re e UEFA Champions League, e conquistato 6 campionati italiani (tra il 2012 e il 2019), 2 Coppe Italia (2015 e 2016) e 3 Supercoppe di Lega (2012, 2013 e 2015) con la Juventus.\nCon la nazionale ha vinto la Copa Am\u00e9rica di e preso parte all'edizione di , oltre ad avere partecipato ai Mondiali di , e , e alla Confederations Cup di Brasile 2013. In ambito giovanile, con l' \u00e8 stato terzo classificato al Sudamericano Sub-20 di Paraguay 2007, e ha preso parte al Mondiale Under-20 di Canada 2007.\nBiografia.\n\u00c8 soprannominato \"El Pelado\", nomignolo derivante dal fatto che, da bambino, la madre gli ras\u00f2 a zero i capelli. Ha due figli, nati rispettivamente nel 2006 e nel 2014.\nCaratteristiche tecniche.\n\u00c8 un difensore centrale, ma pu\u00f2 rivestire ogni ruolo del reparto arretrato, sia nello schieramento a quattro che in quello a tre, ben comportandosi all'occasione anche come esterno in un centrocampo a cinque. Fa della grinta e della personalit\u00e0 i suoi punti forti.\nMassimiliano Allegri, nel descrivere le sue caratteristiche, parl\u00f2 di lui come un difensore che gode nel portare l'avversario al duello uno contro uno, oltre che essere dotato di un ottimo piede.\nCalciatore affidabile, \u00e8 dotato di grande concentrazione che difficilmente gli consente di sbagliare l'approccio alle partite. \u00c8 stato inoltre descritto dai suoi compagni della Juventus anche come un ottimo uomo spogliatoio.\nCarriera.\nClub.\nInizi e Barcellona.\nInizia la sua carriera in patria con il Defensor Sporting, squadra della quale diventa capitano ad appena diciannove anni. In totale colleziona 26 presenze segnando 4 reti. Nel febbraio del 2007 firma per il Villarreal per cinque anni, con un trasferimento gratuito dal Defensor. Il Villarreal lo gira immediatamente al Recreativo de Huelva per la stagione 2007-2008. Il 9 gennaio 2008 segna una rete fondamentale contro lo stesso Villarreal, in una gara di Coppa del Re vinta dal Recreativo per 1-0. Nella stagione giocata a Huelva totalizza 34 presenze e due gol.\nIl 4 giugno 2008 il si assicura le sue prestazioni, pagando il cartellino 16,5 milioni di euro e inserendo una clausola rescissoria di 50 milioni di euro valida fino alla fine del 2012. Nella stagione 2008-2009 trova poco spazio in \"Blaugrana\", concludendo l'esperienza in terra catalana con 14 presenze nella Liga, 7 in Coppa del Re e 3 in Champions League, ma contribuendo, pur da comprimario, alla vittoria di uno storico \"treble\".\nJuventus e Siviglia.\nIl 7 agosto 2009 viene ufficializzato il suo passaggio dal Barcellona alla , in prestito con diritto di riscatto fissato a 12 milioni. Il successivo 12 settembre, al suo esordio coi bianconeri segna il suo primo gol, sbloccando la partita poi vinta 2-0 contro la all'Olimpico. Col tempo riesce a ritagliarsi uno spazio da titolare sulla fascia destra, approfittando dei continui infortuni di Zebina e vincendo la concorrenza di Grygera; in seguito, una pubalgia lo costringe a stare a sua volta fuori dai campi per alcuni mesi. Al termine di una stagione comunque positiva sul piano personale, la Juventus decide tuttavia di non riscattarlo a causa dell'elevato prezzo, di conseguenza il giocatore torna nei ranghi della squadra catalana.\nIl 30 agosto 2010 viene ceduto in prestito dal al . Mart\u00edn riesce a giocare con continuit\u00e0 soprattutto nella seconda met\u00e0 della stagione, dopo la cessione di Konko. La stagione per gli andalusi parte male, con l'eliminazione ai play-off di Champions League e con l'esonero gi\u00e0 a settembre dell'allenatore. A fine stagione il Siviglia raggiunge il quinto posto e la qualificazione all'Europa League. Il 31 maggio 2011, il Siviglia ne riscatta il cartellino per 3 milioni di euro, pi\u00f9 altri 1,5 milioni in base alle prestazioni della squadra nelle stagioni future. Nella sessione di mercato di gennaio 2012, torna alla con la formula del prestito.\nPrimo ritorno alla Juventus.\nIl 27 gennaio 2012, su spinta dello stesso giocatore, ritorna alla Juventus con un prestito oneroso di 1,5 milioni di euro fino al termine della stagione. Fa il suo secondo esordio coi colori bianconeri il successivo 8 febbraio, nella semifinale di andata della Coppa Italia in casa del , e anche stavolta trova subito il gol, assurgendo anzi a \"match winner\" grazie a una decisiva doppietta che vale il 2-1 dei torinesi. Si ripete sottorete il 25 marzo in Serie A, siglando il vantaggio nel derby d'Italia poi vinto 2-0 contro l'. A fine campionato vince il suo primo trofeo con la maglia juventina, lo scudetto, che arriva sul campo neutro di Trieste il 6 maggio 2012, a una giornata dal termine, grazie al 2-0 sul e alla contemporanea sconfitta dei rivali milanisti nella stracittadina. Tale trionfo fa scattare la clausola contrattuale circa l'obbligo di riscatto, che la societ\u00e0 torinese esercita il 25 dello stesso mese sborsando 8 milioni di euro.\nUn infortunio rimediato nell'estate del 2012, durante il Trofeo TIM, costringe l'uruguaiano a saltare la vittoriosa trasferta cinese della Supercoppa italiana. Il 20 ottobre successivo realizza di testa la sua prima rete stagionale, nella vittoria casalinga in campionato per 2-0 contro il . Il 5 maggio 2013, grazie al successo interno della Juventus sul per 1-0, conquista con tre giornate d'anticipo il secondo scudetto consecutivo.\nIl 2013-2014 non inizia nel migliore dei modi per C\u00e1ceres, che a causa di un infortunio \u00e8 costretto a saltare la prima parte dell'annata, rientrando nei ranghi a fine ottobre in occasione della sfida di Champions League in casa del . Nel corso della stagione incrementa il suo minutaggio soprattutto nelle competizioni europee, trovando l'unica rete stagionale il 18 dicembre 2013, in Coppa Italia contro i cadetti dell'. Il 4 maggio 2014, dopo la vittoria del sulla rivale , con tre turni d'anticipo l'uruguaiano inanella il terzo scudetto di fila alla Juventus.\nCome la precedente, anche la prima parte dell'annata 2014-2015 vede l'uruguaiano vittima di un infortunio, rimediato nel 3-2 interno alla Roma dei primi d'ottobre, che lo tiene fermo per tre mesi. L'11 gennaio 2015, al ritorno in campo, segna la seconda rete bianconera nel successo 3-1 in casa del Napoli; un paio di mesi dopo, tuttavia, incappa in un nuovo infortunio che pone fine anticipatamente alla sua stagione.\nIl 2015-2016 lo vede giocare da titolare la sfida di apertura dell'annata, la Supercoppa italiana vinta 2-0 a Shanghai contro la . Tuttavia, ulteriori guai muscolari lo tengono lontano dai campi nelle successive settimane. Nella notte fra il 28 e 29 settembre 2015 il giocatore \u00e8 inoltre protagonista di un incidente automobilistico a Torino, da cui esce incolume; ci\u00f2 nonostante, il riscontro di un tasso alcolemico superiore ai limiti di legge porta la Juventus a escluderlo temporaneamente dalla prima squadra. Successivamente reintegrato in rosa, il 3 febbraio 2016 incappa in un ennesimo infortunio nella sfida casalinga di campionato contro il , rimediando una lesione del tendine d'achille destro che lo costringe a un intervento chirurgico e a chiudere anzitempo la sua seconda esperienza torinese; il difensore va in scadenza di contratto e il successivo 30 giugno si svincola dal club bianconero.\nSouthampton e Verona.\nDopo vari mesi d'inattivit\u00e0, il 16 febbraio 2017 si accorda con gli inglesi del , con cui tuttavia scende in campo in una sola occasione, nella vittoria esterna in Premier League del 13 maggio 2017 contro il (2-1). Non essendo riuscito a convincere l'ambiente, il 25 dello stesso mese risolve il suo contratto con i \"Saints\".\nIl successivo 4 agosto torna quindi in Serie A, accordandosi col neopromosso . Fa il suo esordio con la maglia dei veneti in Coppa Italia, nella vittoria del 13 agosto contro l' (3-1), quindi in campionato sei giorni dopo contro il . Segna il suo primo gol con gli scaligeri il 20 novembre, nella sconfitta interna contro il (2-3), tornando nell'occasione in rete nella massima serie italiana dall'11 gennaio 2015. Il giocatore rimane a Verona per un semestre, nel corso del quale ritrova continuit\u00e0 di rendimento e buone prestazioni.\nLazio e secondo ritorno alla Juventus.\nL'8 gennaio 2018, nella sessione invernale del calciomercato, viene acquistato dalla Lazio. L'esordio arriva il 31 gennaio successivo, in occasione della semifinale di Coppa Italia pareggiata, per 0-0, contro il Milan. Il 18 aprile 2018 mette a segno la sua prima rete in maglia \"biancoceleste\"; in occasione della trasferta vinta, per 3-4, contro la . Chiude la stagione con 10 presenze e 1 rete messa a segno.\nDopo un altro semestre a Roma, il 29 gennaio 2019 viene ufficializzato il suo secondo ritorno alla Juventus, che lo preleva in prestito oneroso fino al termine della stagione. Fa il suo terzo debutto con la maglia bianconera il successivo 2 febbraio, nella partita casalinga pareggiata 3-3 contro il . A fine stagione, pur da comprimario, vince il suo sesto scudetto con la maglia bianconera.\nFiorentina, Cagliari e Levante.\nNell'estate 2019 si accasa da svincolato alla , con la quale debutta il successivo 14 settembre, nella partita proprio contro i bianconeri piemontesi, conclusasi sullo 0-0. L'8 dicembre 2019 trova il suo primo gol in maglia viola, nella sconfitta esterna per 2-1 contro il . In due stagioni mette insieme 61 presenze e 4 gol.\nSvincolatosi dal club viola il 30 giugno 2021, il successivo 1\u00ba settembre si accorda con il . Il 17 ottobre dello stesso anno segna la prima rete per i sardi nel successo casalingo per 3-1 sulla . Tuttavia la sua avventura in rossobl\u00f9, cos\u00ec come quella della squadra, si rivela difficoltosa, tanto che a dicembre 2021 viene messo fuori rosa.\nNon pi\u00f9 reintegrato dal Cagliari, il 30 gennaio 2022 viene ceduto a titolo definitivo al . \nNazionale.\nC\u00e1ceres ha giocato nell'Under-20 dell'Uruguay al Campionato mondiale Under-20, tenutosi in Canada. Con lui la squadra arriv\u00f2 tra l'altro terza nel Campionato sudamericano Under-20 2007.\nDal 2008 \u00e8 entrato nella nazionale maggiore del suo paese. Il 14 ottobre 2009 viene espulso durante la partita decisiva con l' per le qualificazioni al : l'espulsione porta la sua squadra all'inferiorit\u00e0 numerica e alla sconfitta (0-1). Alla competizione mondiale dell'estate 2010 in Sudafrica raggiunge con la nazionale un risultato storico, arrivando a giocare la semifinale contro i di Sneijder e Robben; verranno poi eliminati perdendo quest'ultimo incontro per 3-2.\nIl 17 luglio 2011, nei quarti di finale della Copa Am\u00e9rica, calcia il rigore decisivo nella sfida contro l' determinando il passaggio alle semifinali per l'Uruguay che, alla fine, vincer\u00e0 la competizione.\nDopo due anni di mancate convocazioni, ritorna a indossare la casacca della selezione nazionale nel 2017, in occasione delle due amichevoli europee contro e . Il 2 giugno 2018 viene selezionato, per la terza volta in carriera, nei 23 giocatori che prendono parte al in Russia. Chiude la competizione, con 5 presenze, ai quarti di finale poich\u00e9 lui e i suoi compagni vengono battuti dalla Francia per 2-0.\nNel 2019 fa parte dei convocati per la Copa Am\u00e9rica disputata in Brasile, torneo nel quale la \"Celeste\" viene eliminata nei quarti di finale dal , ai rigori, dopo lo 0-0 dei tempi regolamentari.\nIl 13 ottobre 2020 raggiunge quota 100 presenze con la \"Celeste\" nella sconfitta per 4-2 contro l'.\nConvocato per la Copa Am\u00e9rica 2021, gli uruguagi vengono eliminati nuovamente ai rigori, questa volta dalla .\nStatistiche.\nPresenze e reti nei club.\n\"Statistiche aggiornate al 30 gennaio 2022.\""}
{"id": "1808843", "revid": "120997319", "url": "https://it.wikipedia.org/wiki?curid=1808843", "title": "Xavier Bueno", "text": "Biografia.\nXavier nacque a Vera de Bidasoa il 16 gennaio 1915, figlio dello scrittore e giornalista Javier Bueno (1883-1967), allora corrispondente a Berlino del quotidiano ABC di Madrid, padre di Caterina Bueno e di Raffaele Bueno.\nTrascorse parte dell'infanzia in Spagna dove frequent\u00f2 l'Accademia di San Fernando a Madrid con Velasquez Diaz, ma nel 1925 si trasfer\u00ec con la famiglia a Ginevra dove si iscrisse, dopo aver frequentato il liceo, all'Accademia di Belle Arti.\nNel 1937 si trasfer\u00ec a Parigi e present\u00f2 le sue opere, caratterizzate da una forte impronta di realismo \"spagnolo\", al \"Salon des Tuileries\", al \"Salon d'Automne\", al \"Salon des Ind\u00e9pendants\" e al \"Salon d'Art Mural\"; inoltre espose al Padiglione Spagnolo della Mostra Universale di New York. \nNel gennaio del 1940 si trasfer\u00ec in Italia, dove si un\u00ec insieme al fratello Antonio, a Pietro Annigoni e Gregorio Sciltian nel gruppo dei \"Pittori Moderni della Realt\u00e0\".\nL'esperienza della guerra civile spagnola prima e di quella italiana poi, indirizz\u00f2 sempre pi\u00f9 l'artista verso un realismo legato a motivi di forte contenuto sociale.\nAlla fine degli anni quaranta, in concomitanza con la crisi del gruppo, i rapporti fra Xavier e il fratello Antonio cominciarono a mutare, dopo anni di percorso comune. Le cause sono da ricercarsi nella progressiva diversificazione delle loro rispettive personalit\u00e0 artistiche: specialmente per Antonio, il minore dei due, parve vitalmente necessaria una rivendicazione d'indipendenza dal fratello, ex maestro d'arte e detentore di un'autorit\u00e0 (vera o presunta). Si trattava tuttavia di un dissenso pi\u00f9 stilistico-concettuale che non umano-personale. \nDopo la separazione, la collaborazione tra i due and\u00f2 man mano esaurendosi. Ci fu tempo solo per un'ultima mostra comune, tenutasi nel 1952 alla galleria fiorentina di \"Numero\"; servirono sedici anni perch\u00e9 espongano di nuovo insieme. \nEmblematico \u00e8 il ricordo di Xavier tracciato dal poeta Salvatore Quasimodo:\nTra il 1959 e il 1964 Xavier cre\u00f2 il ciclo dei \"Bambini\", immagini sofferenti e malinconiche opere simboliche di un'umanit\u00e0 avvilita ed oppressa, che l'artista present\u00f2 alla rassegna \"Espa\u00f1a libre\". \nDa allora la sua ricerca approfond\u00ec questa direttrice, proponendo le sue caratteristiche immagini di teneri volti ed acerbi corpi di adolescenti.\nIl 17 luglio 1979 mor\u00ec nella sua adottiva Fiesole."}
{"id": "1808845", "revid": "1305887", "url": "https://it.wikipedia.org/wiki?curid=1808845", "title": "Bl\u00fcdhaven", "text": "Bl\u00fcdhaven \u00e8 una citt\u00e0 immaginaria dell'universo fumettistico DC, creata nel 1996 da Chuck Dixon e Scott McDaniel.\nSituata vicino a Gotham City, \u00e8 la base di Nightwing (Dick Grayson).\nDurante la saga \"Crisi infinita\" Bl\u00fcdhaven \u00e8 attaccata e distrutta da un attacco di Chemo, uccidendo 100.068 persone (come riferito in \"Adventures of Superman\" n. 648). Successivamente, negli eventi legati a \"Un anno dopo\", la citt\u00e0 \u00e8 teatro di una sanguinosa battaglia per il possesso della citt\u00e0 stessa.\nAltri media.\nBl\u00fcdhaven appare nella serie televisiva \"Justice League Unlimited\" ed \u00e8 nominata in \"Batman of the Future\", \"Smallville\", \"Birds of Prey\", \"\", \"Arrow\" e \"Nightwing: The Series\".\nLa citt\u00e0 di Bl\u00fcdhaven compare anche nel videogioco di ruolo online DC Universe Online, in una missione nella quale, insieme ad altri giocatori, bisogna fermare l'attacco di Chemo e dei suoi Chemoidi."}
{"id": "1808846", "revid": "287204", "url": "https://it.wikipedia.org/wiki?curid=1808846", "title": "Bludhaven", "text": ""}
{"id": "1808849", "revid": "14691", "url": "https://it.wikipedia.org/wiki?curid=1808849", "title": "Africa Sud-Occidentale", "text": ""}
{"id": "1808853", "revid": "266373", "url": "https://it.wikipedia.org/wiki?curid=1808853", "title": "Tonio Dell'Olio", "text": "\u00c8 presidente della \"Pro Civitate Christiana\" di Assisi e della Commissione spirito di Assisi promossa dalla Diocesi di Assisi-Nocera Umbra-Gualdo Tadino per proseguire l\u2019incontro e la preghiera per la pace avviati da S. Giovanni Paolo II (27 ottobre 1986) con i rappresentanti delle religioni. Dal 2005 al 2015 \u00e8 stato membro dell'Ufficio di Presidenza e fondatore e responsabile del settore internazionale di \"Libera - associazioni nomi e numeri contro le mafie\". Attualmente \u00e8 membro del gruppo di consulenti del medesimo settore di Libera. \u00c8 stato coordinatore nazionale (1993 - 2005) e membro del consiglio nazionale (1993 - 2009) di Pax Christi - movimento cattolico internazionale per la pace. Suoi scritti sono apparsi su numerose testate, tra cui \"Jesus\", \"Famiglia Cristiana\", \"Micromega\", Adista, \"Aggiornamenti Sociali\", \"Carta\", \"Confronti\", \"Rinascita, Solidariet\u00e0 Internazionale, Citt\u00e0 Nuova, Credere, Vita Pastorale .\" Per il quindicinale \"Rocca\" cura la rubrica \"Camineiro\". \u00c8 redattore di \"Mosaico di Pace\", rivista promossa da Pax Christi e fondata da don Tonino Bello, di cui nel passato \u00e8 stato anche stato direttore. Per questo mensile pubblica una rubrica quotidiana online dal titolo \"Mosaico dei giorni\". Per il settimanale regionale dell'Umbria La Voce cura anche la rubrica Oltre i confini.\nBiografia.\nSacerdote dell'arcidiocesi di Trani-Barletta-Bisceglie, fra il 1985 e il 1993 ha avuto modo di collaborare con il vescovo Antonio Bello, meglio conosciuto come don Tonino (Alessano, 18 marzo 1935\u00a0\u2013 Molfetta, 20 aprile 1993), vescovo di Molfetta e presidente di Pax Christi. \u00c8 stato cappellano del carcere di massima sicurezza di Trani (BA) e in quel contesto ha approfondito sul campo le dinamiche legate alla cultura delinquenziale e alle grandi famiglie criminali. Ha operato in quartieri segnati da degrado e marginalit\u00e0 come i Quartieri Spagnoli di Napoli, dedicandosi ai minori e al recupero dei tossicodipendenti, anche attraverso la fondazione del Centro Giovanile Metrop\u00f2lis (Misura della citt\u00e0) a Bisceglie nel 1987. Diventato coordinatore di Pax Christi nel 1993, \u00e8 stato tra i promotori di molte campagne, attivit\u00e0 e iniziative sui temi dell'economia di giustizia e del disarmo. Ha coordinato, tra le altre, la mobilitazione per la difesa della legge 185/90 per il controllo del commercio delle armi, \u00e8 stato portavoce della Campagna per la pace in Sudan, ha contribuito a costituire la Rete Disarmo ed \u00e8 stato tra i promotori della Campagna Italiana contro le Mine. Il 10 dicembre 1997, in occasione del conferimento del Premio Nobel per la pace a Jody Williams e alla Campagna Internazionale per la messa al bando contro le mine, ha rappresentato la Campagna italiana nella cerimonia di Oslo. Ha organizzato incontri e momenti di dialogo tra rappresentanti di diverse tradizioni religiose come contributo delle fedi alla costruzione della pace, fra cui il forum \u201cIl cammino di liberazione delle fedi del Mediterraneo\u201d tenutosi a Bari nel dicembre 2005. Ha contribuito all'organizzazione di molte mobilitazioni in difesa dei diritti umani, contro la guerra e per il disarmo.\nCome membro del direttivo della Tavola della Pace, ha contribuito a organizzare le edizioni dell'Assemblea dell'ONU dei popoli e la Marcia per la pace Perugia-Assisi dal 1993.\nCome responsabile dell'area internazionale di Libera, ha preso parte a numerosi incontri internazionali anche presso le istituzioni comunitarie europee e presso le Nazioni Unite (in particolare l'agenzia United Nations Office Drugs and Crime) dove a Libera \u00e8 riconosciuto lo status consultivo. In questo contesto nel 2007 ha tenuto una relazione sul contributo della societ\u00e0 civile nel contrasto alla criminalit\u00e0 organizzata. Ha contribuito a dar vita a Medlink, una rete di associazioni italiane impegnate nel tessere intrecci e reti di conoscenza, di scambio e di promozione dei diritti nel bacino del Mediterraneo con altre realt\u00e0 della societ\u00e0 civile. Ha promosso la costituzione di una rete europea di organizzazioni di societ\u00e0 civile contro le mafie denominata Libera Europe. Ha dato vita a una rete Latinoamericana per la legalit\u00e0 e contro la criminalit\u00e0 organizzata denominata ALAS - America Latina Alternativa Social. Attualmente il network comprende organizzazioni e coordinamenti di Argentina, Brasile, Ecuador, Colombia, Messico, Guatemala, El Salvador, Honduras, Nicaragua, Per\u00f9, Bolivia."}
{"id": "1808854", "revid": "92723", "url": "https://it.wikipedia.org/wiki?curid=1808854", "title": "Gibeon", "text": "Gibeon pu\u00f2 riferirsi a diverse cose:"}
{"id": "1808855", "revid": "438678", "url": "https://it.wikipedia.org/wiki?curid=1808855", "title": "The Garden (film 1990)", "text": "The Garden \u00e8 un film del 1990 diretto da Derek Jarman e ispirato ai vangeli di Marco e Luca.\nTrama.\nLa storia racconta due storie: la prima, dove una donna, forse la Madonna, cammina con il suo bambino verso una folla di paparazzi invadenti, a cui lei cerca di fuggire. La seconda, dove due uomini si sposano e vengono arrestati dalla polizia. Gli uomini vengono derisi e picchiati, in quanto gay.\nProduzione.\nSono numerose le aziende produttrici del film, ovvero: Basilisk Communications, Channel 4, British Screen Productions, Zweites Deutsches Fernsehen (ZDF), Uplink, Sohbi Kikaku, e Space Shower TV. Il film \u00e8 stato girato in Inghilterra, e pi\u00f9 precisamente a Londra e a Kent. Alcune scene sono state realizzate nel giardino della casa del regista. Il budget ammonta a circa \u00a3 380.000.\nColonna sonora.\nLa colonna sonora \u00e8 \"Think Pink\", prodotta dalla W.B. Music Corporation nel 1957. \u00c8 stata composta da Roger Edens, arrangiata da Dean Broderick, ed eseguita da Jessica Martin.\nDistribuzione.\nNegli Stati Uniti il film \u00e8 stato distribuito dalla International Film Circuit; in Francia il 25 ottobre 1995 dalla CQFD, e in Giappone il 7 settembre 1990 dalla Uplink.\nIn Italia \"The Garden\" venne trasmesso in prima visione TV, alle 01:15 di marted\u00ec 19 ottobre 1993, su Rai tre, in versione originale con sottotitoli in italiano.\nAccoglienza.\nIl film su IMDb riceve un punteggio di 6.8/10, mentre su MYmovies 2."}
{"id": "1808858", "revid": "599013", "url": "https://it.wikipedia.org/wiki?curid=1808858", "title": "Pablo Hern\u00e1ndez Dom\u00ednguez", "text": "Carriera.\nClub.\nLa sua formazione calcistica, avviene tra AVV Rafalafena e Deportivo Castell\u00f3n.\nLe sue doti attraggono i dirigenti del Valencia che lo acquistano e lo fanno giocare con la squadra riserve\ndove viene schierato come esterno offensivo e si mette in luce con alcune prestazioni che inducono l'allenatore Quique S\u00e1nchez Flores a portarlo in prima squadra per l'ultima di campionato contro l'Osasuna.\nNella stagione successiva cresce il feeling con la porta, dovuto anche al cambiamento di posizione: spesso infatti \u00e8 schierato come seconda punta.\n\u00c8 il miglior marcatore del Valencia quando, a gennaio, viene ceduto in prestito al C\u00e1diz Club de F\u00fatbol.\nNel luglio 2007 passa al Getafe come pedina di scambio nel trasferimento di Alexis al Valencia.\nNel contratto per\u00f2 viene inserita una particolare clausola che consente ai bianchi di riappropriarsi del cartellino del ragazzo pagando \u20ac 3 milioni in due anni.\nQuella stagione l'allenatore del Getafe Michael Laudrup lo schiera con grande frequenza, anche da titolare e il modulo di gioco sembra disegnato apposta per Pablo: \u00e8 infatti la stagione in cui segna pi\u00f9 gol,con 8 reti segna il suo record personale nella Primera Divisi\u00f3n. In seguito il Valencia lo riporta in rosa. Nella Liga 2009-2010 segna con un pallonetto da circa 40 metri contro l'Almeria. Nella stagione 2010-2011 contribuisce al 3\u00ba posto della sua squadra ottenendo i preliminari di Champions League.\nIl 30 agosto 2012 il Valencia annuncia ufficialmente il passaggio a titolo definitivo del giocatore allo Swansea.\nIl 14 agosto 2014 viene acquistato dall'Al-Arabi.\nIl 27 gennaio 2015 passa in prestito all'Al Nasr.\nIl 2 settembre dello stesso anno, torna a giocare dopo alcuni anni nella Liga spagnola, passando in prestito al Rayo Vallecano.\nIl 2 agosto 2016 viene ingaggiato in prestito dal Leeds, squadra inglese militante in Championship (seconda serie inglese). Pochi mesi dopo dal suo arrivo, firma con i \"The Whites\" un nuovo contratto triennale.\nNazionale.\nLe buone prestazioni con la maglia del Getafe convincono il CT spagnolo del Bosque a convocarlo in nazionale, per la Confederations Cup 2009, al posto dell'infortunato Andr\u00e9s Iniesta.\nIl 20 giugno successivo, fa il suo esordio con le \"furie rosse\" nella partita contro il Sudafrica subentrando a David Villa. Il 18 novembre dello stesso anno segna la sua prima rete in nazionale, in un'amichevole vinta per 5-1 a Vienna contro l'.\nStatistiche.\nPresenze e reti nei club.\n\"Statistiche aggiornate al 23 maggio 2021.\""}
{"id": "1808863", "revid": "123189368", "url": "https://it.wikipedia.org/wiki?curid=1808863", "title": "Flavio Pagano", "text": "Biografia.\nAutore estremamente eclettico, accanto a quella di scrittore (i suoi libri sono tradotti nelle principali lingue), Pagano ha svolto da sempre un'intensa attivit\u00e0 giornalistica, realizzando anche cortometraggi ed esordendo nel 2021 come artista visivo con \"l'installazione migrante\" \"uMani\". Collabora o ha collaborato con il Corriere della sera, \"Donna Moderna\", \"The Post Internazionale\", \"Trekking &amp; Outdoor\", \"L'indice dei libri del mese\", \"Nautica\", \"il manifesto\", \"Liberazione\", \"Il Denaro\", \"Pubblico Giornale\". \n\u00c8 stato anche autore di format di sport e di cultura per canali tematici), conducendo personalmente il programma \"Lo facciamo per sport...\", DenaroTv. Nel 2020 ha realizzato lo smartfilm \"Mammam\u00e0\", pubblicato da Corriere della Sera Tv del quale \u00e8 stato sceneggiatore, autore delle musiche ed esecutore delle stesse, firmando la regia insieme a Giuseppe Bella, e l'anno successivo ha realizzato altri due cortometraggi, il primo dedicato al tema dell'autismo, dal titolo \"Le ali di Guido\" e il secondo dedicato alla necessit\u00e0 dell'amore in ogni et\u00e0 della vita, dal titolo \"Abbracciami\" dei quali ha curato la sceneggiatura, la musica e la regia. Ha curato l'adattamento teatrale del testo di alcune sue opere (\"Monologo per editore, basso continuo e lettore ad libitum\" e \"Manuale del perfetto bugiardo\").\nPrima di dedicarsi alla scrittura, fond\u00f2 nel 1985 la Pagano Editore, attiva fino al 2004, che diede vita a un ricco e prestigioso catalogo, con una vocazione particolare per la musicologia.\nAutodidatta per vocazione non ha completato gli studi universitari. \u00c8 appassionato di musica e suona il violoncello e il pianoforte. Ha giocato a rugby, sport al quale ha dedicato il romanzo breve \"Quelli che il rugby\".\nPagano scrittore.\nPagano \u00e8 uno scrittore versatile e prolifico, tradotto in numerose lingue. In \"Perdutamente\", uno dei suoi romanzi pi\u00f9 noti, per settimane in classifica, ha raccontato la saga di una famiglia napoletana, in cui la protagonista \u00e8 un'anziana madre colpita dall'alzheimer. La maniera tragicomica in cui l'argomento \u00e8 trattato ha aperto la strada a un nuovo modo di raccontare la malattia. La saga \u00e8 completata da un secondo libro intitolato \"Infinito presente\" in cui la figura del familiare assistente assurge a un tale spessore teatrale, da far nascere un neologismo, \"curacari\", che, come sottolinea Paola Barbarino, CEO di Alzheimer's disease international si differenzia in maniera sostanziale dal concetto di \"caregiver\" poich\u00e9 pone l'accento sul carattere affettivo della relazione. Il termine curacari sta rapidamente entrando nell'uso comune ed gi\u00e0 stato adottato dall'Alzheimer Fest ed \u00e8 stato utilizzato in articoli su l'Osservatore Romano, Donna Moderna, il Corriere della Sera. \nIn \"La rivolta degli zingari - Auschwitz 1944\" \u2013 come ha scritto Francesco Prisco su Il Sole 24 ORE \u2013 attraverso la tragica vicenda di un gruppo di adolescenti deportati dai nazisti, Pagano racconta \u2013 per la prima volta\u00a0\u2013 l'episodio della ribellione degli zingari vittime del Porrajmos: \u00abCorrispettivo della Shoah ebraica poco studiato, anche per effetto della scarsa integrazione delle popolazioni sinti, rom e kal\u00e9, sul quale si concentra \"La rivolta degli zingari - Auschwitz 1944\"\u00bb.\nIn \"Quelli che il rugby\", primo romanzo italiano ispirato a questo sport, e che ha influenzato non poco la successiva letteratura di genere analogo, si racconta invece l'iniziazione alla vita di un giovane rugbista, alle prese con la sua ultima partita. Filippo Nassetti, su Il Foglio, ne ha scritto: \u00abUn romanzo dove l'uovo da rincorrere rappresenta l'aspetto mistico e metafisico. I giocatori ne devono subire i capricci del rimbalzo, perch\u00e9 sono mortali e non possono essere padroni del destino: non fanno parte del mondo soprannaturale che l'ovale rappresenta. Essi sono ben piantati con i piedi per terra, e devono spingere, correre, placcare: sopravvivere\u00bb. Secondo il periodico Carta, Pagano ha contribuito anche allo \u00absdoganamento a sinistra del rugby, spesso visto come uno sport fascisteggiante\u00bb.\nDal libro \"Monologo per editore\", in cui si racconta il glorioso fallimento di una minuscola casa editrice travolta dall'impossibilit\u00e0 di conciliare il sogno di una cultura libera e creativa con gli implacabili meccanismi del mercato, \u00e8 stato tratto uno spettacolo teatrale, andato in scena in prima nazionale al Festival delle Ville Vesuviane nel 2004: \u00abUna hilarotragoedia che sarebbe piaciuta a Giorgio Manganelli,\u00bb ha scritto Mirella Appiotti su La Stampa, \u00abnella quale sfrecciano come lievi e dirompenti fuochi d'artificio i tormenti, le illusioni, le utopie e anche qualche pallottola ben avvelenata di chi porta in s\u00e9 la meravigliosa condanna a una esistenza tra la carta stampata (...) una deliziosa fiction in vista dell'agognata catastrofe\u00bb.\nIl romanzo \"Ragazzi ubriachi\", che narra la storia vera di un gruppo di giovanissimi alcolisti (premio speciale della giuria al Morante 2011), \u00e8 stato inserito nella \"classifica dei libri di qualit\u00e0\" del 2011, stilata da Pordenonelegge. A proposito di questo romanzo, Silvana Mazzocchi scrive su La Repubblica,: \u00abFlavio Pagano ha il dono di una scrittura semplice e suggestiva, e il suo romanzo ha il merito di raccontare un pezzo di vita vera.\u00bb Ne \"Il campione innamorato\", Pagano tocca il tema del rapporto tra sport e sessualit\u00e0, e l'eco di questo lungo exucursus attraverso la storia dello sport e del costume, corredata del racconto delle vicende personali di grandi campioni, \u00e8 stata cos\u00ec forte da rimbalzare sulla stampa internazionale. Il Washington Post, commentando il libro e le polemiche da esso suscitate, ha evidenziato come anche nelle quattro principali \"Major Leagues\" americane, nessun atleta abbia mai fatto coming-out mentre era in attivit\u00e0.\nIl romanzo verit\u00e0 \"Perdutamente\", con il suo successo di pubblico e di critica, sia della carta stampata che televisiva, racconta la storia, in parte autobiografica, del rapporto tra una famiglia e l'anziana madre malata di Alzheimer. La scelta coraggiosa dei protagonisti, che decidono di battersi al fianco della donna per affrontare l'emergenza, dar\u00e0 luogo a una memorabile sequela di situazioni drammatiche e comiche, e l'audacissimo utilizzo dell'arma dell'ironia per elaborare in chiave creativa il dolore e respingere l'insensatezza del vivere \u00e8 considerata oggi, anche grazie a questo romanzo, una nuova frontiera dello stesso approccio medico-terapeutico alla malattia.\nParagonato alla letteratura di Eduardo De Filippo \u00e8 divenuto subito un piccolo classico ed \u00e8 stato inserito da molte fonti fra i migliori libri italiani degli ultimi anni.\nHanno poi fatto seguito libri come \"Senza Paura\", vincitore del Premio Selezione Bancarella Sport, e \"Infinito presente\", tradotto in quattro lingue e divenuto un libro di riferimento sui temi della malattia, dell'inclusione e delle relazioni affettive nelle situazioni estreme."}
{"id": "1808864", "revid": "599013", "url": "https://it.wikipedia.org/wiki?curid=1808864", "title": "Hubert Hahne", "text": "Carriera.\nHahne inizi\u00f2 la propria carriera di pilota negli anni cinquanta. Fu uno dei protagonisti del ETCC, categoria nel quale si laure\u00f2 campione nel 1966 alla guida di una BMW. Lo stesso anno fu il primo con una vettura turismo a scendere sotto il tempo di dieci minuti al N\u00fcrburgring, girando in 9:58,5 e prese parte, guidando una Matra di Formula 2, al Gran Premio di Germania 1966 e concludendo nono.\nNegli anni seguenti partecip\u00f2 varie volte all'appuntamento in terra tedesca del mondiale di Formula 1. Nel 1970, a bordo di una March privata, da lui stesso acquistata, manc\u00f2 la qualificazione. Decise quindi di avviare un'azione legale contro l'associazione dei costruttori Britannici, accusandoli di averlo truffato e venduto una vettura poco competitiva. Quando, per\u00f2, Ronnie Peterson, pilota ufficiale della March, utilizz\u00f2 la vettura in una sessione di test registrando ottimi tempi, Hahne ritir\u00f2 la denuncia e decise di abbandonare il mondo delle corse."}
{"id": "1808865", "revid": "486946", "url": "https://it.wikipedia.org/wiki?curid=1808865", "title": "Stazione Di Pescara", "text": ""}
{"id": "1808868", "revid": "767487", "url": "https://it.wikipedia.org/wiki?curid=1808868", "title": "Herbj\u00f8rg Wassmo", "text": "Ha lavorato come insegnante fino al suo debutto come scrittrice con una raccolta di poesie intitolata \"Vingeslag\". Nel 1981 ottiene il successo con il romanzo \"La veranda cieca\" per il quale riceve il Premio della Critica. Un altro prestigioso riconoscimento come il Premio del Consiglio Nordico le viene assegnato nel 1986 per il romanzo \"Cielo a nudo\". Anche all'estero la sua opera \u00e8 molto apprezzata, tanto che in Francia riceve il Premio Jean Monn\u00e9t nel 1998.\nNelle sue opere si occupa di problematiche come l'oppressione dell'individuo nella societ\u00e0, il rapporto fra vittima e carnefice e di temi come la forza creatrice della fantasia e la capacit\u00e0 umana di sperare.\nTrasposizioni cinematografiche.\nDal romanzo \"Dina: signora di Reinsnes\" (\"Dinas bok\") \u00e8 stato tratto nel 2002 il film \"I Am Dina\" diretto da Ole Bornedal."}
{"id": "1808888", "revid": "287204", "url": "https://it.wikipedia.org/wiki?curid=1808888", "title": "L'uomo a rovescio", "text": "L'uomo a rovescio (titolo in lingua originale \"L'Homme \u00e0 l'envers\") \u00e8 un romanzo poliziesco del 1999 della scrittrice francese Fred Vargas, il secondo, dopo \"L'uomo dei cerchi azzurri\", con protagonista il personaggio del commissario Adamsberg, poliziotto \"sui generis\".\nIl romanzo \u00e8 stato pubblicato per la prima volta in Francia nel 1999 dall'editore \"Hamy\", poi tradotto e pubblicato in Italia nel 2006, da Einaudi.\nTrama.\nTra i pendii del massiccio del Mercantour, nel dipartimento francese delle Alpi Marittime, si aggira un lupo di dimensioni spropositate che scende sempre pi\u00f9 a valle, attaccando le greggi di ovini della zona. Quando l'animale sbrana e uccide una donna, comincia a prendere corpo l'ipotesi che il responsabile sia un lupo mannaro. \nCamille Forestier, la storica non-fidanzata del commissario Jean-Baptiste Adamsberg e attuale compagna di Lawrence Donald Johnstone, abita da qualche mese nelle montagne del Mercantour e a lei viene chiesto di accompagnare due pastori alla ricerca del lupo mannaro, perch\u00e9 essi possano vendicare la donna uccisa. Camille accetta, ma durante l'inseguimento sar\u00e0 costretta a rivolgersi proprio ad Adamsberg, che nel frattempo seguiva con interesse alla televisione gli sviluppi della bizzarra storia della \"belva del Mercantour\".\nEdizioni.\nIl romanzo \u00e8 uno dei tre raccolti in:\nVoci correlate.\nAltri romanzi di Fred Vargas con protagonista il commissario Adamsberg:\nRaccolta di racconti"}
{"id": "1808897", "revid": "12109", "url": "https://it.wikipedia.org/wiki?curid=1808897", "title": "Dottrine tattico-logistiche", "text": ""}
{"id": "1808898", "revid": "28592", "url": "https://it.wikipedia.org/wiki?curid=1808898", "title": "Philippopolis", "text": ""}
{"id": "1808901", "revid": "167080", "url": "https://it.wikipedia.org/wiki?curid=1808901", "title": "Nicopolis", "text": ""}
{"id": "1808907", "revid": "599013", "url": "https://it.wikipedia.org/wiki?curid=1808907", "title": "Hernanes", "text": "Durante la sua carriera ha vinto 2 Campionati brasiliani (2007 e 2008), 1 Campionato italiano (2015-2016) e 2 Coppe Italia (2012-2013 e 2015-2016). Con la Nazionale brasiliana ha vinto la Confederations Cup 2013 e preso parte alla rassegna mondiale di Brasile 2014. Nel 2007 e nel 2008 si \u00e8 aggiudicato la \"Bola de Prata\", premio assegnato dalla rivista \"Placar\" ai migliori undici giocatori per ruolo del campionato brasiliano. Nel 2009 \u00e8 stato definito il miglior calciatore Under-23 del mondo dal \"Times\".\nBiografia.\nNel 2006 si sposa con Erica Lima dalla cui unione nascono Ezequiel, Lucia, Maximo e Angelica (nel 2015).\n\u00c8 soprannominato \"Il Profeta\" (\"O Profeta\" in portoghese): il soprannome gli fu affibbiato da Leifert Tiago, presentatore di una tv brasiliana colpito dal fatto che il giocatore, durante le interviste, citasse sempre qualche proverbio della Bibbia.\nA Montaldo Scarampi in provincia di Asti ha aperto prima un'azienda vinicola nel 2016 e poi un agriturismo.\nCaratteristiche tecniche.\n\u00c8 un centrocampista di media fisicit\u00e0, ambidestro e molto dotato sul piano tecnico. Non particolarmente veloce, si distingue per dinamismo ed efficacia nel \"pressing\", offrendo un buon contributo alla fase difensiva. La sua dote migliore \u00e8 il tiro, pur essendo abile anche nell'effettuare l'ultimo passaggio. \u00c8 in grado di ricoprire vari ruoli a centrocampo: trequartista, interno o regista. \u00c8 stato accostato a Kak\u00e1, Andrea Pirlo e Deco. Sebbene sia un sinistro naturale, il suo preciso destro gli consente l'esecuzione dei calci da fermo con entrambi i piedi.\nAll'Inter ha espresso la preferenza a essere impiegato da trequartista, concetto ribadito anche nella conferenza stampa di presentazione alla Juventus.\nCarriera.\nClub.\nGli inizi.\nLa prima squadra di Hernanes \u00e8 stata l'Unibol Pernambuco, un piccolo club della sua citt\u00e0 in cui ha militato tra i 14 ed i 15 anni.\nNel 2001 viene tesserato dal San Paolo, entrando a far parte del settore giovanile. Nel corso di un incontro disputato mentre militava nel settore giovanile, fu in grado di segnare due gol su punizione, l'uno col piede destro e l'altro col sinistro.\nEsordisce in prima squadra nel 2005, disputando sedici partite impreziosite da tre gol, giostrando da esterno sinistro di centrocampo. L'anno successivo viene girato in prestito al Santo Andr\u00e9. Tornato al club \"Tricolor\" nel 2007, viene impostato come centrocampista centrale dall'allenatore Muricy Ramalho e riesce a conquistare un posto da titolare, complice anche la cessione dei mediani Josu\u00e9 e Mineiro. In stagione gioca 39 partite, segna 4 gol e vince il campionato Brasileir\u00e3o. Nel 2008 si aggiudica per la seconda volta consecutiva sia il campionato che la \"Bola de Prata\".\nLazio.\nIl 6 agosto 2010, all'indomani dell'eliminazione del San Paolo dalla Copa Libertadores, viene ufficializzato il suo trasferimento in Italia, dove viene acquistato dalla per 13,5 milioni di euro. Firma un contratto quinquennale da 1,6 milioni pi\u00f9 un bonus di annui (fino a raggiungere i 2 milioni nell'ultimo anno di contratto), lasciando la squadra paulista dopo 216 partite e 35 gol segnati in totale.\nAl San Paolo il suo cartellino era diviso fra vari proprietari: il fondo di investimento Traffic (che deteneva il 17% del cartellino), la Kirin Sport cin (che deteneva l'8% del cartellino), la societ\u00e0 del San Paolo (che deteneva il 70% del cartellino) e Augustino Penha, ex calciatore brasiliano (che deteneva il 5% del cartellino), suo amico che funge da procuratore.\nL'allenatore Edoardo Reja gli affida sin dall'inizio il ruolo del titolare. Segna la prima rete con la Lazio su calcio di rigore nella seconda giornata di campionato, chiudendo la partita col (3-1) all'ultimo minuto. Nel dicembre 2010 viene eletto come secondo miglior calciatore brasiliano d'Europa, alle spalle dell'interista Maicon, dalla stampa brasiliana.\nIl 19 gennaio realizza, con un calcio di rigore, la sua prima rete in Coppa Italia, nonch\u00e9 la sua prima rete in un derby di Roma, vinto dai rivali giallorossi per 2-1. Il 14 maggio realizza la sua prima doppietta in Serie A (Lazio- 4-2), portando ad 11 i suoi gol in campionato (eguagliando il record di Pavel Nedv\u011bd di marcature per un centrocampista laziale in Serie A, superato nella stagione 2013/2014 da Antonio Candreva) e a 12 i suoi gol totali con la maglia della Lazio.\nEsordisce in campo europeo il 18 agosto 2011, segnando una rete nella vittoria per 6-0 contro il Rabotnicki: va a segno anche nella partita di ritorno, vinta 3-1 dai romani. Il 16 ottobre realizza il momentaneo pari nella stracittadina con la : vincendo 2-1, i biancocelesti centrano un successo che mancava da due anni. Il 1\u00ba febbraio 2012 segna la prima rete nella vittoria per 2-0 contro il : dal 1998 la Lazio non sconfiggeva i rossoneri in Serie A. Va poi in rete nel derby del 4 marzo, vinto per 2-1: era dal campionato 1997-98 che la Lazio non trionfava in entrambe le stracittadine.\nIl 23 agosto, segna una rete in Europa League contro il Mura 05: in campionato segna invece tre reti nelle prime giornate, contro Atalanta e Chievo.\nIl 9 febbraio 2013 gioca la centesima gara in maglia laziale, nell'incontro pareggiato 1-1 col Napoli: solo pochi giorni prima, durante la semifinale di Coppa Italia con la Juventus, era uscito dal campo dopo aver rimediato una botta alla tempia. Nella stracittadina dell'8 aprile, porta in vantaggio la Lazio ma sbaglia poi un rigore e provoca il tiro dagli undici metri con cui i giallorossi pareggiano. In Inter-Lazio dell'8 maggio, festeggia con una rete la centesima gara in Serie A (i biancocelesti vincono per 3-1). Il 26 maggio conquista il primo trofeo con la societ\u00e0 romana battendo in finale la , la Coppa Italia.\nIl 18 agosto apre la stagione con la sconfitta in Supercoppa italiana contro la Juventus (per 4-0). Il 19 settembre segna la sua prima rete in campo europeo (turni preliminari esclusi) contro il Legia Varsavia.. Il 19 gennaio 2014 segna la sua ultima rete in maglia biancoceleste contro l'. Rimarr\u00e0 celebre il suo saluto ai tifosi laziali mentre esce per l'ultima volta dal centro sportivo di Formello, in lacrime.\nInter.\nIl 31 gennaio 2014, proprio alla chiusura della finestra invernale, viene ceduto per 13 milioni pi\u00f9 2 di bonus all'. Con i nerazzurri segna il primo gol nella partita contro il , terminata 2-2. Il 10 maggio \u00e8 invece autore di una rete all'ex squadra, contro cui - esattamente un anno dopo - marca l'unica doppietta interista. Gioca le sue ultime due partite con l'Inter all'inizio del campionato 2015-16.\nJuventus.\nIl 31 agosto 2015 viene acquistato dalla per 11 milioni di euro pagabili in tre anni, pi\u00f9 ulteriori due milioni di bonus possibili, firmando con la societ\u00e0 bianconera un contratto triennale. Sceglie di indossare la maglia numero 11. Debutta in bianconero il 12 settembre 2015, nel pareggio casalingo contro il Chievo (1-1). Tre giorni dopo effettua invece il suo esordio assoluto in Champions League, nella vittoriosa trasferta in casa del Manchester City (1-2). Il 25 aprile 2016 vince il primo Scudetto della sua esperienza italiana. Il 1\u00ba maggio seguente segna invece il suo primo gol con i bianconeri nella vittoria per 2-0 contro il Carpi. Il 21 maggio conquista con la compagine bianconera anche la Coppa Italia, superando il Milan ai tempi supplementari (1-0), match che il brasiliano gioca da titolare. Si tratta del suo secondo successo in questa competizione, dopo quello del 2013 con la Lazio.\nHebei China Fortune e di nuovo San Paolo.\nIl 9 febbraio 2017 passa a titolo definitivo all'Hebei China Fortune per 8 milioni di euro pi\u00f9 2 milioni di bonus. Durante quello stesso anno verr\u00e0 poi girato in prestito al San Paolo, dove segner\u00e0 9 gol in 19 partite di campionato. Finito il prestito ritorna in Cina per un breve periodo prima di firmare, il 29 dicembre 2018, un contratto triennale con il San Paolo con cui vince un campionato Paulista.\nIl 17 luglio 2021 viene annunciata la sua separazione dal club.\nRecife.\nIl 3 agosto 2021 passa al , club della sua citt\u00e0 natale.\nNazionale.\nNel marzo del 2008 \u00e8 stato convocato dalla nazionale brasiliana, esordendo nell'amichevole vinta 1-0 contro la il 26 marzo.\nHa conquistato la medaglia di bronzo ai Giochi olimpici di Pechino, segnando il gol decisivo nella partita d'esordio del torneo contro il . Il Brasile \u00e8 stato eliminato in semifinale dall'Argentina.\nTorna a giocare con la nazionale due anni dopo, il 10 agosto 2010 contro gli . Nella partita contro la Francia del 9 febbraio 2011, giocata a Parigi, viene espulso al 40' per gioco pericoloso (entrata in ritardo che lo porta a colpire Karim Benzema al petto).\nIl 10 novembre 2011, nel match amichevole contro il , vinto per 2-0 dai brasiliani, segna il primo gol con la maglia della \"Sele\u00e7\u00e3o\".\nIl 14 maggio viene inserito, dal CT Luiz Felipe Scolari, nella lista dei 23 convocati per la FIFA Confederations Cup 2013, programmata in Brasile dal 15 al 30 giugno come preludio del Mondiale 2014. Il 2 giugno nella sfida contro l' sfiora il primo gol nel nuovo e ristrutturato Maracan\u00e3: un suo tiro centra l'incrocio dei pali e consente a Fred di realizzare il tap-in vincente. Il 9 giugno segna il gol del momentaneo 2-0 contro la (3-0 finale).\nIn occasione della Confederations Cup, scende in campo in tutte le cinque gare senza per\u00f2 segnare: il 30 giugno, dopo il 3-0 inflitto alla , conquista il suo primo trofeo con la Sele\u00e7\u00e3o. \u00c8 presente al Mondiale 2014, che il Brasile chiude al quarto posto.\nStatistiche.\nPresenze e reti nei club.\n\"Statistiche aggiornate al 4 dicembre 2021\"."}
{"id": "1808911", "revid": "149485", "url": "https://it.wikipedia.org/wiki?curid=1808911", "title": "Peter Seeberg", "text": "Il villaggio in cui nasce e trascorre la sua infanzia (segnata dalla precoce perdita del padre) \u00e8 un ambiente chiuso di stretta mentalit\u00e0 religiosa. Dopo aver studiato Letterature Comparate all'Universit\u00e0 di Copenaghen lavora come archeologo per alcuni musei danesi tra cui anche il Museo Nazionale; dal 1960 \u00e8 stato anche direttore del Museo di Viborg.\nPer quanto riguarda la sua attivit\u00e0 di scrittore, il suo esordio si colloca nel 1956 con il romanzo \"Le comparse\". Oltre al romanzo si cimenta anche in altri generi come il dramma e il racconto dove la sua scrittura si arricchisce di una sfumatura ironica.\nLa sua produzione \u00e8 stata ripetutamente premiata: Premio Letterario dell'Accademia Danese nel 1977, Premio del Consiglio Nordico nel 1983, Premio austriaco per la Letteratura per l'infanzia nel 1991"}
{"id": "1808915", "revid": "1543377", "url": "https://it.wikipedia.org/wiki?curid=1808915", "title": "Readme.cc", "text": "Readme.cc \u00e8 un portale web internet 2.0 per libri e lettori finanziato dalla Commissione europea. Al 2011 \u00e8 disponibile in dieci lingue. Dopo anni di sviluppo Readme.cc \u00e8 stato pubblicato on-line nella primavera del 2008.\nStoria.\nL'idea della \u201cBiblioteca virtuale\u201d fu sviluppata all'interno di un progetto che ebbe luogo nel 2002 al Collegium Helveticum nell'Istituto Federale Svizzero di Tecnologia (ETH Zurigo) in collaborazione con lo scrittore ospite di quell'anno Walter Grond. Inizialmente Grond, la critica letteraria e il networker Beat Mazenauer avevano intenzione di creare un blog in tedesco dove gli autori e i critici potevano suggerire libri scrivendo brevi recensioni.\nNell'agosto del 2006 la Commissione europea ha fondato un programma di sviluppo triennale per readme.cc. All'interno dell'organizzazione del Programma Culturale per l'anno 2000. Il fine era diventare \u201cIl Forum Europeo per i Lettori\u201d. Grond e Maznauer furono affiancati dagli esperti multimediali Andreas Kohli e Martin Roth; i due hanno sviluppato con successo la tecnologia per Expo.02. Suggerirono inoltre la creazione di una piattaforma internet che avrebbe permesso agli utenti di creare le loro biblioteche. Questo ha trasformato l'esperimento letterario in un progetto web e un'interfaccia interattiva con il pubblico."}
{"id": "1808929", "revid": "108347978", "url": "https://it.wikipedia.org/wiki?curid=1808929", "title": "Ancasmayo", "text": "Ancasmayo \u00e8 il nome storico dato dagli Inca ad un fiume che segnava il confine settentrionale del loro impero.\nLa sua individuazione attuale \u00e8 controversa in quanto esistono due diverse collocazioni possibili, una nell'attuale Colombia e l'altra tra la frontiera di questo stato e quella dell'Ecuador.&lt;br&gt; \nIl fiume colombiano sarebbe il \"r\u00edo Mayo\", al sud della citt\u00e0 di \"San Juan de Pasto\". L'altro possibile Ancasmayo degli Inca sarebbe invece il \"r\u00edo Guaitara o Carchi\" alla frontiera tra Colombia e Ecuador."}
{"id": "1808942", "revid": "1000783", "url": "https://it.wikipedia.org/wiki?curid=1808942", "title": "Maria Immacolata Clementina di Borbone", "text": ""}
{"id": "1808944", "revid": "287204", "url": "https://it.wikipedia.org/wiki?curid=1808944", "title": "Ludwig Senfl", "text": "\u00c8 figura importante per lo sviluppo dello stile polifonico franco-fiammingo nelle terre tedesche. Nacque probabilmente a Basilea attorno al 1486 e visse a Zurigo dal 1488. Lasci\u00f2 la Svizzera nel 1496 per entrare come cantore nella Hofkapelle imperiale ad Augsburg e l'anno successivo segu\u00ec la Hofkapelle a Vienna, sotto la direzione di Isaac. Oltre alla formazione religiosa, studi\u00f2 musica con Isaac, per il quale fu anche copista dal 1509; si trov\u00f2 pertanto a copiare i mottetti del Choralis Constantinus; dopo la morte di Isaac, fu lui a ordinarli secondo le festivit\u00e0 dell'anno liturgico.\nIsaac mor\u00ec nel 1517 e l'imperatore Massimiliano I nomin\u00f2 Senfl suo successore. Ma nel 1519 il successore di Massimiliano, Carlo V, licenzi\u00f2 molti dei musicisti in organico e si rifiut\u00f2 di pagare a Senfl la retribuzione stabilita da Massimiliano. Negli anni successivi Senfl viaggi\u00f2 molto, soprattutto alla ricerca di incarichi, ma fu anche attivo come compositore. Nel 1521 era presente alla Dieta di Worms e le sue simpatie si volsero in direzione di Lutero, anche se non abbracci\u00f2 mai ufficialmente il protestantesimo; ebbe un'intensa corrispondenza col Duca Alberto di Prussia, luterano, e fu in corrispondenza con Lutero a partire dal 1530.\nOttenne infine un incarico a Monaco dirigendo anche la locale orchestra di corte (che diventer\u00e0 la Bayerisches Staatsorchester), dove lo standard musicale era elevato, c'era una notevole richiesta di nuove composizioni e una relativa tolleranza nei confronti delle persone con simpatie per il protestantesimo; vi rimase per il resto della sua vita. Attorno al 1540 sappiamo dalla sua corrispondenza col Duca Alberto che era ammalato; mor\u00ec probabilmente all'inizio del 1543.\nSenfl fu un compositore eclettico, a suo agio sia nella musica sacra sia in quella profana. I suoi modelli furono i compositori franco-fiamminghi della generazione precedente, Isaac in primo luogo e poi Josquin Desprez. Aveva, in particolare, ottime doti melodiche. La sua musica fu molto diffusa nelle terre tedesche ed ebbe profonda influenza fino a tutto il secolo successivo.\nLa sua musica sacra comprende messe, mottetti anche per il Vespro e un Magnificat. Non mancano nei suoi lavori caratteristiche arcaiche, come la composizione su cantus firmus, che era pi\u00f9 in uso nella generazione precedente; occasionalmente ha fatto pure ricorso all'isoritmia. Mostra, per\u00f2, una preferenza tipicamente tedesca per la cantabilit\u00e0 delle linee melodiche, anche in terze e seste parallele.\nScrisse anche parecchi Lieder, molti dei quali a carattere non sacro (quelli a carattere sacro furono scritti per il Duca Alberto di Prussia), alcuni dei quali ebbero ampia diffusione. Sono costruiti in modo molto diverso: si va dalle strutture molto semplici con un cantus firmus a veri e propri tour de force contrappuntistici, come canoni elaborati e quodlibet. \u00c8 autore anche di alcune composizioni non sacre su testo del poeta latino Orazio."}
{"id": "1808950", "revid": "767487", "url": "https://it.wikipedia.org/wiki?curid=1808950", "title": "Asianux", "text": "Asianux \u00e8 una distribuzione asiatica del sistema operativo GNU/Linux.\nLa distribuzione \u00e8 supportata da varie aziende di software asiatiche: la cinese Red Flag Software la giapponese Miracle Linux Corporation la sud coreana Haansoft e dal settembre 2007 anche la vietnamita VietSoftware.\nAsianux \u00e8 considerata come una componente base per distribuzioni Linux, su cui poi le singole aziende realizzeranno le loro distribuzioni con caratteristiche specifiche. Dalla versione 2.0 Asianux oltre all'ambiente server \u00e8 una base per ambienti desktop.\nDistribuzioni basate su Asianux sono la cinese Red Flag Linux, la giapponese Miracle Linux e la coreana Haansoft Linux.\nLa versione corrente \u00e8 la 3.0, pubblicata il 22 settembre 2007. La precedente versione, la 2.0, \u00e8 stata pubblicata il 31 agosto 2005. La prima versione, la 1.0, \u00e8 stata rilasciata nel 2004. Questa versione si basava su Red Hat Linux."}
{"id": "1808952", "revid": "53508", "url": "https://it.wikipedia.org/wiki?curid=1808952", "title": "Pro/ENGINEER", "text": ""}
{"id": "1808955", "revid": "15756", "url": "https://it.wikipedia.org/wiki?curid=1808955", "title": "Incontri internazionali di rugby a 15 di met\u00e0 anno 2006", "text": "Nel rugby a 15 \u00e8 tradizione, tra maggio e luglio una serie di test, che comprendono una serie di incontri tra le squadre dell'emisfero nord in tour all'emisfero sud. Con \"Down Under Tour\" sono indicati proprio i tour che si svolgono nell'emisfero australe tra maggio e luglio, in particolare ad opera delle squadre dell'emisfero nord.\nIl risultato pi\u00f9 clamoroso \u00e8 la vittoria della Francia in Sudafrica.\nL'Italia dopo una vittoria in Giappone, cede alle isole Figi.\nUn Scozia, reduce dall'ottimo terzo posto nel Sei Nazioni 2006 si reca in Sudafrica con molte speranze. I risultati pur non esaltanti sono meno gravosi di quelli di altre squadre in tour.\n\u00c8 un'Inghilterra molto rinnovata dopo il disastro Sei Nazioni. Andy Robinson e Rob Andrew portano una squadra assai rinnovata ma colgono pesanti sconfitte contro l'Australia del nuovo coach John Connolly."}
{"id": "1808965", "revid": "599013", "url": "https://it.wikipedia.org/wiki?curid=1808965", "title": "Agata Mr\u00f3z", "text": "Giocava nel ruolo di centrale.\nCarriera.\nNata a D\u0105browa Tarnowska ma vissuta sempre a Tarn\u00f3w, Agata Mr\u00f3z proviene da una famiglia di sportivi; entrambi i genitori da giovani sono stati impegnati del mondo dello sport cos\u00ec come i suoi fratelli: Katarzyna Mr\u00f3z, anche lei pallavolista e Pawe\u0142 Mr\u00f3z, giocatore di pallacanestro.\nInizia a giocare fin da bambina a pallavolo e nel 1995 entra a far parte del Tarnovia Tarn\u00f3w, dove resta per due stagioni, mentre nel 1997 passa al dove resta per tre stagioni. Nel 2000 \u00e8 costretta ad interrompere la propria attivit\u00e0 agonistica a causa di una leucemia: dopo un lungo periodo di cure ritorner\u00e0 sui campi da gioco solamente nel 2002, ingaggiata da una squadra di serie inferiore, l'AZS KSZO Ostrowiec \u015awi\u0119tokrzyski con il quale disputa un ottimo campionato. Al termine della stagione, quasi da sconosciuta, suscita scalpore la sua convocazione in nazionale, anche se aveva gi\u00e0 ottenuto diverse sporadiche chiamate dal 1997: con la nazionale vince la medaglia d'oro al campionato europeo e partecipa alla Coppa del Mondo.\nLa stagione successiva viene acquistata dal Bialski Klub Sportowy di Bielsko-Bia\u0142a, squadra militante nella massima serie polacca e con la quale in tre stagioni vincer\u00e0 un campionato polacco e due Coppe di Polonia. Con la nazionale vince nuovamente la medaglia d'oro al campionato europeo del 2005: il 22 novembre dello stesso anno viene premiata dal presidente Aleksander Kwa\u015bniewski con la croce d'oro al merito per il suo contributo allo sport.\nNel 2006 si trasferisce in Spagna, ingaggiata dal Club Atl\u00e9tico Voleibol Murcia 2005: la stagione si rivela ricca di successi con la vittoria del campionato, della Coppa della Regina, della Supercoppa spagnola e coronata con una affermazione in campo europeo con il successo nella Top Teams Cup.\nAl termine della stagione, dopo essersi sposata con Jacka Olszewskiego, annuncia il suo ritiro dall'attivit\u00e0 agonistica a causa di una sindrome mielodisplasica; il 12 gennaio 2008 annuncia di aspettare un bambino, che nascer\u00e0 prematuramente il 4 aprile 2008 per l'aggravarsi delle sue condizioni di salute. Il 22 maggio 2008 si sottopone con successo ad un trapianto di midollo osseo, ma quattordici giorni dopo, il 4 giugno 2008, a causa di uno shock settico, muore a soli 26 anni. A seguito della sua morte il presidente Lech Kaczy\u0144ski le assegn\u00f2 la croce di cavaliere dell'Ordine della Polonia Restituta per lo sport ed il suo atteggiamento contro una malattia incurabile: il marito per\u00f2 rifiut\u00f2. Nel 2009 le \u00e8 stato intitolato un palazzetto dello sport, prima volta che una struttura viene dedicata ad una pallavolista."}
{"id": "1808968", "revid": "287204", "url": "https://it.wikipedia.org/wiki?curid=1808968", "title": "Agata Mroz", "text": ""}
{"id": "1808970", "revid": "59975", "url": "https://it.wikipedia.org/wiki?curid=1808970", "title": "Glorious Results Of A Mispent Youth", "text": ""}
{"id": "1808973", "revid": "1573940", "url": "https://it.wikipedia.org/wiki?curid=1808973", "title": "Incontri internazionali di rugby a 15 di fine anno 2006", "text": "\"Autumn International\" \u00e8 il modo con cui nell'emisfero nord si indica l'insieme delle tourn\u00e9e delle nazionali di rugby a 15 dell'emisfero Nord in Europa nel mese di novembre. (Nell'emisfero sud vengono invece ovviamente chiamati \"Tour di primavera\", vista la stagione in corso in quelle terre)\nNel 2006 l'evento storico \u00e8 la vittoria dell'Argentina a Londra contro l'Inghilterra. L'Italia sfiora invece una storica vittoria contro l'Australia.\nNel 2006 l'Australia si presenta in Europa per preparare la squadra per il mondiale dell'anno dopo. Contro il Galles, l'Australia schiera una squadra sperimentale e conquista un pareggio al termine di un incontro equilibrato. Equilibrato anche il match con l'Italia, con una vittoria di misura e molto sofferta. Sconfitta invece dall'Irlanda, si riscatta battendo la Scozia. Il tour prevedeva anche incontri infrasettimanali con squadre \"A\".\nQuesti i test ufficiali:\nIl tour \u00e8 anche disputato per festeggiare i cent'anni dalla prima tourn\u00e9e della nazionale sudafricana. In particolare il match con l'Irlanda e si chiuder\u00e0 con un match contro una selezione mondiale.\nDue anni dopo l'esordio, i Pacific Islanders esordiscono in Europa con tre sconfitte.\nDue pesantissime sconfitte senza appello.\nGli All Blacks del 2006 sono una vera macchina da guerra: sembrano inarrestabili e travolgono tutto ci\u00f2 che trovano sulla loro strada. In particolare la Francia viene travolta due volte\nNel 2006 l'Argentina \u00e8 la vera protagonista dell'\"Autumn International\": lo storico successo di Twichenham con l'Inghilterra, grazie ad un grande Todeschini, la vittoria con l'Italia e l'immeritata sconfitta con la Francia portano l'Argentina tra le prime 5 squadre al mondo."}
{"id": "1808975", "revid": "729019", "url": "https://it.wikipedia.org/wiki?curid=1808975", "title": "Jason Hobson", "text": "Biografia.\nProveniente dall'Exeter, milita dal 2003 nel Bristol salvo una parentesi ai London Wasps.\nIn Nazionale \u201cA\u201d dal febbraio 2008 nel Sei Nazioni di categoria, \u00e8 stato convocato da Brian Ashton per la Nazionale maggiore in vista del \"tour\" in Nuova Zelanda del giugno 2008."}
{"id": "1808978", "revid": "767487", "url": "https://it.wikipedia.org/wiki?curid=1808978", "title": "Just in Case We'll Never Meet Again (Soundtrack for the Cassette Generation)", "text": "Just in Case We'll Never Meet Again (Soundtrack for the Cassette Generation) \u00e8 il terzo album del gruppo post-rock italiano Klimt 1918 pubblicato nel 2008 (20 giugno 2008 in Germania e il 23 e 24 giugno rispettivamente nel resto del mondo e negli USA)."}
{"id": "1808985", "revid": "486946", "url": "https://it.wikipedia.org/wiki?curid=1808985", "title": "Proe", "text": ""}
{"id": "1808987", "revid": "95049", "url": "https://it.wikipedia.org/wiki?curid=1808987", "title": "Santa Luisa di Marillac", "text": ""}
{"id": "1808989", "revid": "729019", "url": "https://it.wikipedia.org/wiki?curid=1808989", "title": "Dylan Hartley", "text": "Biografia.\nNato e cresciuto in Nuova Zelanda, ma eleggibile per l'Inghilterra per via di sua madre britannica, Hartley lasci\u00f2 il suo Paese nel 2002 a sedici anni per stabilirsi a Crowborough, nell'East Sussex, dove vivono i familiari di sua madre. Milit\u00f2 nel club locale e ricevette una convocazione dall'Inghilterra Under-18, poi successivamente una dalla selezione Under-19 che lo convinse a rimanere nell'isola e, infine, giunse l'ingresso nel vivaio del , per la cui prima squadra debutt\u00f2 in Challenge Cup 2004-05.\nL'anno successivo pass\u00f2 a e nel 2007 fu chiamato dagli . Era in procinto di disputare gli incontri pre-mondiali dell' quando la prima di una delle squalifiche che hanno inciso negativamente sulla sua carriera gli fece perdere la partecipazione alla : ad aprile, infatti, durante una fase di un incontro con gli , Hartley infil\u00f2 un dito in un occhio di James Haskell, violazione che gli cost\u00f2 26 settimane di sospensione e l'esclusione dalla convocazione alla rassegna mondiale. Tuttavia, nel 2008, torn\u00f2 in rosa chiamato da Brian Ashton in vista del \"tour\" in Nuova Zelanda del giugno successivo, anche se il debutto in un \"test match\" avvenne solo l'8 novembre successivo contro i a Twickenham.\nDopo l'esordio prese parte a numerose competizioni, tra cui il Sei Nazioni e la sotto la conduzione tecnica di Martin Johnson. Anche con l'avvicendarsi dei C.T. Hartley tenne il posto in Nazionale; in particolare con Stuart Lancaster divenne elemento fisso (a tutto il 2015, dei 66 incontri internazionali di Hartley, 33 sono sotto la conduzione di Lancaster); a livello di club, dopo la vittoria in Challenge Cup 2008-09, giunse anche il primo titolo di campione inglese nel 2013-14.\nLa sua indisciplina, tuttavia, gli fece di nuovo mancare due eventi internazionali di rilievo per il rugby britannico: dapprima, nel 2013, sub\u00ec una squalifica di 11 settimane per avere insultato l'arbitro Wayne Barnes durante la finale di Premiership 2012-13 a Londra contro , che gli cost\u00f2 la mancata convocazione al \"tour\" dei British Lions in Australia a favore del nordirlandese Rory Best. Due anni pi\u00f9 tardi, per via di una testata ai danni di Jamie George in una partita contro il , sub\u00ec un'ulteriore squalifica di quattro settimane che gli precluse la convocazione in Nazionale per la .\nNel gennaio 2016 divenne il capitano dell' subentrando a Chris Robshaw, e guid\u00f2 la squadra al Grande Slam nel Sei Nazioni.\nA dicembre sub\u00ec un'ennesima squalifica di 6 settimane per un placcaggio pericoloso su Se\u00e1n O'Brien, raggiungendo quindi un record negativo di 60 settimane complessive di sospensione disciplinare in tutta la sua carriera."}
{"id": "1808990", "revid": "486946", "url": "https://it.wikipedia.org/wiki?curid=1808990", "title": "Pro/E", "text": ""}
{"id": "1808994", "revid": "289247", "url": "https://it.wikipedia.org/wiki?curid=1808994", "title": "Velasurf", "text": ""}
{"id": "1808998", "revid": "1543377", "url": "https://it.wikipedia.org/wiki?curid=1808998", "title": "Torrimpietra", "text": "Torrimpietra \u00e8 una frazione del comune di Fiumicino, nella citt\u00e0 metropolitana di Roma Capitale.\nTorrimpietra \u00e8 stata la quarantaseiesima zona di Roma nell'Agro Romano, indicata con Z. XLVI, istituita con delibera del Commissario Straordinario n. 2453 del 13 settembre 1961 e soppressa con delibera del Commissario Straordinario n\u00b0 1529 dell'8 settembre 1993 a seguito dell'istituzione del Comune di Fiumicino, avvenuta con legge regionale n. 25 del 6 marzo 1992.\nIl toponimo deriva dalla Torre In Pietra, castello del XIII secolo.\nEconomia.\nFino alla fine degli anni novanta del Novecento l'economia comunale, tra cui l'allevamento di bovini, era legata principalmente all'azienda locale, denominata appunto Torre in Pietra, che produceva latte fresco pastorizzato e yogurt, un tempo appartenuta ai proprietari della Tenuta Torre in Pietra; lo storico marchio ha poi spostato la sua produzione altrove e oggi non \u00e8 pi\u00f9 legato alla realt\u00e0 locale.\n\u00c8 ancora in attivit\u00e0 invece la produzione di vino nella storica cantina del castello."}
{"id": "1808999", "revid": "174925", "url": "https://it.wikipedia.org/wiki?curid=1808999", "title": "Volpe americana", "text": ""}
{"id": "1809000", "revid": "6923", "url": "https://it.wikipedia.org/wiki?curid=1809000", "title": "Tetto sonoro", "text": "Il cosiddetto tetto sonoro (tetto acustico o sound ceiling) \u00e8 una particolare installazione di impianto audio da discoteca definita \"a pioggia\" in quanto montato sul soffitto del locale. Data la sua esclusiva formazione a \"pannelli\" da 60x60cm e i particolari altoparlanti impiegati riesce a diffondere la musica solo sotto di s\u00e9, come se fosse un proiettore - faretto - che concentra la musica solo dove serve, di solito sulla sola pista da ballo, evitando cos\u00ec inutili e costose spese di insonorizzazione.\nViene usato molto anche nelle piste da ballo dei locali estivi e all'aperto per evitare o ridurre i disturbi da musica al vicinato. La differenza di volume tra il centro della pista e l'esterno \u00e8 come minimo di 10 dB, che aumenta progressivamente allontanandosi dalla pista. Si basa sul concetto del generatore di onde piane e sul controllo della cancellazione di fase per mezzo di un apposito processore che viene tarato dal progettista, che necessariamente \u00e8 un tecnico elettroacustico specializzato."}
{"id": "1809002", "revid": "729019", "url": "https://it.wikipedia.org/wiki?curid=1809002", "title": "Tour della nazionale di rugby a 15 della Nuova Zelanda 2006", "text": "La Nazionale neozelandese di rugby a 15, allenata da Graham Henry, compie nel 2006 un tour ricco di soddisfazioni, che li vede vincere in tutte le amichevoli disputate, incluse quattro vittorie contro , e .\nCon l'Inghilterra la pratica \u00e8 archiviata con quattro mete di Aaron Mauger, Joe Rokocoko, Tony Woodcock e Daniel Carter.\nIl primo test con i Francesi \u00e8 un trionfo: a Lione gli All Balcks sono un rullo compressore e travolgono i francesi con un esaltate 47-3 Sette mete (Sivivatu 2, McCaw, Carter, Smith, Rokocoko McAlister) contro nessuna per un trionfo e la peggior sconfitta interna per i Francesi nella loro storia.\nAnche il secondo test con la Francia viene vinto ma con un risultato pi\u00f9 \"moderato\" (11-23) \nInfine il match con il Galles. Un facile successo, dopo due vittorie sudate nei due anni precedenti .\nDa segnalare l'incidente diplomatico primo dell'ultimo test con il Galles.\nI Gallesi vogliono ripetere il protocollo pre-gara dell'anno prima, con l'esecuzione dell'Haka dopo l'inno neozelandese e prima dell'inno gallese. Al rifiuto neozelandese di anticipare l'Haka, adducendo il protocollo ufficiale per i mondiali 2007, i gallesi risposero che come paese organizzatore del match, potevano impedire l'esecuzione dell'Haka, che fu quindi eseguita nel tunnel verso il campo."}
{"id": "1809007", "revid": "1318658", "url": "https://it.wikipedia.org/wiki?curid=1809007", "title": "Baixa", "text": "La Baixa \u00e8 un'area di Lisbona situata nel centro della citt\u00e0 nel quartiere di Santa Maria Maior. L'area si estende in direzione sud-nord da Pra\u00e7a do Com\u00e9rcio, adiacente al fiume Tago, fino a Pra\u00e7a da Figueira e Pra\u00e7a de D. Pedro IV (il Rossio); confina a ovest con il Cais do Sodr\u00e9 e il quartiere Chiado e a est con il quartiere S\u00e9 e la collina sulla quale \u00e8 situato il Castello di San Giorgio. La Baixa ricopre un'area di circa 235.000 m\u00b2; viene anche chiamata Baixa Pombalina per essere stata edificata per ordine del marchese di Pombal, in seguito al terremoto del 1755. \nLa Baixa \u00e8 caratterizzata da una pianta a scacchiera, avente la rua Augusta quale suo asse principale. Gli edifici del quartiere sono in stile pombalino, uno dei primi esempi di costruzione antisismica. Infatti i progetti architettonici furono testati con l'ausilio di truppe in marcia in modo da simulare le vibrazioni di un terremoto.\nVoci correlate.\n\"Pop Galo\" (opera d'arte esposta sull'Avenida Ribeira das Naus nel novembre 2016)\nAltri quartieri storici di Lisbona:"}
{"id": "1809008", "revid": "124123", "url": "https://it.wikipedia.org/wiki?curid=1809008", "title": "Vsevolod Michajlovi\u010d Gar\u0161in", "text": "Biografia.\nNato a Ekaterinoslav, il padre, un ufficiale dell'esercito russo, si suicid\u00f2 in sua presenza quando aveva soli sette anni per il ricordo degli orrori della guerra. Ci\u00f2 fece di Gar\u0161in un convinto pacifista e pertanto fu costretto a malavoglia ad arruolarsi nella fanteria durante la Guerra tra Russi e Turchi del 1877-1878. Fu tuttavia ben voluto dagli altri soldati ed ebbe la protezione di certi ufficiali che gli permisero di tornare a casa dopo essere stato ferito in battaglia in Bulgaria.\nLe sue esperienze come soldato hanno fornito le basi per i suoi primi racconti, come ad esempio \"Quattro Giorni\" (in russo \"\u0427\u0435\u0442\u044b\u0440\u0435 \u0434\u043d\u044f\" \u2013 \"\u010cetyre dnja\"). In \"Quattro Giorni\", un monologo pi\u00f9 che un racconto vero e proprio, l'autore si basa su un incidente realmente accaduto: un soldato ferito alla spalla sinistra \u00e8 dato per morto sul campo di battaglia per quattro giorni, durante i quali rimane faccia a faccia davanti al cadavere di un soldato turco che aveva ucciso. Gar\u0161in dimostra sin dai primi racconti la grande empatia che ha caratterizzato tutta la sua opera.\nEbbe un precoce successo letterario, ma non ebbe mai rapporti con altri intellettuali per i continui attacchi di malattia mentale e, si pensa, di epilessia. Disperato, all'et\u00e0 di trentatr\u00e9 anni si suicid\u00f2 saltando dal suo appartamento al quarto piano.\nOpera.\nL'opera di Gar\u0161in comprende in tutto una ventina di storie, contenute in un unico volume, scritte con tale empatia, come detto, con una tale compassione che qualcuno lo paragon\u00f2 al grande Dostoevskij. Oltre a \"Quattro Giorni\" un altro suo racconto fondamentale \u00e8 \"Novel\", nel quale narra l'infedelt\u00e0 di una donna in modo lirico e ironico.\nIn \"Che cosa \u00e8, che cosa non \u00e8 stato\" e in \"Attalea Princeps\" si assiste all'interessamento dell'autore per la favola, infatti entrambe le opere raccontano il comportamento di piante e animali nelle vicende umane. Invece in \"Ufficiale e Servo\" l'autore appare simile a \u010cechov per l'ambientazione squallida, l'oscurit\u00e0 del significato e per l'eccellente costruzione.\nLa sua opera pi\u00f9 nota \u00e8 il racconto \"Il Fiore Rosso\", la prima \"pazza-storia\" della Letteratura russa. In essa Gar\u0161in raggiunge il pi\u00f9 alto livello di sensibilit\u00e0 morale; essa narra di un pazzo con l'ambizione di sfidare e sconfiggere il male del mondo: egli scopre che tutti i mali sono contenuti in tre papaveri che sono cresciuti nel giardino dell'ospedale, dove risiede; con grande astuzia elude la sorveglianza ospedaliera e li coglie; poi muore per esaurimento nervoso, contento di aver raggiunto il suo scopo. Il clima opprimente dell'ospedale e la morte del pazzo simile a quella di un martire sono descritte con grande abilit\u00e0 da Gar\u0161in ma anche con un po' di malevola ironia."}
{"id": "1809009", "revid": "27767", "url": "https://it.wikipedia.org/wiki?curid=1809009", "title": "Coltivatori diretti", "text": ""}
{"id": "1809014", "revid": "124123", "url": "https://it.wikipedia.org/wiki?curid=1809014", "title": "Karin Moroder", "text": "Biografia.\nOriginaria di Santa Cristina Valgardena, esord\u00ec in campo internazionale ai Mondiali juniores del 1994, senza conseguire risultati di rilievo. In Coppa del Mondo debutt\u00f2 il 20 dicembre 1994 nella 5\u00a0km a tecnica libera di Sappada (45\u00aa) e ottenne il primo podio il 7 dicembre 1997 nella staffetta di Santa Caterina di Valfurva (3\u00aa).\nIn carriera partecip\u00f2 a tre edizioni dei Giochi olimpici invernali, (30\u00aa nella 15\u00a0km, non conclude la 30\u00a0km, 3\u00aa nella staffetta), (26\u00aa nella sprint) e (39\u00aa nella sprint), e a cinque dei Campionati mondiali (24\u00aa nella sprint di Lahti 2001 il miglior risultato).\nSi ritir\u00f2 dalle competizioni al termine dei Giochi di Vancouver."}
{"id": "1809017", "revid": "110111075", "url": "https://it.wikipedia.org/wiki?curid=1809017", "title": "Vulpes velox", "text": "La volpe americana (Vulpes velox), conosciuta anche col nome di volpe veloce, \u00e8 un mammifero carnivoro della famiglia dei Canidae.\nAreale e habitat.\nVive nelle praterie dell'America centro-settentrionale. Pu\u00f2 interagire con l'habitat umano ed urbano, finendo per la maggior parte delle volte vittima delle automobili o dei cani domestici.\nAspetto.\nSi presenta molto simile alla sua parente pi\u00f9 prossima, la volpe di Kit (Vulpes macrotis) da cui pu\u00f2 essere distinta per la forma e le caratteristiche del cranio e per la forma generale pi\u00f9 aggraziata e agile. Il mantello varia leggermente nel corso delle stagioni, presentandosi grigiastro per tutto il corso dell'anno. In estate la si pu\u00f2 notare con riflessi pi\u00f9 rossastri, soprattutto nella punta della coda.\nComportamento.\nQuesto piccolo mammifero, come molte altre rappresentanti del genere Vulpes, \u00e8 un animale monogamo che vive la maggior parte della sua vita in coppia con un altro esemplare della stessa specie.\nDi abitudini notturne, scava una tana nel terreno dove si protegge durante il giorno, per uscirne la sera per andare a caccia.\nDieta.\nAnimale carnivoro, si nutre di piccoli roditori, rettili, uccelli e insetti. Pu\u00f2 cibarsi anche di frutta."}
{"id": "1809032", "revid": "2730", "url": "https://it.wikipedia.org/wiki?curid=1809032", "title": "Scalfari", "text": ""}
{"id": "1809035", "revid": "287204", "url": "https://it.wikipedia.org/wiki?curid=1809035", "title": "Fulvio Papi", "text": "Biografia.\nNato a Trieste nel 1930, compie gli studi a Milano, a Stresa sul Lago Maggiore negli anni della seconda guerra mondiale, per poi tornare nuovamente all'Universit\u00e0 degli Studi di Milano fino alla laurea nel 1953. Politicamente attivo nella corrente lombarda del PSI, segue un percorso che lo vedr\u00e0 varcare le porte del Parlamento ed assumere la vice-direzione e poi la direzione dell\"Avanti!\" Nel 1963, sospettando un aumento del tenore affaristico nella politica - cos\u00ec come lui stesso dichiara in un'intervista del 1989 - abbandona bruscamente tutto e si dedica all'insegnamento universitario che lascer\u00e0 solo nel 2000. \u00c8 insignito nello stesso anno del titolo di Professore Emerito dall'Universit\u00e0 degli Studi di Pavia e dell'Ambrogino d'oro quale cittadino benemerito della Citt\u00e0 di Milano.\nNello stesso anno 2000 fonda inoltre la rivista di filosofia Oltrecorrente, che tuttora dirige.\nCon Mario Vegetti, Franco Alessio e Renato Fabietti, ha curato inoltre, per l'editore Zanichelli, il manuale di filosofia per i licei, in tre volumi, \"Filosofie e societ\u00e0\"."}
{"id": "1809040", "revid": "599013", "url": "https://it.wikipedia.org/wiki?curid=1809040", "title": "Boris \u017divkovi\u0107", "text": ""}
{"id": "1809045", "revid": "27767", "url": "https://it.wikipedia.org/wiki?curid=1809045", "title": "Stagnino", "text": ""}
{"id": "1809051", "revid": "2231821", "url": "https://it.wikipedia.org/wiki?curid=1809051", "title": "Isobel Campbell", "text": "Ha fatto parte dei Belle and Sebastian dal momento della loro formazione a Glasgow nel 1996, fino al 2002, quando ha lasciato il gruppo per divergenze artistiche. Nella band ricopriva il ruolo di violoncellista e di voce di supporto, ideale per il suo timbro vocale alto ed etereo. Ha comunque ricoperto saltuariamente il ruolo di prima voce in alcune canzoni del gruppo.\nDurante quel periodo ha portato avanti un progetto parallelo con la band The Gentle Waves, dove ha trovato modo di scrivere e cantare in prima persona tutti i pezzi. i The Gentle Waves hanno esordito nel 1999 con \"The Green Fields of Foreverland\". Il secondo album, \"Swansong For You\" \u00e8 stato pubblicato l'anno successivo.\nNel 2002 ha collaborato col jazzista scozzese Bill Wells ad una rilettura di canzoni di Billie Holiday, pubblicate per l'etichetta Creeping Bent.\nNel 2003 \u00e8 uscito \"Amorino\", il suo primo album da solista, ancora molto vicino alle sonorit\u00e0 twee pop tipiche dei Belle and Sebastian.Tra i vari musicisti che han partecipato al disco, figura ancora una volta Bill Wells. L'opera \u00e8 stata accolta molto bene dalla critica. \nIl secondo album solista, \"Milkwhite Sheets\", del novembre 2006, ha confermato una svolta verso sonorit\u00e0 pi\u00f9 decisamente Folk-Rock.\nQuesto deviazione stilistica pu\u00f2 essere attribuita all'inizio della fruttuosa collaborazione con Mark Lanegan, ex leader degli Screaming Trees ed ex membro dei Queens of the Stone Age.\nIl binomio ha pubblicato nel 2006 \"Ballad of the Broken Seas\", per il quale ha ricevuto una nomination ai Mercury Music Prizes, \"Sunday at Devil Dirt\" nel 2008 e \"Hawk\" nel 2010."}
{"id": "1809052", "revid": "599013", "url": "https://it.wikipedia.org/wiki?curid=1809052", "title": "Coureur des bois", "text": "Il coureur des bois (letteralmente \"corridore dei boschi\") era un contrabbandiere della Nuova Francia implicato nel commercio delle pelli con gli amerindiani.\nStoria.\nNel Seicento il commercio delle pelli con gli amerindiani era un affare molto lucroso in Nuova Francia. La competizione era feroce e molti coloni si avventuravano fuori dai territori colonizzati di Montr\u00e9al verso ovest e a nord per stabilire dei contatti amichevoli con gli amerindiani, allo scopo di commerciare direttamente con loro a discapito delle Autorit\u00e0.\nI \"coureurs des bois\" non erano percepiti positivamente dalle autorit\u00e0 di Montreal e dagli ufficiali del re. Questi infatti non vedevano di buon occhio chi lasciava le aree agricole per cercare fortuna con questo commercio. Le autorit\u00e0 francesi preferivano che il trasporto delle pellicce fosse gestito dagli Amerindiani, piuttosto che da commercianti indipendenti e non regolati che portavano pelli in abbondanza, tanto che il mercato era saturo. Il traffico delle pellicce scalz\u00f2 il ruolo di Montreal come punto centrale del commercio di questo tipo di mercanzia - dove i commercianti scambiavano le pelli di castoro, con vestiti, armi da fuoco e pentole in rame per la cucina. Certi commercianti clandestini causarono problemi, poich\u00e9 scambiavano le pellicce con l'alcool.\nAlcune ordinanze reali turono emanate allo scopo di regolare il commercio. Tra il 1674 e il 1690 fu proibito commerciare nei boschi con la minaccia di pena pecuniaria alla prima infrazione, e della condanna alla prigione alla seconda. Nel 1696, e poi dal 1729 fino alla caduta della Nuova Francia fu instaurato il sistema dei \"cong\u00e8\", ossia di rilascio di un numero prestabilito di permessi, al fine di limitare il numero di \"coureurs des bois\" autorizzati a commerciare, registrandoli ufficialmente. Tuttavia questi congedi erano venduti dal governo coloniale e comprati in blocco da mercanti, commercianti e membri della classe dirigente che avevano degli interessi nella tratta delle pellicce, i quali poi li redistribuivano a dei collaboratori che non venivano registrati. Questa legittimazione cre\u00f2 una seconda generazione di \"coureurs des bois\": i \"voyageurs\".\nCelebrit\u00e0.\nAlcuni \"coureurs des bois\" divennero famosi:"}
{"id": "1809053", "revid": "287204", "url": "https://it.wikipedia.org/wiki?curid=1809053", "title": "Storia di Oria", "text": "Preistoria.\nIl territorio oritano \u00e8 stato frequentato sin dai periodi pi\u00f9 remoti; le prime tracce della presenza antropica si trovano un po' in tutto il territorio oritano ma in particolar modo nelle contrade \"Laurito\" e \"S. Giovanni lo Pariete\", dove \u00e8 stato rinvenuto materiale litico con punte, raschiatoi e bulini; inoltre vi sono stati anche rinvenimenti di ceramica preistorica.\nFondazione della citt\u00e0.\nSecondo lo storico Erodoto, la fondazione della citt\u00e0 avvenne quando un gruppo di cretesi naufrag\u00f2 lungo le coste salentine, non lontano da Oria. I cretesi scelsero il colle pi\u00f9 alto per iniziare la costruzione di una nuova citt\u00e0, in quanto da l\u00ec potevano ben controllare tutto il territorio circostante; diedero infine a tale citt\u00e0 il nome Hyria, toponimo peraltro diffuso anche in area egea.\nPartendo da Hyria, tali gruppi di cretesi colonizzarono in seguito tutto il territorio salentino; furono poi denominati, prima dai greci e poi dai romani, Messapi o Sallentini. A dimostrazione di tale apporto minoico-cretese, vi sono stati rinvenimenti di ceramica micenea.\n Secondo lo storico oritano Gaspare Papatodero, la fondazione leggendaria di Oria risale all'anno 1007 a.C.\nIl periodo messapico.\nDurante l'VIII secolo a.C. Oria comincia la sua evoluzione da abitato \"sparso\" a citt\u00e0 vera e propria: si ha infatti una concentrazione, probabilmente di capanne, sul colle pi\u00f9 alto della citt\u00e0, come attestato dalla libera universit\u00e0 di Amsterdam, ma non \u00e8 escluso che anche gli altri colli fossero sporadicamente abitati, anche se di ci\u00f2 non \u00e8 pervenuta alcuna traccia. Tale processo di aggregazione di un abitato sotto forma di capanne su un alto colle era allora d'uso nell'Italia centro-meridionale ed uno dei migliori esempi \u00e8 senz'altro quello della costituzione della citt\u00e0 di Roma sul colle Palatino.\nIn seguito, intorno al VI secolo a.C., si pu\u00f2 gi\u00e0 parlare di citt\u00e0 vera e propria, con tutte le caratteristiche e gli edifici, pubblici e templari, che caratterizzano una citt\u00e0; nelle prime abitazioni, peraltro, si riscontra l'uso di tegole. Sempre da riferire all'et\u00e0 arcaica \u00e8 uno tra i pi\u00f9 importanti santuari messapici, il Santuario di Monte Papalucio (attuale denominazione del colle ove sorgeva il luogo di culto), dove sono stati rinvenuti un gran numero di materiali ceramici votivi, monete (delle citt\u00e0 pi\u00f9 importanti del tempo, tra cui ad esempio Metaponto e Sibari) e materiale combusto, ossa di maialini e vari vegetali, riferibili al culto di Demetra e Persefone, cui il santuario era dedicato.\nAltri importanti ritrovamenti archeologici del periodo messapico (ma anche di quello medievale) sono stati trovati durante uno scavo d'emergenza condotto dall'Universit\u00e0 di Lecce, durante i lavori per il rifacimento della pavimentazione della piazza antistante la cattedrale; in questa occasione \u00e8 emerso il muro di cinta messapico riferibile al V-IV secolo a.C. e diversi depositi funerari.\nOria fu uno dei maggiori centri messapici, tanto da avere contatti con quasi tutte le pi\u00f9 importanti citt\u00e0 dell'epoca, sia messapiche che magno-greche; di particolare interesse risulta il rapporto, non certo dei pi\u00f9 pacifici, con la vicina e potente citt\u00e0 di Taranto, anche se non mancarono periodi di floridi scambi culturali e commerciali.\nLa rivalit\u00e0 dei Messapi con Taranto giunse all'apice nel 473 a.C. quando i Tarantini, uniti ai Reggini si scontrarono con i Messapi. La disfatta di Taranto e Reggio fu terribile, tanto che Erodoto riferisce: \"fu questa la pi\u00f9 grande strage di Greci e Reggini che noi conosciamo, che dei Reggini morirono 3000 soldati e dei Tarantini non si pot\u00e9 nemmeno contare il numero\"; l'avvenimento ebbe una forte eco in tutto il mondo greco tanto che Aristotele precisa che l'avvenimento: \"accadde un po' dopo che i persiani invasero la Grecia\" e aggiunge che fu anche a causa di tale sconfitta che Taranto mut\u00f2 il suo regime da aristocratico a democratico.\nIl periodo romano.\nTale forte conflitto fini con l'indebolire sia i Messapi che i Tarantini. Con il 272 a.C. Taranto e di l\u00ec a poco i Messapi persero la loro indipendenza, almeno in parte, a causa della crescente potenza di Roma; Oria non perse per\u00f2 la sua importanza. Nell'88 a.C. divenne quindi municipio romano ed ebbe l'importante privilegio di continuare a battere moneta.\nDiverse tipologie di monete sono state rinvenute negli scavi archeologici: si trovano raffigurazioni di Eros, del fulmine di Zeus, della colomba, dell'aquila che afferra un fulmine, di Ercole con il copricapo leonino, della testa di un guerriero (con elmo di tipo epirotico) spesso appare la scritta \"Orra\", nome latino della citt\u00e0. La zecca oritana ha in ogni caso delle prerogative proprie: una tale ricchezza di contenuti iconografici nelle monete, infatti, non \u00e8 riscontrabile in nessun altro centro messapico, come ha messo in evidenza lo studioso E. Travaglini. Ci\u00f2 dimostra che la citt\u00e0 mantenne comunque una certa autonomia decisionale. Per quanto riguarda le monete con la raffigurazione della colomba, esse rimandano al culto presente in Oria delle divinit\u00e0 Demetra e Persefone. Inoltre, una dimostrazione dell'importanza di Oria \u00e8 il passaggio, molto vicino alla citt\u00e0, della Via Appia (considerata una delle vie consolari pi\u00f9 importanti).\nUna leggenda vuole che San Pietro, passando da Oria nel 44, predic\u00f2 il Vangelo agli oritani e consacr\u00f2 il primo vescovo: di tale avvenimento, per\u00f2, si hanno poche prove certe, tra cui spicca una lamina bronzea trovata nel XVI secolo durante i lavori sotto l'antico calogerato basiliano; certo \u00e8 che Oria gi\u00e0 dagli albori del Cristianesimo ebbe una delle comunit\u00e0 cristiane pi\u00f9 antiche, che porter\u00e0 poi alla nascita della sede episcopale di Oria, ritenuta tra le pi\u00f9 importanti e antiche d'Italia.\nIl periodo medievale.\nLa fortuna di Oria nel Medioevo, tra VII e XII secolo \u00e8 dovuta soprattutto alla sua potente e sapiente comunit\u00e0 ebraica, tra le pi\u00f9 illustri e prestigiose d'Europa. La citt\u00e0 ha fornito innumerevoli dotti, filosofi, poeti e medici. I maestri ebrei oritani si distinguono nello studio della Torah ed attraverso la loro elaborazione dottrinale risultano precursori degli studi cabalistici.\nIl figlio pi\u00f9 illustre di Oria \u00e8 Shabbetai Donnolo sapiente commentatore biblico del Libro della Creazione, dotto medico aperto al confronto con la cultura cristiana sia di rito romano che greco. Donnolo, grazie al suo sapere e alla sua perizia non comune, anticipa l'archiatra, figura tipica del basso medioevo. La fama di Donnolo tuttavia non offusca quella degli altri dotti Oritani tra cui Rabb\u00ec Hananeel ben Amittai, Rabb\u00ec Shefatiah ben Amittai, Rabb\u00ec Haima'az, il poeta Amittai ben Shefatiah i cui componimenti sono ancora oggi in uso nella liturgia presso la comunit\u00e0 ebraica romana e il cronista Ahimaaz ben Paltiel. Della potente comunit\u00e0 ebraica orietana, che disponeva senz'altro di almeno una sinagoga, resta testimonianza solo il Rione Giudea e nella cosiddetta Porta degli Ebrei.\nRisale al 606 la prima notizia di una presenza vescovile, il primo vescovo Reparato. Tale nome rimanda ad ambiti Longobardi, infatti la diocesi di Oria crebbe di importanza proprio in tale periodo. Nel 785 un altro documento ci riferisce della cattedra vescovile di Oria come indipendente dal Patriarcato di Costantinopoli.\nCon l'alto medioevo, come spesso accade, le notizie si fanno pi\u00f9 scarse e meno certe, in particolar modo durante la guerra greco-gotica; Oria fu spesso devastata (come del resto gran parte dell'Italia meridionale). Tuttavia l'importanza di Oria crebbe, in contrasto con la decadenza di Brindisi. I motivi possono essere molteplici: molto probabilmente Oria risultava meglio difendibile, le campagne nei dintorni inoltre si spopolavano, a differenza delle citt\u00e0. Oria, dunque, anche nel VI-VII secolo mantenne il rango di \"civitas\". L'intero territorio oritano venne denominato sin dall'alto medioevo \"Foresta Oritana\", toponimo rimasto in uso fino agli inizi del Novecento. In seguito Oria fu un territorio di transizione tra Bizantini e Longobardi: nell'area della citt\u00e0, infatti, doveva trovarsi il cosiddetto limitone dei greci, una sorta di confine tra territori longobardi e bizantini, ma anche una strada alto medievale per la transizione delle merci e delle persone.\nDa riferire all'VIII-IX secolo alcuni importanti monumenti religiosi della citt\u00e0: la cripta ipogea sita all'interno del castello, dedicata ai santi Crisante e Daria (antichi protettori della citt\u00e0), probabile primigenia cattedrale della citt\u00e0, e la cripta di San Barsanofio.\nNel corso del IX-X secolo Oria fu spesso bersaglio dei Saraceni, che saccheggiarono e distrussero pi\u00f9 volte la citt\u00e0, cos\u00ec come l'intera penisola salentina. Nell'ultimo quarto del secolo IX resse la Cattedra di Oria un grande Vescovo, Teodosio. Secondo la tradizione locale egli fu educato in Oria da monaci orientali, precisamente da anacoreti, e trascorse la sua giovinezza presso la corte di Costantinopoli. Lo stesso vescovo Teodosio accolse in Oria, trasportate dalla Palestina, le reliquie di San Barsanofio, santo eremita del V secolo, e le depose in una grotta-chiesa presso la porta della Citt\u00e0, dove su un architrave monolitico \u00e8 incisa l'epigrafe \"+ Theodosius episcopus corpus sci Barsanophii condidit et dicabit\". Tali piccole grotte erano un insediamento tipico dei monaci basiliani, presenti anche sulle colline ad est dell'abitato (Colle \"Mpisi\").\nL'imperatore Ludovico II nell'867 si rec\u00f2 in Oria per liberarla dai saraceni, ma gli attacchi non cessarono, anzi, approfitt\u00f2 della situazione anche per riprendere la citt\u00e0 ai Longobardi: Oria infatti, allo stato degli studi attuali, era la roccaforte dei Longobardi pi\u00f9 avanzata e meglio difendibile nel Salento. Nell'880, quando l'area cadde definitivamente in mano Bizantina sotto Basilio I, Oria fu retta dal Protospatario Gaideris di Benevento, principe beneventano in esilio, probabilmente perch\u00e9 la popolazione era fortemente \"longobardizzata\". A dimostrazione di ci\u00f2, uno dei pochi rinvenimenti materiali riferibili al Medioevo consiste in una fibula longobarda. Nel 924 i saraceni misero a ferro e fuoco la citt\u00e0: ci furono numerose vittime e molti ebrei e oritani furono deportati come schiavi in Africa. La citt\u00e0 non perse comunque la sua importanza, fino a che nel 977 non sub\u00ec un duro colpo venendo completamente distrutta. In tale periodo iniziarono ad arrivare nel territorio oritano alcuni monaci basiliani, che occuparono le grotte presenti nei colli oritani e nelle vicine campagne per sfuggire agli imperatori iconoclasti.\nIn questo periodo il territorio oritano era sotto il dominio bizantino; tuttavia nel corso dell'XI secolo si assistette all'ascesa dei normanni: nel 1062 Oria fu conquistata da Unfredo di Altavilla.\nOltre a nuovi ordinamenti amministrativi e ad una nuova organizzazione del territorio (Oria divenne Contea), durante il periodo normanno si assistette all'ascesa anche in questo territorio dell'ordine monastico dei benedettini, a discapito dei basiliani (anche se spesso fu concesso ai vari edifici di conservare il rito greco). Di particolare interesse religioso in Oria nel 1170 fu il ritrovamento del corpo di San Barsanofio, protettore della citt\u00e0, il cui corpo era scomparso nel 977 a seguito della distruzione della citt\u00e0.\nFederico II, dal 1220 pone sotto il controllo dello Stato la maggior parte dei castelli del Regno di Sicilia. Stessa sorte tocca al castello di Oria per il quale stabilisce una serie di obblighi relativi alla ristrutturazione che coinvolgono Ceglie Messapica, il casale di S. Maria dei Grani a sud di Villa Castelli, gli abitanti di Oria, alcuni vescovi tra cui quelli delle diocesi di Ostuni e di Ugento, alcuni abati e numerosi nobili, comprese due donne. Oria si ribell\u00f2 a Manfredi, sub\u00ec l'ennesimo assedio. In seguito la citt\u00e0 divenne dominio angioino.\nL'Umanesimo e il Rinascimento.\nNel 1433 Oria sub\u00ec un nuovo assedio e venne saccheggiata da Giacomo Caldora, famoso condottiero dell'epoca.\nDivenne poi feudo degli Orsini Del Balzo, che abbellirono la citt\u00e0: il principe Giovanni Antonio Orsini Del Balzo ricostru\u00ec Porta degli Ebrei, fece erigere o restaur\u00f2, non \u00e8 chiaro, la chiesa dei Francescani (dove sorge l'attuale chiesa di San Francesco d'Assisi) e abbell\u00ec il castello in occasione della nozze di sua nipote Isabella di Chiaromonte con il figlio naturale del Re Alfonso I d'Aragona, Ferdinando I.\nAlle soglie del 1500 Oria dovette subire nuovi assedi: celebre l'aspra resistenza contro gli spagnoli che assediavano la citt\u00e0, salvata secondo la leggenda dal patrono San Barsanofio e dal valore di tutti i cittadini. Fu vescovo della diocesi unificata di Oria Brindisi ed Ostuni Giovanni Pietro Caraffa, appartenente alla potente famiglia dei Caraffa salito al soglio pontificio con il nome di Papa Paolo IV, fu lui a far stilare dalla Santa Inquisizione l'Indice dei libri proibiti.\nLa citt\u00e0 fu \"affidata\" a diverse famiglie nel 1572 San Carlo Borromeo alien\u00f2 il feudo al vescovo di Cassano; per poi passare agli Imperiali, famiglia nobile di origine genovese.\nDal Seicento ad oggi.\nDopo il 1500 Oria non fu pi\u00f9 al centro della grande storia, e contemporaneamente cominci\u00f2 anche un lento declino dell'antica citt\u00e0; forse il primo pilastro di tale \"decadimento\" si ebbe quando Oria si alle\u00f2 con Francesco I contro Carlo V: la sconfitta del re di Francia alien\u00f2 Oria dai favori di Carlo V (ad esempio priv\u00f2 il maniero della citt\u00e0 di gran parte della forza di artiglieria, tra cui il celebre cannone il \"cane\", trasferito da Oria a Brindisi). Nel corso del Settecento a cura di Michele Imperiali furono restaurati alcuni monumenti della citt\u00e0 tra cui Porta Manfredi. Risale al 1743 la costruzione della nuova Cattedrale, demolendo l'antica chiesa di epoca medievale, danneggiata a causa di un terremoto (rimangono solo alcune trabeazioni e colonne classiche riscolpite nel Medioevo).\nNonostante la posteriore propaganda post unitaria non mancarono a Oria voci contrastanti l'unit\u00e0: per citare solo un esempio, negli atti di polizia contro associazioni e atti contro lo Stato, figurano parole oltraggianti la persona del re in casa di Luigi Lombardi. Vi sono anche altri atti di presunte riunioni sovversive in cui parteciparono cittadini oritani e dei paesi limitrofi.\nNel 1880 si verificano scontri tra oritani e francavillesi; dopo numerosi arresti da parte dei Carabinieri, oltre cinquemila contadini francavillesi si diressero verso le carceri, liberando gli arrestati. Gli scontri, cos\u00ec, continuarono e si inasprirono, tanto che, per tenere sotto controllo la situazione, arrivarono soldati da Brindisi, Taranto, Bari e Lecce.\nIl 21 settembre del 1897, la citt\u00e0 venne investita da un potente ciclone che danneggi\u00f2 la parte occidentale e settentrionale della citt\u00e0 e gran parte dei suoi antichi monumenti; le porte furono gravemente danneggiate, alcune statue che facevano parte di tali porte sono andate perdute o furono seriamente danneggiate e anche l'imponente castello sub\u00ec notevoli danni. Fu restaurato solo nel 1933 dopo che i Conti Martini-Carissimo acquistarono il castello dal comune.\nDurante le guerre mondiali Oria ha versato il suo contributo alla Patria: furono molti infatti gli oritani morti combattendo. Nel 1950, con Decreto della Presidenza del Consiglio dei ministri, ad Oria fu conferito il titolo di Citt\u00e0."}
{"id": "1809055", "revid": "785616", "url": "https://it.wikipedia.org/wiki?curid=1809055", "title": "Ishii Shiro", "text": ""}
{"id": "1809059", "revid": "1305772", "url": "https://it.wikipedia.org/wiki?curid=1809059", "title": "Don Zeno - L'uomo di Nomadelfia", "text": "Don Zeno - L'uomo di Nomadelfia \u00e8 una miniserie televisiva italiana.\nDescrizione.\nLa fiction ha anche il titolo alternativo L'uomo di Nomadelfia, Don Zeno Saltini, ed \u00e8 composta da 2 puntate. Scritta da Nicola e Giuseppe Badalucco e Franca De Angelis per la regia di Gianluigi Calderone, interpretata da Giulio Scarpati, in onda su Rai 1 il 27 e il 28 maggio 2008. Il film \u00e8 dedicato alle opere di bene di Don Zeno Saltini, il fondatore della comunit\u00e0 di Nomadelfia sorta in provincia di Modena nel 1933.\nRiprese.\nLe riprese della Fiction si sono svolte in Italia a Carpi, San Felice sul Panaro, Mirandola, Modena. Parte delle scene sono state girate in Bulgaria. Hanno partecipato alle riprese 100 attori tra italiani e bulgari, 1500 figuranti e sono stati utilizzati 700 costumi di varie epoche. Le riprese si sono concluse nei pressi di Grosseto dove attualmente \u00e8 attiva la comunit\u00e0 di Nomadelfia, dove vivono circa 50 famiglie, 350 persone che come le prime comunit\u00e0 cristiane mettono ogni bene in comune, accolgono bambini in affido, non adoperano il denaro, lavorano e studiano nella cittadella dell'Utopia.\nTrama.\nZeno Saltini, presidente della Federazione della Giovent\u00f9 Cattolica di Carpi, si sta per laureare in giurisprudenza con l'obiettivo di difendere i pi\u00f9 deboli. Il vescovo, Monsignor Giovanni Pranzini, che lo conosce e lo stima, \u00e8 invece convinto che la sua strada sia il sacerdozio. Zeno resiste, ma \u00e8 inquieto.\nDopo l'incontro con un gruppetto di bambini condannati dalla miseria alla strada, al furto, al riformatorio, Zeno cade in crisi. Il pensiero di difendere i poveri come avvocato non gli basta pi\u00f9, capisce che Dio lo chiama al sacerdozio.\nUna volta uscito dal seminario, gli viene assegnata la parrocchia di un paesino del modenese, San Giacomo Roncole. Ben presto don Zeno conquista la popolazione con azioni innovative che hanno la forza di coinvolgere tutti (non solo i fedeli) come il cinematografo. Prende a vivere con s\u00e9 quei ragazzi che la miseria ha costretto alla rassegnazione di un destino segnato. Il paese gli \u00e8 vicino, e cerca di aiutarlo come pu\u00f2.\nMa i tempi sono duri, l'Italia \u00e8 in piena crisi economica, e il sostegno dei paesani non basta pi\u00f9 a mantenere i bambini. Don Zeno fa debiti su debiti, mentre i suoi discorsi lo rendono inviso all'autorit\u00e0 fascista. Dopo l'ennesimo sequestro dell'ufficiale giudiziario, don Zeno tenta il tutto per tutto appellandosi alla Carit\u00e0 evangelica contro l'indifferenza dello Stato. La risposta non tarda a giungere: don Zeno viene convocato in Questura, su di lui incombe la minaccia del tribunale speciale. Ma riesce a scampare ad una condanna e torna a San Giacomo Roncole.\n\u00c8 l'anno 1943 e l'Italia \u00e8 sotto i bombardamenti. Don Zeno ha continuato a raccogliere i \"ragazzi abbandonati\". I suoi primi figli sono cresciuti e si prendono cura dei pi\u00f9 piccoli. Ma il sacerdote capisce che i ragazzi hanno bisogno di una figura materna. Il suo desiderio viene esaudito da Irene: una ragazza di appena diciotto anni che si offre per fare da mamma a quei bimbi. A Irene si aggiungono presto altre ragazze.\nLa gente del paese si impegna a mantenere i figli dell'abbandono: nasce l'unione dei capifamiglia. Don Zeno sta realizzando a poco a poco il suo sogno di solidariet\u00e0. Ma un grande dolore lo attende: il vescovo Pranzini, suo mentore, muore poco prima dell'8 settembre.\nIn Italia scoppia la guerra civile e sul sacerdote viene messa una taglia dai nazisti. Don Zeno \u00e8 costretto a mettersi al sicuro passando le linee.\nNel 1945 avviene la liberazione dell'Italia. Don Zeno pu\u00f2 rientrare a San Giacomo Roncole, dove per\u00f2 deve piangere la morte di cinque suoi figli. Ma \u00e8 necessario ricostruire: tanti orfani di guerra chiedono a don Zeno di poter sperare ancora. Il sacerdote propone ai capifamiglia di formare una vera comunit\u00e0 cristiana, in cui tutto venga messo in comune. Molti di quelli che l'avevano sempre seguito a questo punto si tirano indietro.\nNel 1948 nasce Nomadelfia, la citt\u00e0 dove la fraternit\u00e0 \u00e8 legge. Don Zeno viene ricevuto dal Papa Pio XII che gli promette solidariet\u00e0 e ottiene dei finanziamenti dal neonato governo democristiano, dalla borghesia illuminata e dai alcuni progressisti.\nNomadelfia accoglie decine, centinaia di \"scartini\", i bimbi dei brefotrofi che nessuno vuole. La popolazione della giovane comunit\u00e0 cresce in modo esponenziale, e don Zeno, generoso e audace come sempre, fa debiti su debiti per poter soddisfare i bisogni della sua gente, ma non se ne cura, continua ad accogliere ragazzi abbandonati, i soldi non bastano mai, il campo di Fossoli \u00e8 ormai diventato troppo piccolo. Alla fine si trover\u00e0 contro Stato e Chiesa. Pur di portare avanti la sua missione, don Zeno chiede la riduzione allo stato laicale e riesce cos\u00ec a salvare la Comunit\u00e0 di Nomadelfia.\nNel 1962 la Santa Sede annulla la riduzione allo stato laicale e restituisce a don Zeno la tanto amata tonaca. Giovanni Paolo II in visita a Nomadelfia, elogia solennemente la missione di don Zeno Saltini, per essere riuscito a costruire una comunit\u00e0 cristiana unica al mondo.\nCommenti a \"La storia siamo noi\".\nIn concomitanza con l'uscita della \"fiction\" \"La Storia siamo noi\" ha dedicato una puntata di temi di approfondimento con gli interventi di personalit\u00e0 che potevano portare testimonianze sulla figura di don Zeno. Si \u00e8 dato largo spazio ai contributi del biografo Antonio Saltini, autore di ."}
{"id": "1809062", "revid": "767487", "url": "https://it.wikipedia.org/wiki?curid=1809062", "title": "Abe Laboriel Jr.", "text": "\u00c8 il figlio del noto bassista Abraham Laboriel, si \u00e8 conquistato fama e successo vantando collaborazione come turnista sia in studio che dal vivo con artisti come Sting, Paul McCartney, Sheryl Crow, Fiona Apple, Eric Clapton, Shakira, Steve Vai, B.B. King, Myl\u00e8ne Farmer, Jovanotti, Eros Ramazzotti, Adriano Celentano, Steve Lukather e molti altri.\nOltre a suonare magistralmente la batteria \u00e8 anche un ottimo cantante, infatti ha partecipato come corista a molti dischi importanti e ha duettato con Paul McCartney e Myl\u00e8ne Farmer."}
{"id": "1809072", "revid": "122459388", "url": "https://it.wikipedia.org/wiki?curid=1809072", "title": "Graziano Cioni", "text": "Biografia.\nCarriera politica.\n\u00c8 stato deputato alla Camera nella XI Legislatura per il PDS e senatore nelle due legislature successive.\nDi professione assicuratore, ha ricoperto ininterrottamente incarichi di governo nell'amministrazione pubblica fiorentina sin dai primi anni settanta. Gi\u00e0 nel 1975 era assessore provinciale, dal 1980 al 1983 era assessore al personale nella Giunta Gabbuggiani, nel 1985 era assessore comunale all'Annona nella Giunta Bogianckino, nel 1987 diviene assessore al traffico fino al 1990 nella Giunta Morales, e nominato nuovamente Assessore alla Polizia Municipale, nel 1999 nella Giunta Domenici carica che ricoprir\u00e0 fino al 2009.\nSi \u00e8 segnalato alle cronache locali durante la seconda giunta del Sindaco Leonardo Domenici, per le ordinanze anti-lavavetri e anti-mendicanti: .\nAssessore del Comune di Firenze.\nNella Giunta comunale di Firenze :\nDopo il ritiro.\nDopo il suo ritiro ha iniziato una serie di collaborazioni giornalistiche con La Nazione e RTV 38. Nel 2011 ha firmato un libro autobiografico. Nel luglio del 2016 \u00e8 entrato a far parte del Consiglio di Amministrazione della Fondazione Filippo Turati Onlus, eretta Ente Morale nel 1968 dal Presidente della Repubblica Giuseppe Saragat, la cui sede legale si trova in Pistoia e che opera anche nella montagna pistoiese (Gavinana), a Vieste (Foggia, promontorio del Gargano) e Zagarolo (Roma).\nControversie.\nNel novembre 2008 l'assessore Cioni, nonch\u00e9 candidato alle primarie di centrosinistra per Sindaco di Firenze, viene indagato con l'accusa di corruzione insieme all'imprenditore Salvatore Ligresti e all'assessore all'urbanistica Gianni Biagi relativamente allo sviluppo urbanistico dell'area di Castello a nord di Firenze, di propriet\u00e0 del gruppo assicurativo Fondiaria Sai. A marzo 2013 \u00e8 stato assolto, assieme agli altri indagati, dall'accusa di corruzione. Nel successivo processo di appello \u00e8 stato poi condannato, insieme agli altri imputati, alla pena di 1 anno ed 1 mese di reclusione.\nNel maggio 2016 la Cassazione ha annullato senza rinvio le condanne inflitte dalla Corte d\u2019appello di Firenze per corruzione sulla trasformazione urbanistica dell'area di Castello."}
{"id": "1809074", "revid": "486946", "url": "https://it.wikipedia.org/wiki?curid=1809074", "title": "Estadio Casa Blanca", "text": ""}
{"id": "1809075", "revid": "1869172", "url": "https://it.wikipedia.org/wiki?curid=1809075", "title": "Vincenzo De Luca (politico 1949)", "text": ""}
{"id": "1809077", "revid": "729019", "url": "https://it.wikipedia.org/wiki?curid=1809077", "title": "David Paice", "text": "Biografia.\nDi madre scozzese, Paice crebbe a Brisbane, in Australia, e rappresent\u00f2 il Queensland a livello scolastico. Nel luglio 2003 si trasfer\u00ec in Inghilterra per entrare nella scuola dei London Irish, al cui team U-19 fu subito aggregato.\nPer motivi di ascendenza, Paice ha diritto alla cittadinanza anche del Regno Unito; pot\u00e9 inoltre scegliere a quale federazione appartenere, se a quella australiana per diritto di nascita e cittadinanza, quella scozzese per linea materna oppure quella inglese per residenza e militanza nel campionato. La scelta ricadde su quest'ultima e Paice fu chiamato nella selezione U-19 e poi negli England Saxons, con i quali nel 2008 ha partecipato al Sei Nazioni di categoria; nella primavera successiva \u00e8 stato chiamato da Brian Ashton nella rosa della Nazionale inglese in vista del \"tour\" neozelandese di giugno.\nPaice vanta 2 incontri con la Nazionale inglese, entrambi nel 2008."}
{"id": "1809078", "revid": "1695956", "url": "https://it.wikipedia.org/wiki?curid=1809078", "title": "Leontopithecus rosalia", "text": "La grande scimmia leonina o leontocebo rosalia (\"Leontopithecus rosalia\" ) \u00e8 un primate platirrino della famiglia dei Cebidi.\nDistribuzione.\nVive nella zona costiera sud-orientale del Brasile, dove colonizza le aree di foresta atlantica.\nDescrizione.\nDimensioni.\nMisura complessivamente circa 70\u00a0cm, con la coda che \u00e8 solitamente pi\u00f9 lunga del corpo di 10\u201315\u00a0cm. Il peso medio \u00e8 di circa 650 g.\nAspetto.\nIl pelo \u00e8 lungo e soffice, di consistenza setosa e di un colore che va dall'arancio dorato al giallo albicocca: attorno alla testa e sul collo il pelo \u00e8 particolarmente lungo, formando una sorta di criniera (da qui l'aggettivo \"leonina\"), che pu\u00f2 essere gonfiata drizzando i peli. In particolare, questi animali possiedono due ciuffi di pelo al di sopra delle sopracciglia, che ricadono lateralmente andandosi a fondere col resto della criniera, ma che tuttavia sono particolarmente erettili.\nLa faccia \u00e8 appiattita, glabra, con due narici assai distanziate: la pelle \u00e8 di colore grigiastro. Le mani non presentano pollici opponibili: hanno inoltre unghie appuntite (dette \"tegulae\"), fatta eccezione per i pollici, i quali presentano unghie larghe ed appiattite.\nBiologia.\nSi tratta di animali diurni ed arboricoli: durante la notte, cercano riparo in cavit\u00e0 dei tronchi d'albero, mentre di giorno, per sfuggire alle ore pi\u00f9 torride della giornata, si riposano al riparo nella vegetazione pi\u00f9 fitta. Vivono in gruppi che contano da due a otto individui, composti da una coppia dominante e dai cuccioli di due o tre parti precedenti: a volte, possono entrare a far parte del gruppo anche parenti della femmina dominante.\nPer il resto, si tratta di animali piuttosto territoriali, che delimitano la propria zona tramite messaggi odorosi (che vengono lasciati strofinando delle particolari ghiandole soprapubiche contro supporti in zone di confine con altri territori) e particolari vocalizzazioni. Qualora qualche intruso violi i confini del territorio e lo invada, viene solitamente accolto dal gruppo proprietario di quest'ultimo che lo fissa in maniera insistente: qualora l'intruso insista nell'invasione, sopraggiungono manifestazioni di minaccia come la bocca aperta con le labbra tese (in modo tale da scoprire i denti) o la \"posizione della strega\", dove la schiena viene inarcata ed il corpo tenuto lateralmente rispetto all'intruso, coi peli ben eretti per aumentare il volume corporeo. Raramente si arriva a manifestazioni violente.\nNell'ambito del gruppo, si tratta di animali molto attaccati gli uni agli altri: sono fra i pochi callitricidi dediti al \"grooming\" (in particolare sono principalmente i maschi a praticarlo sulle femmine), mentre sia i giovani che gli adulti passano molto tempo giocando fra di loro (lotta, rimpiattino) ed emettendo vocalizzazioni quasi continue, che sono l'unico tipo di dimorfismo sessuale presente in questa specie, poich\u00e9 sono leggermente differenti nei due sessi.\nAlimentazione.\nLe scimmie leonine sono animali onnivori: si nutrono principalmente di frutta ed invertebrati, ma qualora si presenti l'occasione non disdegnano di integrare la propria dieta con piccoli vertebrati (lucertole, nidiacei) e uova. Per catturare gli insetti e le loro larve, utilizzano le lunghe ed affusolate dita armate di artigli per scavare nel legno marcescente e mettere allo scoperto i loro nidi: questa tecnica prende il nome di \"micromanipolazione\". Spesso i componenti di una coppia dividono il cibo fra loro o coi loro cuccioli, mentre \u00e8 pi\u00f9 raro che offrano del cibo da loro trovato ad altri membri del gruppo.\nRiproduzione.\nIl periodo riproduttivo cade in natura durante la stagione delle piogge, ossia fra settembre e marzo nell'emisfero australe: la femmina pu\u00f2 portare a termine con successo anche due gravidanze l'anno. Come nelle altre specie di callitricidi, la femmina dominante \u00e8 anche l'unica a potersi riprodurre, impedendo alle altre femmine del gruppo (solitamente sue figlie o parenti) di raggiungere l'ovulazione mediante l'emissione di feromoni.\nLa gestazione dura generalmente poco pi\u00f9 di quattro mesi, al termine dei quali vengono dati alla luce solitamente due gemelli (ma pu\u00f2 accadere che nasca un unico cucciolo, cos\u00ec come tre o quattro gemelli) che pesano circa 55 g ed alla nascita sono gi\u00e0 ricoperti di pelo ed hanno gli occhi aperti. Sono tuttavia del tutto dipendenti dalle cure dei genitori: per le prime due settimane \u00e8 la madre a portarli, tenendoli attaccati al ventre ed al dorso. In seguito \u00e8 il padre che si accolla i cuccioli, spesso coadiuvato anche dagli altri membri del gruppo, lasciandoli alla madre solo per la poppata, ossia all'incirca ogni due o tre ore. Curiosamente, in questa specie \u00e8 stato osservato che i giovani alle prime armi con l'allevamento di cuccioli tendono a prendersi cura preferibilmente di cuccioli del loro stesso sesso, mentre gli adulti con esperienza non fanno differenza fra maschi e femmine.\nI cuccioli vengono svezzati completamente attorno al mese e mezzo d'et\u00e0, anche se cominciano a prendere confidenza coi cibi solidi gi\u00e0 a partire dalla terza settimana di vita. Essi restano nell'ambito del gruppo anche dopo aver raggiunto la maturit\u00e0 sessuale, ossia a circa un anno e mezzo per le femmine ed a due anni per i maschi. Questi ultimi sono anche i primi ad allontanarsi dal gruppo, attorno ai tre anni d'et\u00e0. La speranza di vita di questi animali in natura si aggira attorno ai 15 anni, mentre in cattivit\u00e0 supera facilmente i 20 anni: il record di longevit\u00e0 appartiene ad un esemplare in cattivit\u00e0 vissuto 28 anni.\nConservazione.\nLa cattura indiscriminata di questi magnifici primati da parte della popolazione locale per venderle come animali da compagnia o come cavie da laboratorio, unitamente alla distruzione sistematica dell'habitat per far spazio ad insediamenti umani od a coltivazioni ha fatto s\u00ec che il numero di scimmie leonine in natura precipitasse, tanto che nel 1982 la specie fu classificata dall'IUCN come \"in pericolo\", stato che nel 1993 pass\u00f2 a \"critico\".\nPrima che l'estinzione divenisse inevitabile, molti zoo in possesso di questi animali unirono i propri sforzi per tentarne la riproduzione in cattivit\u00e0, al fine di intraprenderne in un futuro prossimo la reintroduzione nel vecchio areale.\nFortunatamente, pare che le scimmie leonine si riproducano bene in cattivit\u00e0 e non soffrano eccessivamente la prigionia, e quindi il loro numero \u00e8 cresciuto negli anni sia in cattivit\u00e0 che allo stato selvatico, dove nuove popolazioni sono state introdotte in alcuni parchi nazionali con ottimi risultati: attualmente si contano circa 500 esemplari in cattivit\u00e0 e pi\u00f9 di un migliaio in natura, concentrati nella riserva biologica di \"Po\u00e7o de Antas\", nei pressi di Rio de Janeiro, e lo status della specie \u00e8 nuovamente sceso a \"in pericolo\".\nNella cultura di massa.\nNel manga e anime Mew Mew - Amiche vincenti la co-protagonista Pudding Wong mescola il suo DNA con quello della scimmia leonina, potendosi cos\u00ec trasformare in una specie di scimmia leonina umana."}
{"id": "1809079", "revid": "1543377", "url": "https://it.wikipedia.org/wiki?curid=1809079", "title": "Gilbert Stuart", "text": "La sua formazione artistica avvenne a Londra, dove fu allievo del suo conterraneo Benjamin West: si specializz\u00f2 come ritrattista meditando gli esempi di Thomas Gainsborough e Joshua Reynolds.\nIl suo ritratto di George Washington \u00e8 tuttora riprodotto sulle banconote da 1 dollaro.\nBiografia.\nGiovinezza.\nGilbert Stuart nacque il 3 dicembre 1755 a Saunderstown, villaggio del Rhode Island, e venne battezzato l'11 aprile 1756 alla chiesa di Old Narragansett. Gilbert era il terzogenito di Gilbert Stewart, un immigrato di origini scozzesi impegnato nell'industria del tabacco; la madre, Elizabeth Anthony Stewart, era invece una ricca proprietaria terriera.\nAll'et\u00e0 di sei anni Gilbert Stuart si trasfer\u00ec nel villaggio di Newport, dove il padre era stato chiamato per motivi di lavoro. Fu proprio a Newport che Stuart rivel\u00f2 la propria inclinazione per la pittura, che apprese sotto la guida dell'artista scozzese Cosmo Alexander, appena arrivato negli Stati Uniti. Negli anni in cui fu allievo di Alexander, Stuart ricevette i primi rudimenti dell'arte ed incominci\u00f2 ad informare personali orientamenti di gusto; frutto di questa formazione \u00e8 il famoso ritratto \"Dr. Hunter's Spaniels\", steso quando l'artista aveva 14 anni.\nNel 1771 Stuart si trasfer\u00ec in Scozia insieme ad Alexander, cos\u00ec da completare i propri studi; ci\u00f2 malgrado, Alexander mor\u00ec ad Edimburgo l'anno successivo. Con la morte del proprio mentore Gilbert affront\u00f2 un periodo di nera miseria; ma non riuscendo n\u00e9 a guadagnarsi da vivere, n\u00e9 a dare un decisivo impulso alla propria carriera artistica, nel 1773 decise di lasciare la Scozia e di fare ritorno a Newport.\nInghilterra ed Irlanda.\nLe aspirazioni di Stuart di divenire un ritrattista vennero messe in pericolo con l'insorgere della rivoluzione americana. Seguendo l'esempio di John Singleton Copley, Stuart nel 1775 part\u00ec per l'Inghilterra, dove divenne il \"prot\u00e9g\u00e9\" dell'influente Benjamin West, con il quale studi\u00f2 arte nei sei anni successivi. L'influsso del West fu quanto mai benefico, tanto che Stuart divenne espositore alla Royal Academy gi\u00e0 nel 1777.\nMa la gloria gli venne dall'esecuzione del ritratto di William Grant, sotto le vesti de \"Il pattinatore\" (1782). Quest'opera gli diede molta fama e commissioni, tanto che ad un certo punto prese posto tra i migliori ritrattisti, superato solo dai celebri artisti inglesi Joshua Reynolds e Thomas Gainsborough. Frattanto, s'invagh\u00ec di una giovane fanciulla, Charlotte Coates, che spos\u00f2 proprio in questo periodo. I proventi delle commissioni, tuttavia, erano insufficienti per risanare le sue pressanti ristrettezze economiche, che lo spinsero a fuggire a Dublino, in Irlanda, dove lavor\u00f2 ed accumul\u00f2 debiti con il medesimo vigore.\nNew York e Filadelfia.\nLasciata l'Irlanda per gli Stati Uniti, nel 1793 Stuart fece affrettatamente sosta a New York per poi stabilirsi a Germantown, vicino (oggi per\u00f2 ne \u00e8 stata inglobata) Filadelfia, dove inaugur\u00f2 il proprio \"atelier\". Fu proprio qui che non solo si cre\u00f2 una fama eccellente, ma che ritrasse molti dei famosi Americani del suo tempo.\nFu a Filadelfia, infatti, che Stuart esegu\u00ec una serie di ritratti di George Washington, che lo tennero impegnato, ed altamente retribuito, per molti anni. Di queste opere, la pi\u00f9 famosa di queste versioni \u00e8 \"The Athenaeum\", che costituisce l'immagine riprodotta sulla banconota da 1 dollaro; ci\u00f2 malgrado, la tela \u00e8 incompleta, in quanto Stuart lasci\u00f2 senza corpo i volti immortalati. Alla morte dell'artista, le tele vennero poi acquistate dalla National Portrait Gallery and Museum of Fine Arts di Boston, accettando nel 2014 di condividerle con la National Portrait Gallery di Washington D.C.\nAltro celeberrima raffigurazione di Washington realizzata da Stuart in quegli anni fu il cosiddetto \"ritratto Lansdowne\", che fece raggiungere all'artista grandissima fama a Filadelfia, a Washington, e addirittura anche a Boston, dove si trasfer\u00ec nel 1805. Circondato dall'apprezzamento di numerosi artisti, quali John Trumbull, Thomas Sully, Washington Allston, e John Vanderlyn, nel 1824 fu colpito da un insulto apoplettico, che lo condusse a morte il 9 luglio 1828, all'et\u00e0 di 72 anni. Sinceramente pianto dai suoi contemporanei, Stuart venne seppellito nel Old South Burial Ground del Boston Common.\nRetaggio.\nAlla fine della sua carriera, Stuart si era conquistato le simpatie di pi\u00f9 di un migliaio di politici e figure di un certo rilievo; era celebrato per la freschezza e il vigore della sua pittura, e i suoi modelli lo trovavano una persona molto gradevole. John Adams, per esempio, ne conserv\u00f2 un vivido ricordo:\nAltra peculiarit\u00e0 dello Stuart era quella di non realizzare bozzetti preparatori dei ritratti che eseguiva, iniziando a dipingere direttamente sulla tela: \u00e8 stato lo stesso artista a definire questa caratteristica del suo stile pittorico, in un acuto consiglio che rivolse all'allievo Matthew Harris Jouett.\nLo Stuart \u00e8 rappresentato con esemplari cospicui nel Metropolitan Museum of Art di New York, nella National Gallery of Art di Washington D.C., nella National Portrait Gallery londinese e nel Museum of Fine Arts di Boston; il culto dell'artista \u00e8 mantenuto vivo anche attraverso l'istituzione nel 1930 di un ente museale nella sua casa natale, a Saunderstown."}
{"id": "1809088", "revid": "1543377", "url": "https://it.wikipedia.org/wiki?curid=1809088", "title": "Lingua etnica", "text": "In glottodidattica si definisce lingua etnica, o lingua d'origine, la lingua che un oriundo \"eredita\" dalla propria comunit\u00e0 d'origine nel paese di emigrazione, o come \"lingua familiare\" (\"family language\"), cio\u00e8 come lingua della socializzazione primaria, o come \"lingua di comunit\u00e0\" (\"community language\"), cio\u00e8 come lingua appresa all'interno di una comunit\u00e0 che mantiene viva la lingua della comunit\u00e0 di origine.\n\u00c8, ad esempio, lingua etnica l'italiano degli oriundi italiani nati negli Stati Uniti d'America e di madrelingua inglese, che apprendono l'italiano nel contesto familiare e in quello del quartiere, se ad alta densit\u00e0 di immigrazione di italiani."}
{"id": "1809090", "revid": "124790148", "url": "https://it.wikipedia.org/wiki?curid=1809090", "title": "Fronte Nazionale Europeo", "text": "Il Fronte Nazionale Europeo (\"FNE\") \u00e8 stata un'associazione politica europea di estrema destra che raggruppava i partiti degli stati membri dell'Ue di estrema destra, ultra nazionalisti, anticomunisti ed anticapitalisti.\nStoria.\nIl Fronte Nazionale Europeo, nato il 23 ottobre del 2004, era retto da un Segretario Generale, eletto dall'Assemblea FNE; l'ultimo segretario del FNE \u00e8 stato Roberto Fiore, leader di Forza Nuova e parlamentare europeo tra il 2008 ed il 2009.\nIl Fronte si caratterizzava come nazionalista, anticomunista ed anticapitalista, di terza posizione, di matrice Cattolica tradizionalista. Voleva un\"'Europa delle Nazioni\", dove gli Stati conservino le proprie identit\u00e0 nazionali e patriottiche, ed era contraria all'ingresso della Turchia nell'Unione Europea."}
{"id": "1809093", "revid": "110157", "url": "https://it.wikipedia.org/wiki?curid=1809093", "title": "Putrajaya", "text": "Putrajaya \u00e8 una citt\u00e0 della Malaysia situata poco a sud di Kuala Lumpur; \u00e8 il nuovo centro amministrativo federale della Malesia.\nGeografia fisica.\nDiversi uffici di governo sono stati spostati qui per combattere il sovraffollamento e la congestione di Kuala Lumpur. Tuttavia, Kuala Lumpur \u00e8 ancora la capitale nazionale e legislativa. Putrajaya \u00e8 territorio federale come la citt\u00e0 di Kuala Lumpur e l'isola di Labuan.\nLa citt\u00e0 \u00e8 stata cos\u00ec chiamata in onore del primo ministro malese, Tunku Abdul Rahman che era anche principe del sultanato di Kedah. In lingua malese \"putra\" significa \"principe\" e \"jaya\" \"eccellente\" o \"successo\".\nStoria.\nLa citt\u00e0 \u00e8 stata istituita solo di recente ed \u00e8 ancora in fase di massiccio sviluppo anche se ostacolato dalla crisi finanziaria asiatica del 1997.\nLa citt\u00e0 \u00e8 costruita su una scala molto ampia, completamente sproporzionata rispetto alla sua popolazione attuale, appunto in previsione del suo futuro sviluppo. Una serie di ponti oltrepassano un lago artificiale, il lago di Putrajaya."}
{"id": "1809094", "revid": "287204", "url": "https://it.wikipedia.org/wiki?curid=1809094", "title": "Sisola", "text": "Il Sisola \u00e8 un torrente dell'Appennino Ligure che scorre in Piemonte.\nPercorso.\nIl torrente nasce dalla cima dell'Erta a 1.020\u00a0m d'altezza al confine tra Liguria e Piemonte, dopo un breve percorso tortuoso fino a Mongiardino Ligure incomincia un percorso quasi rettilineo scavato nei conglomerati di Savignone e nella puddinga e delimita per un tratto il confine tra i comuni di Rocchetta Ligure e Roccaforte Ligure. Poi si getta nel Borbera a Rocchetta Ligure davanti a frazione San Nazzaro di Albera Ligure. Nella sua valle si trovano mulini per la produzione della farina, pascoli ed \u00e8 la zona di produzione certificata dallo Slow Food di produzione del Montebore nel comune di Mongiardino Ligure."}
{"id": "1809096", "revid": "113757", "url": "https://it.wikipedia.org/wiki?curid=1809096", "title": "Val Sisola", "text": ""}
{"id": "1809108", "revid": "484362", "url": "https://it.wikipedia.org/wiki?curid=1809108", "title": "Regione di Marmara", "text": "La regione di Marmara (in turco Marmara B\u00f6lgesi) \u00e8 una delle sette divisioni a fini statistici della Turchia. Si trova nella parte nord ovest del paese e comprende anche la parte europea della Turchia. La superficie \u00e8 di circa 72.845\u00a0km\u00b2 e ha una popolazione di circa 22 milioni di abitanti.\nProvince.\nDella regione fanno parte le seguenti province:"}
{"id": "1809109", "revid": "4327", "url": "https://it.wikipedia.org/wiki?curid=1809109", "title": "Chiostro di San Francesco (Grosseto)", "text": ""}
{"id": "1809114", "revid": "142951", "url": "https://it.wikipedia.org/wiki?curid=1809114", "title": "Antonino Migliore", "text": "Biografia.\nNasce da una famiglia di cattolici praticanti a Serradifalco, nella diocesi di Caltanissetta.\nFormazione e ministero sacerdotale.\nDopo gli studi nel seminario diocesano di Caltanissetta, ottiene la licenza in catechetica nel Pontificio Ateneo Salesiano di Roma. Il 29 giugno del 1969 \u00e8 ordinato sacerdote. Dal 1986 al 1997 va, su sua richiesta, in Brasile dove \u00e8 parroco prima nella diocesi di Piracicaba e poi nella prelatura territoriale di Coxim. Al rientro in Italia \u00e8 ancora parroco nella sua diocesi di origine.\nMinistero episcopale.\nIl 10 maggio 2000 papa Giovanni Paolo II lo nomina vescovo prelato di Coxim. Il successivo 23 giugno \u00e8 consacrato vescovo nella cattedrale di Caltanissetta dal cardinale Lucas Moreira Neves, prefetto della Congregazione per i vescovi, coconsacranti Alfredo Maria Garsia, vescovo di Caltanissetta, l'arcivescovo Alfio Rapisarda, nunzio apostolico in Brasile e i cardinali Salvatore Pappalardo, arcivescovo emerito di Palermo e Salvatore De Giorgi, arcivescovo di Palermo.\nil 13 novembre 2001, dopo l'elevazione della prelatura di Coxim al rango di diocesi, lo stesso Papa lo ha nominato primo vescovo della diocesi.\nGenealogia episcopale.\nLa genealogia episcopale \u00e8:"}
{"id": "1809115", "revid": "1337338", "url": "https://it.wikipedia.org/wiki?curid=1809115", "title": "Testa di Lepre", "text": " \nTesta di Lepre \u00e8 una frazione di Fiumicino, in provincia di Roma, gi\u00e0 zona extraurbana di Roma. Il quartiere \u00e8 suddiviso nelle zone di Testa di Lepre di Sopra e di Testa di Lepre di Sotto.\nStoria.\nIl centro risale al Medioevo, epoca in cui fu chiamata \"Testaleporis\", in seguito fu feudo di svariate famiglie gentilizie tra cui i Normanni, gli Anguillara e i Cenci. Attualmente la propriet\u00e0 appartiene agli eredi dei principi Doria Pamphilj che risultano proprietari di un casale situato nella zona di Testa di Lepre di Sotto. &lt;br&gt;\nNegli anni cinquanta l'ente Maremma ha acquistato terreni nella zona per fabbricarvi un centro agroindustriale e la chiesa di san Pietro apostolo.\nQuesti ultimi si trovano assieme ad un ufficio postale, una caseificio, un bar, un alimentari, uno studio dentistico, una scuola materna ed elementare, un campo di calcetto ed un'area per feste e sagre all'interno di un piccolo borgo moderno.\nMonumenti e luoghi d'interesse.\nNel film di Dino Risi, Il Sorpasso, con Vittorio Gassman e Jean Louis Trintignant, a partire dal minuto 54:11, a bordo della mitica Aurelia Sport, lungo via dell'Arrone, l'attenzione di Bruno viene richiamata dalla musica di una festa campagnola. Viene cos\u00ec inquadrato il casale Doria Pamphili nella sua maestosit\u00e0."}
{"id": "1809116", "revid": "599013", "url": "https://it.wikipedia.org/wiki?curid=1809116", "title": "Dar\u00edo Conca", "text": "Caratteristiche tecniche.\n\u00c8 un trequartista con compiti offensivi.\nCarriera.\nInizia la carriera nella Seconda Divisione argentina, la Primera B Nacional, esordendo a 15 anni con il Tigre. La stagione successiva viene acquistato dal River Plate e viene inserito nella prima squadra, esordendo il 23 novembre 2009 nella sconfitta contro il Chacarita Juniors (0-1).\nNel 2004 viene prestato all'Universidad Cat\u00f3lica in Cile dove vinse il titolo di campione nel 2005. Nel 2006 viene nuovamente prestato, stavolta al Rosario Central, dove si fa conoscere con buone prestazioni ed attira l'attenzione del Vasco da Gama, che lo prende ancora in prestito il 5 gennaio 2007.\nPer la stagione 2008-2009 \u00e8 stato ceduto in prestito alla Fluminense e nel 2010 vince la Bola de Ouro divenendo quindi il terzo calciatore argentino a vincere il trofeo.\nNel 2011 passa al Guangzhou Evergrande per 8 milioni di euro, firmando un contratto della durata di due anni e mezzo per 60 milioni di reais, circa 26 milioni di euro, ovvero 10,6 milioni a stagione. La media del suo stipendio mensile sar\u00e0 quindi di quasi 900.000 euro, cifra che lo rende, al giugno del 2013, il 10\u00ba calciatore pi\u00f9 pagato al mondo. Con il club cinese resto fino al 2013, vincendo tre campionati nazionali, una Coppa e una Supercoppa cinese e una AFC Champions League, grazie alla quale disputa, nel dicembre 2013, il Mondiale per club, nel quale si laurea capocannoniere con 2 gol a pari merito con Ronaldinho, Mouhcine Iajour e C\u00e9sar Delgado.\nNel 2014 ritorna, dopo tre anni, al Fluminense ma ottenute 37 presenze e 9 gol in campionato nell'estate 2015 torna in Cina stavolta allo Shanghai SIPG con un contratto da 10,2 milioni di euro fino al 31 dicembre 2019. Nel gennaio 2017 va in prestito al Clube de Regatas do Flamengo.\nStatistiche.\nPresenze e reti nei club.\n\"Statistiche aggiornate al 19 agosto 2016.\""}
{"id": "1809118", "revid": "2121138", "url": "https://it.wikipedia.org/wiki?curid=1809118", "title": "Kosala", "text": "Il Kosala (sanscrito: \u0915\u094b\u0936\u0932) fu un antico regno indiano di origine ariana, che corrisponde grosso modo alla regione di Oudh. Nel VII secolo a.C. il Kosala costituiva uno dei sedici potenti regni dell'India (i 16 Stati chiamati Mahajanapada), e la sua forza politica e culturale gli fecero guadagnare lo status di grande potenza. Shravasti fu la capitale del Regno di Kosala tra il VI secolo a.C. e il IV secolo a.C. Tuttavia si indebol\u00ec in seguito a una serie di guerre con il vicino regno di Magadha e nel IV secolo a.C. fu infine assorbito da questo.\nNel Kosala \u00e8 ambientata parte della letteratura epica sanscrita tra cui il R\u0101m\u0101ya\u1e47a. Buddha e Mahavira, il 24\u00b0 Tirthankara del Giainismo, insegnarono nel regno."}
{"id": "1809127", "revid": "767487", "url": "https://it.wikipedia.org/wiki?curid=1809127", "title": "Fernando Henrique", "text": "Carriera.\nDopo 26 presenze con la Nazionale di calcio del Brasile Under-20, ha esordito in Nazionale maggiore il 18 agosto 2004 entrando nel secondo tempo di Haiti-Brasile (0-6) al posto di J\u00falio C\u00e9sar."}
{"id": "1809134", "revid": "20768", "url": "https://it.wikipedia.org/wiki?curid=1809134", "title": "Yamuna (fiume)", "text": "Yamuna (sanscrito: \u092f\u092e\u0941\u0928\u093e, talvolta chiamato Jamuna o Jumna, che conserva pi\u00f9 appropriatamente l'originale termine \"Giamn\u0101\") \u00e8 un importante affluente del fiume Gange, nel nord dell'India. Con una lunghezza totale di circa 1.370\u00a0km \u00e8 il pi\u00f9 grande affluente del Gange, nel quale sfocia a Triveni Sangam, Prayagraj, dove si tiene il Kumbha Mela, un festival induista che si tiene ogni 12 anni.\nProprio come il Gange, la Yamuna \u00e8 molto venerata nell'induismo: \u00e8 la figlia di Surya, il Dio del Sole, e la sorella di Yama, il Dio della Morte. Secondo la tradizione, bagnarsi nelle sue acque sacre libera dai tormenti della morte e dal ciclo di nascite e morti (sa\u1e43s\u0101ra). \nPercorso.\nLa sua sorgente \u00e8 a Yamunotri, nell'Uttarakhand Himalaya, che \u00e8 a nord di Haridwar in Himalaya. Lungo il suo corso attraversa gli Stati indiani di Delhi, Haryana e Uttar Pradesh, prima di confluire nel Gange a Allahabad. Le citt\u00e0 di Delhi, Agra, Mathura e Vrindavan sorgono lungo le sue rive. I principali affluenti del fiume sono il Tons (principale affluente), il Chambal, il Betwa, e il Ken.\nIl SYL.\nUn canale di trasporto merci pesanti, noto come il SYL (Sutlej Yamuna-Link), \u00e8 in costruzione sulle sponde ovest prossimo alle sorgenti del fiume. Attraverser\u00e0 la regione del Punjab nelle vicinanze delle antiche rotte carovaniere. Questo canale collegher\u00e0 l'intero Gange, che scorre fino alla costa orientale del subcontinente, con le regioni occidentali (via Pakistan). Una volta completato il SYL consentir\u00e0 il collegamento della costa indiana orientale con la costa occidentale e il Mar Arabico, abbreviando cos\u00ec drasticamente le distanze per il trasporto marittimo.\nUso e stato delle acque.\nIl fiume Yamuna \u00e8 una risorsa vitale per il territorio circostante, e contribuisce ad irrigare, tramite il canale di Agra, i terreni agricoli di 638 villaggi. La qualit\u00e0 dell'acqua \u00e8 buona fino all'ingresso del fiume a Delhi, attraverso lo sbarramento di Wazirabad. A Delhi diventa uno dei fiumi pi\u00f9 inquinati al mondo."}
{"id": "1809135", "revid": "226458", "url": "https://it.wikipedia.org/wiki?curid=1809135", "title": "Tour della Nazionale di rugby a 15 della Georgia 2004-2007", "text": "Tra le due edizioni del 2003 e 2007 della coppa del Mondo di rugby, la nazionale gallese di rugby a 15 si reca varie volte in tour.\n2007 in Francia.\nSerie di Test di preparazione ai mondiali."}
{"id": "1809136", "revid": "599013", "url": "https://it.wikipedia.org/wiki?curid=1809136", "title": "Vincenzo De Luca (politico 1948)", "text": "Nelle elezioni politiche del 2008 \u00e8 stato eletto al Senato della Repubblica.\nHa vinto le elezioni primarie per le candidature al parlamento per le elezioni politiche del 2013 nella provincia di Avellino ottenendo 5.042 voti, ma non \u00e8 stato rieletto.\nBiografia.\nNato a Forino il 18 agosto 1948, \u00e8 sposato e ha due figli.\nHa ricoperto dal 1987 al 1991 la carica di Presidente dell'USL Avellino 1 e dal 1997 al 2003 l'incarico di Presidente del Consorzio Idrico \"Alto Calore\".\nPer Sellino editore ha pubblicato i volumi:\nAttivit\u00e0 politica.\nEsponente della Democrazia Cristiana (DC), nel 1987 diventa segretario cittadino della DC di Avellino, carica che ricopre per 5 anni fino al 1992.\nSuccessivamente, nel 1993, diventa segretario provinciale della DC e di seguito del Partito Popolare Italiano fino al 1997.\nAlle elezioni regionali in Campania del 2000 si presenta nelle liste del PPI nella provincia di Avellino ottenendo 21.097 voti, risultando eletto in Consiglio Regionale dove ricoprir\u00e0 la carica di Capogruppo del PPI prima e di Democrazia \u00e8 Libert\u00e0 - La Margherita dopo.\nRieletto alle regionali del 2005 con 24.813 voti, viene nominato Assessore ai Rapporti con il Consiglio Regionale, Lavori Pubblici, Opere pubbliche, Parcheggi, Sport, Ricerca e valorizzazione Cave e Torbiere, Acque Minerali, Termali, Miniere, Risorse geotermiche ed Idrocarburi alla Regione Campania. Nella qualit\u00e0 di assessore ha curato, in particolare, la legge strutturale sui lavori pubblici; la legge strutturale sulle cave e la legge strutturale riguardante la disciplina della ricerca ed utilizzazione delle acque minerali e termali, delle risorse geotermiche e delle acque di sorgente.\nNel 2008 lascia la carica di assessore in quanto eletto al Senato della Repubblica dove ha presentato, come senatore primo firmatario, i DDL:\nAlle elezioni del 2009 per il comune di Avellino \u00e8 eletto consigliere.\nDal 2013 \u00e8 componente della direzione nazionale del Partito Democratico.\nIl 28 luglio 2016 \u00e8 stato nominato Presidente dell'Osservatorio Regionale sulla Gestione dei Rifiuti in Campania."}
{"id": "1809143", "revid": "84604", "url": "https://it.wikipedia.org/wiki?curid=1809143", "title": "Testa di Lepre di Sopra", "text": ""}
{"id": "1809145", "revid": "84604", "url": "https://it.wikipedia.org/wiki?curid=1809145", "title": "Testa di Lepre di Sotto", "text": ""}
{"id": "1809148", "revid": "125800637", "url": "https://it.wikipedia.org/wiki?curid=1809148", "title": "Roger Machado", "text": "Caratteristiche tecniche.\nInizi\u00f2 la carriera come terzino sinistro, ma dal 2007 ha iniziato a giocare anche come difensore centrale.\nCarriera.\nClub.\nRoger inizi\u00f2 la carriera nel Gr\u00eamio, nel quale gioc\u00f2 per dieci anni, lanciato dall'allora tecnico Luiz Felipe Scolari. Dopo aver lasciato il club di Porto Alegre, gioc\u00f2 per il Vissel Kobe in J League tra il 2004 e il 2005; nel 2006 torn\u00f2 in Brasile, nel Fluminense, segnando il gol della vittoria per 1 a 0 del \"tricolor carioca\" contro il Figueirense a Florian\u00f3polis che segn\u00f2 la conquista della Copa do Brasil 2007 al Fluminense, quarta volta di Roger, giocatore con il maggior numero di vittorie in questa competizione. Nel 2009, firm\u00f2 un contratto con il DC United, che lasci\u00f2 una sola settimana dopo la presentazione a causa di un problema nella zona lombare."}
{"id": "1809150", "revid": "289247", "url": "https://it.wikipedia.org/wiki?curid=1809150", "title": "Jonas brothers", "text": ""}
{"id": "1809151", "revid": "599013", "url": "https://it.wikipedia.org/wiki?curid=1809151", "title": "Yamuna", "text": "Yamuna (Jamuna o Jumna) pu\u00f2 riferirsi a:"}
{"id": "1809153", "revid": "767487", "url": "https://it.wikipedia.org/wiki?curid=1809153", "title": "Nasty Girl (Destiny's Child)", "text": "Nasty Girl \u00e8 l'unico singolo ad essere estratto dall'album delle Destiny's Child \"This Is the Remix\" del 2002. La canzone figura un campionamento del brano delle Salt-n-Pepa \"Push It\" e del gruppo Baltimora \"Tarzan Boy\". La versione pubblicata come singolo sono i due remix \"Azza's Nu Soul\" e \"Maurice's Nu Soul\", mentre la versione originale era quella inserita nell'album \"Survivor\" del 2001. Nel testo le Destiny's Child esprimono il proprio disgusto per le donne che utilizzano il proprio sex-appeal per ottenere l'attenzione degli uomini ed il successo.\nIl video.\nEsistono due versioni del video di \"Nasty Girl\". La prima \u00e8 la versione dell'album (durata di 3:33), mentre la seconda \u00e8 la \"Maurice's Nu Soul Remix\" (durata di 3:58). Il video segue il testo del brano, mostrando delle donne vestite e truccate in maniera molto provocante, che fanno di tutto per attirare l'attenzione degli uomini, finendo spesso per rendersi ridicole. I video sono stati diretti da Sanaa Hamri."}
{"id": "1809160", "revid": "83531", "url": "https://it.wikipedia.org/wiki?curid=1809160", "title": "Gran Premio degli Stati Uniti d'America-Ovest 1979", "text": "Il Gran Premio degli Stati Uniti d'America-Ovest 1979 \u00e8 stata la quarta prova della stagione 1979 del Campionato mondiale di Formula 1. Si \u00e8 corsa domenica 8 aprile 1979 sul Circuito di Long Beach. La gara \u00e8 stata vinta dal canadese Gilles Villeneuve, su Ferrari; per il vincitore si tratt\u00f2 del terzo successo nel mondiale. Ha preceduto sul traguardo il sudafricano Jody Scheckter anch'egli su Ferrari e l'australiano Alan Jones su Williams-Ford Cosworth. Villeneuve ha conquistato l'unico \"Grand Chelem\" della sua carriera in F1, ottenendo pole position, giro veloce, vittoria e conducendo la gara per tutti i giri. Per il pilota italiano Arturo Merzario si tratt\u00f2 dell'ultima volta in cui riusc\u00ec a prendere il via in una gara valida per il Campionato Mondiale di Formula 1.\nVigilia.\nSviluppi futuri.\nIl comitato esecutivo dell'Automobile Club Italiano conferm\u00f2 la tenuta del Gran Premio d'Italia a Monza.\nBernie Ecclestone annunci\u00f2 la possibilit\u00e0 che, dal , potessero essere montate delle telecamere sulle vetture di F1, al fine di consentire al telespettatore di vedere la gara dalla prospettiva del pilota.\nIl grande aumento delle prestazioni delle vetture, dovute all'introduzione dell'effetto suolo, spinsero la FOCA e la FISA a cercare di modificare il regolamento tecnico, per le stagioni future. Per il si propose di aumentare il peso minimo delle monoposto, cos\u00ec come di limitare a 1.000 cm\u00b3 la massima cilindrata per i motori sovralimentati; si propose per il l'abolizione delle \"minigonne\".\nLa Michelin neg\u00f2 la volont\u00e0 di ritirarsi dal mondiale, in caso di vittoria del titolo con la Scuderia Ferrari. La casa francese anzi sembrava vicina a legarsi a una terza scuderia, oltre alla Ferrari e alla Renault; si prospett\u00f2 che potesse rifornire l'Alfa Romeo.\nAspetti tecnici.\nIl 14 marzo venne presentata presso il Circuito di Brands Hatch la nuova Lotus 80. La vettura per\u00f2 non venne impiegata nel gran premio di Long Beach. La Copersucar-Fittipaldi reimpieg\u00f2 nuovamente la F5, mentre la Wolf utilizz\u00f2, per la prima volta, la WR8. Venne prospettato anche l'esordio della nuova monoposto della Renault, che per\u00f2 non si concretizz\u00f2. La Williams present\u00f2, nel corso del \"weekend\" del gran premio, la sua nuova monoposto, la FW07, che per\u00f2 debutt\u00f2 nel Gran Premio di Spagna. Sulla Ferrari 312 T4 venne montato un impianto radio, dotato di una miniantenna sul musetto. Ci\u00f2 consentiva di inviare con precisione ai box i tempi fatti registrare dalla vettura, grazie a delle strisce di alluminio affogate nella pista.\nAspetti sportivi.\nGli organizzatori pagarono 875.000 dollari alla FOCA: 600.000 vennero distribuiti quali premi, mentre 275.000 andarono a coprire le spese logistiche delle scuderie. Altri 165.000 dollari vennero spesi per l'allestimento del tracciato. Gli organizzatori offrivano, a loro spese, ai cittadini che abitavano nei pressi del circuito, e che non volevano soffrire per i disagi della gara, la possibilit\u00e0 di passare il \"weekend\" del gran premio a Las Vegas. La McLaren cambi\u00f2 sponsor principale e colorazione per il gran premio; pass\u00f2 dal bianco-rosso della Marlboro al bianco-azzurro della L\u00f6wenbr\u00e4u, birrificio tedesco, come era gi\u00e0 avvenuto per il Gran Premio degli Stati Uniti d'America-Est 1978.\nJacques Laffite affront\u00f2 la gara menomato per una tendinite al polso destro.\nQualifiche.\nResoconto.\nNelle prime prove le due Lotus, giravano in 1'22\"32. Nelle prove ufficiali il pi\u00f9 rapido fu Carlos Reutemann, compagno di scuderia di Andretti. L'argentino chiuse in 1'20\"126, precedendo Gilles Villeneuve e Jacques Laffite. I primi otto piloti chiusero entro un secondo. Le due Ferrari furono protagoniste di due incidenti che ne limitarono i test. Villeneuve fin\u00ec contro le protezioni durante le libere, e fu costretto a non poter proseguire, mentre Scheckter tampon\u00f2 la Tyrrell di Didier Pironi. La Ligier si trov\u00f2 a dover potenziare l'impianto frenante, che risultava sottodimensionato per le esigenze della vettura. Patrick Depailler prov\u00f2 anche un sistema per calibrare la frenata in maniera indipendente su ognuna delle quattro ruote.\nCarlos Reutemann tenne il miglior tempo fino alla fine delle sessioni di prova del sabato quando fu Gilles Villeneuve a strappargli la \"pole position\". Per il canadese fu la prima \"pole\" della carriera, la ottantottesima per la Scuderia Ferrari, che cos\u00ec si riportava in testa, da sola, nella speciale classifica delle \"pole\" ottenute dai costruttori (la Lotus restava a 87). Villeneuve fu messo nella condizione di usare sette set di gomme da qualifica nella sessione finale, mentre la Goodyear forniva a ciascuna scuderia solo due set per vettura. Nel tentativo finale, Villeneuve disinser\u00ec il limitatore di giri motore al termine del rettilineo, facendo salire il motore fino a 12.600 giri, dandosi cos\u00ec quella spinta sufficiente a migliorare il tempo di Reutemann di 6 centesimi. Jody Scheckter chiuse terzo, davanti alle due Ligier di Patrick Depailler e Jacques Laffite, sesto fin\u00ec Mario Andretti.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nNel \"warm up\" della domenica mattina Jean-Pierre Jabouille ruppe un giunto della sua Renault alla lunga curva della \"Shoreline Drive\", volando nelle barriere a 290\u00a0km/h. Una lussazione al braccio lo costrinse a non partire. Una versione pi\u00f9 resistente del giunto, fabbricata dal team nel garage, si ruppe sulla vettura del compagno di scuderia Ren\u00e9 Arnoux. Per evitare una replica dell'incidente occorso a Jabouille, la Renault decise cos\u00ec di ritirare anche la seconda vettura dalla gara; ci\u00f2 consent\u00ec a due non qualificati, Derek Daly su Ensign e H\u00e9ctor Rebaque su Lotus, di prendere il via.\n100.000 persone fecero da cornice alla gara del pomeriggio, caratterizzata dal sole arrivato per la partenza. Cos\u00ec, come l'anno precedente, la partenza fu data sulla \"Shoreline Drive\", per dar pi\u00f9 spazio al gruppo di piloti nello sgranarsi dopo la partenza e fino alla prima curva. Nel giro di formazione, il motore della vettura di Carlos Reutemann si ammutol\u00ec, tanto che venne riportato ai box, da dove prese la partenza.\nAl termine del giro di formazione il \"poleman\" Gilles Villeneuve super\u00f2 la piazzola di partenza assegnatagli anche per il gesto fattogli da Patrick Depailler di proseguire: ci\u00f2 cre\u00f2 confusione nell'intero gruppo di macchine che fin\u00ec per seguirlo, rendendo necessario cos\u00ec un secondo giro di ricognizione, con qualche pilota convinto che la gara fosse gi\u00e0 iniziata. Nel frattempo la Ligier di Jacques Laffite accus\u00f2 un guasto meccanico e si ferm\u00f2 in mezzo alla pista, provocando il rinvio della partenza. Anche lui come Reutemann part\u00ec dai box, con la vettura di riserva.\nAlla partenza scattarono bene le Ferrari mentre, dietro, al primo tornante, Patrick Tambay vol\u00f2 sopra Niki Lauda, e ruppe l'alettone a Jan Lammers. Tambay e Lauda furono costretti al ritiro.\nAl termine del primo giro Villeneuve guidava davanti a Patrick Depailler, Jody Scheckter, Jean-Pierre Jarier, Mario Andretti, Riccardo Patrese, Alan Jones e Nelson Piquet. Al giro 9 Depailler manc\u00f2 una marcia, e venne tamponato da Scheckter: ne approfitt\u00f2 Jarier che pass\u00f2 entrambi. Il giro successivo Scheckter pass\u00f2 Depailler, che scontava dei problemi al cambio.\nMentre Gilles Villeneuve comandava la gara si cre\u00f2 una battaglia per il posto d'onore che coinvolgeva Jean-Pierre Jarier, Jody Scheckter, Patrick Depailler, Mario Andretti e Alan Jones che formavano un lungo trenino di vetture. Jarier lottava con delle vibrazioni allo sterzo, rallentando chi lo seguiva, anche se nessuno era capace di sorpassarlo.\nIntanto la direzione di gara informava la Scuderia Ferrari della possibile penalizzazione di Gilles Villeneuve, per la manovra compiuta al termine del giro di formazione. Analoga comunicazione riguardava Carlos Reutemann, partito anzitempo dalla corsia dei box. Successivamente venne comunicata la decisione di non addivenire a penalizzazioni per i due piloti.\nJody Scheckter, che pass\u00f2 Jarier al giro 27 per il secondo posto, era stato capace di scavare un buon solco rispetto agli inseguitori. Jarier resistette in pista per diversi giri, pur perdendo delle posizioni, a causa delle crisi delle gomme; ci\u00f2 lo costrinse a una sosta al 47\u00ba giro. Ripart\u00ec in nona posizione.\nCon una Ligier in difficolt\u00e0 Depailler non pot\u00e9 resistere a Jones che sal\u00ec cos\u00ec al terzo posto al giro 63. Nelle retrovie Jarier, sfruttando gomme fresche, pass\u00f2 Didier Pironi e Elio De Angelis, portandosi al settimo posto. Mario Andretti inizi\u00f2 ad attaccare Patrick Depailler: i due lottarono per la quarta posizione a lungo, con la Lotus capace di passare nella parte mista e la Ligier che continua a ripassare nel rettilineo. Al giro 71, H\u00e9ctor Rebaque, che era sesto, si ritir\u00f2 per un incidente. Jean-Pierre Jarier rientr\u00f2 cos\u00ec in zona punti.\nQuando Patrick Depailler cerc\u00f2 di doppiare lo stesso Jean-Pierre Jarier, tampon\u00f2 con la sua ruota anteriore quella posteriore di Jarier, Andretti fu capace di conquistare la quarta piazza definitivamente.\nGilles Villeneuve conquist\u00f2 la sua seconda vittoria consecutiva (conducendo tutta la gara, ottenendo gpv e \"pole\", unico \"Grand Chelem\" della sua carriera iridata), balzando per la prima volta in testa al mondiale. Seguirono Jody Scheckter, terzo Jones, quarto Andretti, poi Depailler e Jarier.\nRisultati.\nI risultati del gran premio furono i seguenti:\nDecisioni della giuria.\nGilles Villeneuve venne multato di 10.000 franchi svizzeri per non essersi arrestato dopo il giro di formazione sulla piazzola assegnatagli. Stessa multa venne comminata a Carlos Reutemann per essere partito dalla corsia dei box prima che tutte le vetture fossero sfilate."}
{"id": "1809161", "revid": "123046030", "url": "https://it.wikipedia.org/wiki?curid=1809161", "title": "Barnenez", "text": "Il Tumulo di Barnenez (bretone: \"Karn Barnenez\", francese: C\"airn de Barnenez\" o \"Tumulus de Barnenez\") \u00e8 un monumento neolitico che sorge vicino Plouezoc'h, in Bretagna. Risale circa al 4.500 a.C. ed \u00e8 considerato il monumento pi\u00f9 antico del mondo e primo monumento megalitico dell'Europa.\nStoria.\nDatazione.\nLa datazione al radiocarbonio indica che la prima fase costruttiva del monumento \u00e8 iniziata tra il 4.850 a.C. e il 4.250 a.C., mentre la seconda fase tra il 4.450 a.C. e il 4.000 a.C.\nUso secondario.\nLa ceramica rinvenuta nel sito e attorno alla costruzione indica che fu riutilizzato dell'et\u00e0 del bronzo, circa nel III millennio a.C.\nRiconoscimento di un antico monumento.\nIl tumulo fu censito per la prima volta nel 1807, nel contesto di un catasto voluto da Napoleone. Il suo primo riconoscimento scientifico ha avuto luogo durante un congresso accademico in Morlaix nel 1850, quando \u00e8 stato ufficialmente classificato come tumulo.\nUtilizzato come cava.\nDi propriet\u00e0 privata fino al 1950, il tumulo \u00e8 stato utilizzato come una cava di pietre per pavimentazione. Questa attivit\u00e0, che ha minacciato di distruggere il monumento, \u00e8 stata arrestata solo dopo la scoperta di molte camere interne nel 1950. La comunit\u00e0 locale poi ha assunto il controllo del sito.\nRestauro e scavi.\nIl sito fu restaurato tra il 1954 e 1968 quando la vegetazione fu rimossa dal tumulo e fu avviata una sistematica campagna di scavo all'interno e intorno al monumento.\nIl monumento.\nIl tumulo.\nOggi, Il Tumulo di Barnenez \u00e8 lungo 72 metri, largo fino a 25 metri e alto oltre 8 metri. \nSi stima che abbia un peso di circa 13.000 - 14.000 tonnellate. In esso sono contenute 11 camere, ognuna con un accesso diverso. Fu realizzato utilizzando pietre di piccola dimensione, tranne che per le stanze, ove furono utilizzati dei veri megaliti per la loro realizzazione. Il monumento si affaccia sulla Baia di Morlaix, probabilmente una fertile piana costiera al momento della sua costruzione.\nFasi di costruzione.\nIl monumento fu realizzato in due fasi differenti.\nTumulo primo, prima del 4.500 a.C..\nInizialmente fu realizzato un tumulo di forma vagamente trapezoidale (32x9x13 metri), il quale conteneva 5 camere ed era circondato da un doppio lastricato. In questa fase fu favorito l'uso di diabase.\nTumulo secondo, 4.200 - 3.900 a.C..\nIn una seconda fase, sono state aggiunte sei ulteriori camere a ovest. Nello stesso tempo, il primo tumulo fu inglobato in una pi\u00f9 ampia e pi\u00f9 alta struttura e i suoi passaggi hanno dovuto essere allungati. In questa fase fu utilizzato il granito.\nLe camere.\nLe 11 camere del sito sono del tipo noto come \"Dolmen \u00e0 couloir\" nella terminologia archeologica francese. Sono costruite con delle grandi lastre di ardesia e di granito. Originariamente, tutte le camere sono state interamente delimitate dal tumulo. Il fatto che diverse di loro sono ora esposte in parte \u00e8 il risultato dell'attivit\u00e0 di estrazione moderna. Ognuna delle undici camere \u00e8 raggiungibile da sud-est attraverso un lungo e stretto passaggio (7-12 m di lunghezza). Esse sono disposte parallelamente le une alle altre. Le forme e tecniche di costruzione differiscono leggermente.\nLogistica.\nUn metro cubo del monumento contiene 1.500 kg di pietra. Si stima che la cava, la modellazione, il trasporto e l'assemblaggio di un tale quantit\u00e0 di pietra richiedesse circa quattro giorni di lavoro per un singolo lavoratore (assumendo 10 ore lavorative al giorno). L'originale monumento, il tumulo primo, aveva un volume di circa 2.000 metri cubi; in totale una costruzione di 1.000 tonnellate di granito e 3.000 tonnellate di diabase. Per la realizzazione sarebbero stati necessari da 15.000 a 20.000 giorni lavorativi; in altre parole, impiegando 200 lavoratori, in tre mesi avrebbero realizzato solo la prima fase della costruzione. Nella sua forma definitiva, il tumulo di Barnenez \u00e8 quasi tre volte pi\u00f9 grande del tumulo primo.\nSimboli incisi.\nSono stati rinvenuti dei simboli incisi in pi\u00f9 sezioni e passaggi. Sono raffigurati archi, asce, simboli sinuosi (serpenti?) e un segno a forma di U molto ripetuto. Una delle lastre scolpite faceva parte di una struttura diversa e quindi \u00e8 stato riutilizzato, un interessante parallelo con altri monumenti, tra cui Gavrinis.\n Uno dei simboli ricorrenti \u00e8 talvolta interpretato come una rappresentazione antropomorfica (la cosiddetta \"Dea dei Dolmen\").\nRitrovamenti.\nReperti del primo periodo di utilizzo.\nSolo nelle camere A, C, D furono rinvenuti reperti risalenti al neolitico e pi\u00f9 precisamente ceramica, pietre levigate, punte di freccia e lame.\nReperti dell'et\u00e0 del bronzo.\nAl di fuori del monumento sono stati rinvenuti oggetti in terracotta, un pugnale e una punta di freccia."}
{"id": "1809163", "revid": "547034", "url": "https://it.wikipedia.org/wiki?curid=1809163", "title": "Ritratto di Fran\u00e7ois Duquesnoy", "text": "Il Ritratto dello scultore Fran\u00e7ois Duquesnoy fu eseguito durante il primo soggiorno romano di van Dyck, nel 1622. Lo scultore tiene fra le mani una testa di sileno probabilmente da poco realizzata."}
{"id": "1809164", "revid": "404449", "url": "https://it.wikipedia.org/wiki?curid=1809164", "title": "Giuseppe Fioroni", "text": "Esponente del Partito Democratico, membro della Camera dei deputati dal 1996 al 2018, Ministro della pubblica istruzione dal 2006 al 2008.\nBiografia.\nLaureato in Medicina e Chirurgia all'Universit\u00e0 Cattolica del Sacro Cuore, \u00e8 ricercatore universitario in Medicina interna (SSD MED/09) all'Universit\u00e0 Cattolica di Roma presso il Policlinico Gemelli, consigliere di amministrazione dell'Istituto Superiore di Prevenzione e Sicurezza sul Lavoro e dell'Istituto Superiore di Sanit\u00e0.\nDurante la sua giovinezza entr\u00f2 nel movimento giovanile della Democrazia Cristiana e divenne attivo nell'Associazione Guide e Scouts Cattolici Italiani (AGESCI). Divenne in seguito segretario della DC di Viterbo e fu eletto prima consigliere comunale e poi consigliere provinciale. Nel 1989 fu eletto sindaco di Viterbo e rimase a Palazzo dei Priori fino al 1995.\nNel 1996 venne eletto deputato, sostenuto da alcuni partiti centristi che appoggiarono L'Ulivo e divenne il responsabile nazionale per il settore Sanit\u00e0 del Partito Popolare Italiano; nel 1999 venne nominato segretario organizzativo.\nNel 2001 conferm\u00f2 il suo seggio alla Camera dei deputati e fece parte del gruppo parlamentare della Margherita. Venne eletto con il sistema proporzionale nella circoscrizione XXVI (Sardegna) e nella XIV Legislatura ha fatto parte della XII commissione Affari sociali. All'interno della Margherita, Fioroni ha guidato il Dipartimento delle Politiche della Solidariet\u00e0 e, in seguito al Congresso di Rimini, \u00e8 stato nominato responsabile del Dipartimento Enti locali.\nDal 1999 al 2004 \u00e8 stato consigliere comunale nel paese di Villa San Giovanni in Tuscia.\nAl termine delle elezioni politiche del 2006 \u00e8 stato rieletto per la terza volta alla Camera.\nIl 17 maggio 2006 \u00e8 stato nominato Ministro della pubblica istruzione del secondo governo Prodi; \u00e8, a tutt'oggi, l'unico viterbese ad aver guidato un dicastero nella storia della Repubblica.\nDal 23 maggio 2007 \u00e8 uno dei 45 membri del Comitato nazionale per il Partito Democratico che riunisce i leader delle componenti del futuro PD.\nHa svolto numerosi incarichi all'interno del Partito Democratico. Dal 9 maggio 2008 al 21 febbraio 2009, durante la segreteria di Walter Veltroni, riveste il ruolo di Responsabile nazione Organizzazione del PD. Dal 24 febbraio 2009 il Segretario del PD Dario Franceschini (gi\u00e0 Vicesegretario di Veltroni nominato leader del PD dopo le sue dimissioni dalla Segreteria nazionale) lo nomina Presidente nazionale del Forum Economico del PD. Presidente del Forum Welfare del Partito Democratico nella segreteria di Pier Luigi Bersani in rappresentanza della mozione Franceschini.\nInsieme a Dario Franceschini ha fondato \"Quarta Fase\", l'organizzazione che raccoglie i popolari del Partito Democratico.\n\u00c8 stato rieletto alla Camera, sempre nelle file del Partito Democratico, sia nel 2008 che nel 2013.\n\u00c8 stato vicepresidente della Fondazione Italia USA.\nNel 2012 l'ex tesoriere della Margherita Luigi Lusi ha sostenuto che parte dei rimborsi elettorali sono andati a diversi appartenenti al partito, tra cui Fioroni.\n\u00c8 stato l'unico voto contrario in Direzione Nazionale all'entrata del Partito Democratico nel Partito Socialista Europeo minacciando anche in caso la possibilit\u00e0 di rifondazione de La Margherita..\nNel gennaio 2015 lancia la candidatura di Sergio Mattarella come Presidente della Repubblica Italiana e tesse la trattativa tra il presidente del Consiglio Matteo Renzi e le altre componenti del Partito Democratico e della maggioranza di governo.\nDal 2 ottobre 2014 al 22 marzo 2018 \u00e8 presidente della commissione parlamentare d'inchiesta sul rapimento e sulla morte di Aldo Moro.\nAlle politiche del 2018 viene candidato dalla coalizione di centrosinistra (in quota PD) alla Camera nel collegio maggioritario di Viterbo, ma non viene eletto, sconfitto dal candidato del centro-destra Mauro Rotelli e dal Movimento 5 Stelle Elisa Galeani.\nDal 2019 \u00e8 consigliere del ministro della Difesa Lorenzo Guerini."}
{"id": "1809168", "revid": "1935652", "url": "https://it.wikipedia.org/wiki?curid=1809168", "title": "Salvatore Paruzzo", "text": "Biografia.\nNato da una famiglia di cattolici praticanti, dopo gli studi filosofici e teologici presso il seminario vescovile di Caltanissetta, il 29 giugno 1969 \u00e8 stato ordinato sacerdote. Fu inizialmente viceparroco nella chiesa di Santa Lucia di Caltanissetta, parroco a Santa Barbara di Caltanissetta, arciprete parroco di Montedoro, arciprete parroco di Mussomeli.\nMissionario \"fidei donum\" in Brasile dal 1979, a Piracipaba, Santa Barbara do Este, rettore del seminario, alla Mariapoli Ara celi di Vargem Grande Paulista, assistente sacerdotale, redattore della rivista \"Comunione\" e di \"Citt\u00e0 Nuova\".\nMinistero episcopale.\nIl 30 dicembre 1998 \u00e8 stato nominato primo vescovo di Ourinhos; ha ricevuto l'ordinazione episcopale il 19 marzo 1999 dall'arcivescovo Antonio Maria Mucciolo, coconsacranti i vescovi Alfredo Maria Garsia e Francisco Manuel Vieira.\nHa costruito il seminario diocesano e la curia vescovile. Nel 2001 ha compiuto la visita pastorale della sua diocesi che si \u00e8 conclusa con la celebrazione del primo congresso eucaristico diocesano dal 1\u00ba all'8 luglio 2001.\nIl 19 maggio 2021 papa Francesco ha accolto la sua rinuncia per raggiunti limiti d'et\u00e0; gli \u00e8 succeduto Eduardo Vieira dos Santos, fino ad allora vescovo ausiliare di San Paolo.\nGenealogia episcopale.\nLa genealogia episcopale \u00e8:"}
{"id": "1809169", "revid": "404449", "url": "https://it.wikipedia.org/wiki?curid=1809169", "title": "Pozzo dello Spedale", "text": "Il pozzo dello Spedale, noto anche come pozzo delle Corna, \u00e8 un pozzo-cisterna situato in piazza San Francesco a Grosseto.\nStoria.\nL'opera venne realizzata nel 1465 dallo Spedale di Grosseto, all'epoca dipendente da quello di Santa Maria della Scala di Siena, la cui sede era nell'edificio che si affaccia sul lato orientale di Piazza San Francesco, che attualmente ospita il Polo Universitario Grossetano.\nL'istituzione committente dei lavori ha conferito la denominazione a questo pozzo-cisterna, che venne costruito per favorire l'approvvigionamento idrico della struttura ospedaliera e delle abitazioni situate nella parte settentrionale del centro storico; la citt\u00e0 di Grosseto, infatti, da sempre ha sofferto della mancanza d'acqua a causa delle precipitazioni piuttosto scarse e irregolari e dell'assenza di sorgenti nelle aree circostanti.\nCon il miglioramento del sistema di rifornimento idrico cittadino, avvenuto tra il Settecento e l'Ottocento, l'opera perse quelle che erano le sue originarie funzioni, tanto da andare incontro ad un lento ed inesorabile declino. Una serie di restauri avvenuti durante il secolo scorso hanno permesso di riportare il pozzo monumentale al suo antico splendore.\nDescrizione.\nIl Pozzo dello Spedale si presenta come una struttura monumentale in travertino, con un basamento esagonale che ne delimita l'apertura per la raccolta d'acqua, sotto la quale si trova la corrispondente cisterna non pi\u00f9 funzionante. Lungo il basamento sono collocati lo stemma dello Spedale di Santa Maria della Scala e quello della citt\u00e0 di Siena in cui aveva sede.\nIl pozzo \u00e8 delimitato lateralmente da due pregevoli colonne a sezione circolare, poggianti anch'esse su altrettanti basamenti, alla cui sommit\u00e0 danno appoggio alla pregevole struttura architravata sulla quale poggiano due pinnacoli laterali ed uno centrale pi\u00f9 grosso, tutti quanti di forma sferica."}
{"id": "1809179", "revid": "339392", "url": "https://it.wikipedia.org/wiki?curid=1809179", "title": "Olbia (Bitinia)", "text": ""}
{"id": "1809180", "revid": "74668", "url": "https://it.wikipedia.org/wiki?curid=1809180", "title": "Live-action", "text": ""}
{"id": "1809181", "revid": "21880", "url": "https://it.wikipedia.org/wiki?curid=1809181", "title": "Lemure macaco", "text": ""}
{"id": "1809182", "revid": "1305772", "url": "https://it.wikipedia.org/wiki?curid=1809182", "title": "Olbia (disambigua)", "text": "Geografia.\nOlbia \u00e8 il nome di numerose localit\u00e0 di fondazione greca (dal greco \u1f48\u03bb\u03b2\u03af\u03b1, \"fortunata\"):"}
{"id": "1809183", "revid": "123526332", "url": "https://it.wikipedia.org/wiki?curid=1809183", "title": "Lose My Breath", "text": "Lose My Breath \u00e8 un singolo R&amp;B-Hip Hop del gruppo statunitense delle Destiny's Child, primo estratto dal quarto album in studio \"Destiny Fulfilled\" del 2004.\n\"Lose My Breath\" rappresenta il ritorno delle Destiny's Child sulle scene dopo tre anni di silenzio. Il brano \u00e8 un enorme successo di critica e di pubblico.\nLa canzone viene nominata nel 2005 ai Grammy Award alla miglior canzone R&amp;B di un gruppo\nDescrizione.\nLa canzone \u00e8 stata scritta da Beyonc\u00e9 Knowles, Kelly Rowland, Michelle Williams, Rodney Jerkins, LaShawn Daniels, Fred Jerkins III, Sean Garrett, e Jay-Z. Il produttore discografico americano Rodney Jerkins, che aveva precedentemente collaborato con il gruppo nel singolo \"Say My Name\" del 2000, aveva lavorato il materiale prima che il gruppo si mettesse al lavoro per il quarto progetto discografico, \"Destiny Fulfilled\". Dopo aver ascoltato la traccia, insieme a Jerkins, il gruppo chiese aiuto al rapper americano Jay-Z che cre\u00f2 immediatamente un ritornello che includeva i versi \"Can you keep up\" senza aver sentito la traccia. Il gruppo prese il suo ritornello e scrisse i versi e il bridge attorno ad esso.\n\"Lose My Breath\" \u00e8 una canzone uptempo R&amp;B e dance pop con elementi di musica dancehall reggae. La canzone \u00e8 caratterizzata da veloci sequenze di rullanti, ritmi spezzati con percussioni, battiti di mani e piatti, creando un suono da banda musicale. La sequenza di batteria di apertura \u00e8 campionata dalla banda dell'Universit\u00e0 del Michigan.\nLiricamente, le protagoniste femminili sfidano i loro corteggiatori a tenere il passo invece di essere pieni di promesse vuote. Sean Garrett ha descritto il brano ai Grammy Award, affermando che:\u00abDescrive la prospettiva di un ragazzo che toglie il respiro a una ragazza e viene spazzata via dai suoi piedi, poich\u00e9 viene stregata da un ragazzo che all'inizio non credeva potesse interessarle; una battaglia dietro le quinte di una relazione\u00bb.La componente del gruppo Michelle Williams ha ulteriormente spiegato il significato della canzone durante un'intervista con MTV News:\u00abAbbiamo avuto esperienze con uomini che fanno un sacco di chiacchiere ma non possono sostenerle. Ha detto che potrebbe fare questo, ma non pu\u00f2, che sia sulla pista da ballo o in qualsiasi altro posto. Chiacchiere per accerchiare le ragazze\u00bb.\nAccoglienza.\nIl singolo, paragonato a \"Pass That Dutch\" di Missy Elliott e a canzoni delle The Supremes e dei Public Enemy, \u00e8 stato accolto positivamente dalla critica musicale. Jenny Eliscu di \"Rolling Stone\" ha definito \"Lose My Breath\" una traccia \u00abintrisa di sudore, un rompicapo sensuale percussivo in cui le Destiny's Child ansimano a tempo di un ritmo di una marcia femminista\u00bb. \"Vibe\" l'ha definito un \u00abbrano martellante, animalesco, urgente come un grido di guerra per le donne\u00bb. In una recensione dell'album \"Destiny Fulfilled\", Tom Sinclair da \"Entertainment Weekly\" ha dichiarato che \"Lose My Breath\" apriva l'album con \u00abun inizio abbastanza vivace\u00bb affermando che \u00abnonostante non sia forte come \"Bootylicious\", il nuovo singolo ha molta pi\u00f9 energia nevrotica e vitalit\u00e0 di qualsiasi altra cosa in questo album\u00bb.\nTestate come \"The New York Times\", \"Billboard\", e \"Slant Magazine\" hanno apprezzato la forte ritmicit\u00e0, soffermandosi sulla sensualit\u00e0 dell'uso della batteria in una girl band. Barbara Ellen di \"The Observer\" percepisce che \"Lose My Breath\" sia divenuto un nuovo \u00abstandard esemplare della musica contemporanea\u00bb, trovando un distacco dei precedenti album della band, \"Survivor\" e \"The Writing's on the Wall\". La scrittrice del \"Los Angeles Times\", Natalie Nichols, ha giudicato la sua produzione \u00abelegante\u00bb con una \u00ablinea di percussioni che spinge all'ascolto continuo\u00bb ritenendolo comunque eccessivo per l'intera durata della traccia.\nMeno entusiasta Tom Breihan di \"Pitchfork\", si \u00e8 complimentato per l'incredibile programmazione della batteria di Jerkins e per la ritmicit\u00e0 di sottofondo della traccia, ritenendo per\u00f2 che manchi una melodia poich\u00e9 \u00able voci sono troppo affannose, troppo lamentose e troppo elaborate, e l'unico momento emozionante della canzone, verso la fine, dove le armonie hanno un po' di spazio per giocare l'una con l'altra con rococ\u00f2 alla ABBA\u00bb. \nIl video.\nIl video prodotto per promuovere il singolo \u00e8 stato diretto da Marc Klasfeld, che aveva in precedenza lavorato con i Sum 41, Nelly ed Alien Ant Farm, ed \u00e8 stato girato a Los Angeles l'8 ottobre 2004.\nIl video \u00e8 stato nominato come \"Miglior Video Dance\" agli MTV Video Music Awards del 2005."}
{"id": "1809187", "revid": "53251", "url": "https://it.wikipedia.org/wiki?curid=1809187", "title": "Una struttura di archivio, per l'insieme, per il cambiamento e per l'indeterminato", "text": ""}
{"id": "1809190", "revid": "228587", "url": "https://it.wikipedia.org/wiki?curid=1809190", "title": "Manlio Resta", "text": "Biografia.\nDocente di economia politica. Si laurea in economia e commercio nel 1929 presso il \"Regio Istituto di Studi Commerciali\" di Roma con la tesi dal titolo \"Economia cooperativa ed economia corporativa\" discussa con il professor Riccardo Bachi. Ha abbracciato la carriera universitaria cominciando ad insegnare nel 1933.\nNel corso della sua carriera \u00e8 stato titolare di cattedra in diverse universit\u00e0 italiane tra cui si ricordano: Cagliari, Ferrara, Modena, Venezia, Bologna, Siena, Genova, Pisa, Trieste, Verona, Padova e, come ultima sede sino al 1978, la Sapienza di Roma dove, tra l'altro, ha diretto per lungo tempo l'Istituto di economia politica.\nNell'immediato dopoguerra \u00e8 stato \"visiting professor\" e ha svolto ricerche negli Stati Uniti presso il Massachusetts Institute of Technology ed ha insegnato presso la Yale University e la Chicago University, nel 1956-57, grazie al programma di scambio di docenti con gli Stati Uniti (programma Fulbright).\nRicerche.\nManlio Resta, come scienziato ha percorso tre filoni fondamentali di ricerca.\nIl primo ha sviluppato la teoria della produzione con la creazione di nuovi modelli inseriti nella classica struttura economica, avanzando innovazioni metodologiche nella funzione macroeconomica della produzione e nella teoria dello sviluppo.\nIl secondo filone ha approfondito le questioni in materia di programmazione economica a livello nazionale e regionale formulando una nuova metodica di ricerca.\nIl terzo ha riguardato l'economia internazionale e la politica economica e monetaria con lo sviluppo di teorie calate in situazioni concrete.\nIl suo modo personale di fare scienza lo ha condotto a dedicarsi alla diffusione del pensiero economico. In tale veste ha contribuito con numerosi studi ed articoli in primarie testate economiche tra cui la \"Rivista di Politica Economica\" edita dalla Confindustria nella quale il professor Resta ha scritto sotto lo pseudonimo di \"Caius\" ininterrottamente dall'agosto del 1949 fino al dicembre 1982 e soprattutto \"Metroeconomica\" pubblicazione nata nel 1949 di cui \u00e8 stato direttore per lungo tempo e che ha contribuito a far divenire uno strumento essenziale per gli studiosi ed un forum a livello internazionale dove tuttora si dibattono teorie e programmi di ricerca che vanno oltre la tradizionale enfasi sull'equilibrio e disequilibrio dei mercati.\nAllo scopo di ottenere conferma pratica dei modelli creati in campo soprattutto di economia monetaria e di finanza internazionale a partire dal 1959 sino al 1966 ha svolto attivit\u00e0 di consulente economico. In questa veste ha svolto incarichi di programmazione e sviluppo economico per conto delle Nazioni Unite che lo hanno visto protagonista dell'implementazione di piani e progetti sul campo in Brasile a Fortaleza ed in Turchia presso Antalya. Successivamente, con medesime finalit\u00e0, ha ricoperto incarichi di pianificazione locale in Italia per le provincie di Verona, di Gorizia e di Trieste.\nAll'inizio degli anni sessanta grazie ai suoi studi sulla produttivit\u00e0 ed il progresso tecnico \u00e8 stato coordinatore di un gruppo di ricerca per conto del Consiglio Nazionale delle Ricerche, incarico che lo ha condotto per parecchi anni ad essere uno dei membri del comitato tecnologico in seno al C.N.R. stesso.\nAltri incarichi accademici nel corso degli anni settanta lo hanno visto docente presso la Scuola di studi europei di Roma e presso l'Accademia del corpo nazionale della Guardia di Finanza.\nNel novembre 2008, in occasione di un seminario per commemorare i cento anni dalla nascita, tenuto presso l'Associazione Bancaria Italiana viene data comunicazione dell'imminente creazione di una fondazione a lui intitolata. Infatti, il 22 dicembre 2008 presso uno studio notarile in Roma nasce, per il volere della famiglia, la Fondazione Manlio Resta ONLUS."}
{"id": "1809192", "revid": "287204", "url": "https://it.wikipedia.org/wiki?curid=1809192", "title": "Infermieristica bellica", "text": "L'infermieristica bellica \u00e8 una specialit\u00e0 delle scienze infermieristiche. \u00c8 una delle pi\u00f9 antiche professioni sanitarie.\nDefinizione.\nL'infermieristica operata in teatro bellico si propone di curare, in prevalenza, i militari che potevano essere ancora d'interesse operativo, selezionandoli mediante il triage bellico. \u00c8 definito in Italia dal D.M. 739/1994.\nStoria.\nDurante il medioevo era consuetudine l'utilizzo di uno stiletto, chiamato Misericordia, utilizzato per dare il colpo di grazia ai combattenti ancora agonizzanti e oramai non pi\u00f9 recuperabili.\nI militari che avevano riportato danni o patologie minori erano considerati operativamente recuperabili. Famose le memorie del medico di Napoleone, il chirurgo capo dell'armata francese, Jean Dominique Larrey, che organizz\u00f2 i primi soccorsi ai soldati feriti nel campo di battaglia.\nLa prima guerra mondiale fu una tappa significativa nell'evoluzione dell'infermieristica bellica, con la nascita delle infermiere volontarie. In Italia del Corpo delle infermiere volontarie della Croce Rossa Italiana."}
{"id": "1809195", "revid": "76963", "url": "https://it.wikipedia.org/wiki?curid=1809195", "title": "Guy Gilpatric", "text": "Biografia.\nNacque a New York da padre scozzese e madre americana nel 1896. A sette anni vide per la prima volta un aereo durante una parata e decise di diventare pilota. Nel 1912 riusc\u00ec giovanissimo a stabilire un nuovo record di altitudine; dopo questo risultato gli fu proposto di guidare gli aerei in varie acrobazie per dei film, ma, nonostante non avesse mai fatto un incidente, i risultati non furono proprio buoni.\nDurante la Prima guerra mondiale fu pilota di caccia per l'esercito americano, poi reporter di guerra dall'Europa e, finito il conflitto, agente pubblicitario in Antibes, Francia, dove si era trasferito. L\u00ec oltre a trovare l'ispirazione per \"Le storie di Mr Glencannon\", conobbe la seconda grande passione della sua vita, la pesca in apnea di cui fu lo scopritore dal punto di vista \"sportivo\" praticandola con successo mediante l'ausilio della fiocina a mano e di semplici occhialini da nuoto (da lui stesso fabbricati);proprio sulla pesca in apnea scrisse \"Il Subacqueo Completo\"(\"The Complete Goggler\") nel 1938.\nRitorn\u00f2 in America nel 1940 con la moglie Louise.\nNel 1943 fu presentato il suo libro \"Azione nel Nord Atlantico\" in occasione della proiezione di un film. Fu poi eletto miglior racconto dell'anno dall\"'Accademia Award\".\nLa moglie Louise fu ricoverata in ospedale nel 1950 e per un incidente la sua tessera sanitaria fu scambiata con quella di un malato terminale, cos\u00ec la coppia, disperata, decise di suicidarsi insieme il 7 luglio dello stesso anno; dopo la morte fu scoperto il tragico errore.\nOpere.\nLetteratura e Cinema.\nLa fama di Gilpatric \u00e8 principalmente legata ai racconti sull'ingegnere navale scozzese \"Colin Glencannon\", oggi raccolti in parecchi libri. Nel 1959, quando la fama dello scrittore era all'apice, fu fatta una serie tv con Thomas Mitchell nei panni di Mr Glencannon. Anche da \"Azione nel Nord Atlantico\" \u00e8 stato fatto un film, questo con Bogart."}
{"id": "1809199", "revid": "767487", "url": "https://it.wikipedia.org/wiki?curid=1809199", "title": "Dagoberto Pelentier", "text": ""}
{"id": "1809201", "revid": "74173", "url": "https://it.wikipedia.org/wiki?curid=1809201", "title": "Windsor Castle", "text": ""}
{"id": "1809217", "revid": "228587", "url": "https://it.wikipedia.org/wiki?curid=1809217", "title": "Notazione polacca", "text": "La notazione polacca \u00e8 una particolare sintassi atta a denotare formule matematiche e algoritmi, caratterizzata dal fatto che gli operatori si trovano tutti a sinistra degli argomenti. Per questo motivo, viene anche detta notazione prefissa. Se l'interprete conosce in anticipo l'ariet\u00e0 di ogni operatore, la notazione polacca permette di descrivere univocamente qualsiasi formula o algoritmo senza utilizzare parentesi o altri elementi sintattici di separazione.\nDeve il suo nome a \u0141ukasiewicz, che la utilizz\u00f2 per la prima volta intorno all'anno 1920 per semplificare il calcolo proposizionale; egli stesso ha dichiarato:\nSebbene non sia pi\u00f9 di moda nell'ambito della logica, ha con il tempo acquisito una certa importanza in informatica. \u00c8 parente stretta della pi\u00f9 nota \"notazione polacca inversa\" (o \"notazione postfissa\") che funziona in modo speculare (gli operatori si scrivono a destra, gli argomenti a sinistra).\nEsempi.\nLa formula in notazione infissa (standard):\nse trascritta in notazione polacca diventa:\no pi\u00f9 semplicemente:\nLa notazione non \u00e8 equivoca, dato che sappiamo che l'operatore \"\u00d7\" prender\u00e0 come argomenti i primi due argomenti disponibili (3 e 4), e restituir\u00e0 un altro valore; similmente, \"+\" prender\u00e0 due argomenti: il risultato dell'operazione precedente \u00e8 14.\nSupponendo ora di avere un operatore \"mod\" che presi due parametri interi formula_1 e formula_2 restituisca il resto della divisione intera formula_3 ed un operatore \"=\" che dati due parametri formula_1 e formula_2 restituisca Vero se hanno lo stesso valore e Falso altrimenti, l'espressione in notazione polacca\nrestituisce Vero se e solo se il numero \"n\" \u00e8 multiplo di 3."}
{"id": "1809220", "revid": "767487", "url": "https://it.wikipedia.org/wiki?curid=1809220", "title": "Soldier (Destiny's Child)", "text": "Soldier \u00e8 un brano R&amp;B/hip hop scritto da Beyonc\u00e9 Knowles, Kelly Rowland, Michelle Williams, Rich Harrison, Sean Garrett, T.I., e Lil Wayne per il quarto album delle Destiny's Child \"Destiny Fulfilled\" del 2004. Il brano \u00e8 stato prodotto dalla Knowles ed Harrison ed estratto come secondo singolo dell'album a fine 2004. La canzone ha raggiunto la posizione #3 sia nella Billboard Hot 100 che nella Hot R&amp;B/Hip-Hop Songs, oltre ad aver avuto successo in tutto il mondo, essendo entrato nella top40 di moltissimi paesi. La canzone \u00e8 stata nominata per un Grammy Award come \"Miglior collaborazione con un artista rap\" ed ha vinto il premio \"Soul Train Lady of Soul\" come \"Miglior singolo R&amp;B/Soul di un gruppo\".\nVideo.\nIl videoclip di \"Soldier\", primo video del gruppo totalmente in bianco e nero, \u00e8 stato girato completamente in studio e si ispira al testo del singolo, cercando quindi di mostrare varie tipologie di \"ragazzacci\" che vengono descritte nel brano. Le tre cantanti si esibiscono in set bianchi circondate da molti ragazzi vestiti secondo un look hip-hop e da strada; in alcune scene sono presenti anche automobili. Il look adottato dalle cantanti \u00e8 piuttosto sofisticato rispetto a quello dei ragazzi che appaiono nel video, tranne nell'ultima sequenza in cui vestono anche loro abiti comodi e da strada, come salopette e bandana. In una scena le tre ragazze conducono al guinzaglio tre cani Dobermann.\nNel video, diretto dal norvegese Ray Kay, compaiono Solange Knowles (sorella di Beyonc\u00e9) in stato di gravidanza, Lloyd, Bow Wow, Ginuwine ed il rapper Ice Cube. Il video \u00e8 stato nominato agli MTV Video Music Awards 2005 nella categoria \"Miglior video di un gruppo\".\nRiconoscimenti.\nIl singolo ha ricevuto una nomination ai Grammy del 2006 come \"Miglior collaborazione con un artista rap\", ma ha perso ironicamente contro Numb/Encore, duetto tra i Linkin Park e Jay-Z, marito di Beyonc\u00e9. Ha vinto invece un premio ai Soul Train Lady of Soul Awards nella categoria \"Miglior singolo R&amp;B/Soul di un gruppo\". Il video \u00e8 stato nominato agli MTV Video Music Awards 2005 nella categoria \"Miglior video di un gruppo\". Agli ASCAP Pop Music Awards ha ricevuto una nomination come \"Most Performed Song\"."}
{"id": "1809222", "revid": "287204", "url": "https://it.wikipedia.org/wiki?curid=1809222", "title": "NGC 2683", "text": "NGC 2683 \u00e8 una galassia a spirale visibile nella costellazione della Lince.\n\u00c8 nota presso gli astrofili con la denominazione di \"Galassia UFO\", a causa della sua forma molto simile ad un disco volante visto quasi di taglio. Si osserva sul confine con la costellazione del Cancro, e si presenta come una galassia leggermente inclinata di lato; la sua distanza \u00e8 stimata sui 25 milioni di anni luce. In un telescopio amatoriale si presenta come un fuso luminoso, pi\u00f9 spesso e brillante verso il centro. Presenta un dimensione angolare apparente di 9,3' per 2,2' d'angolo, la sua magnitudine \u00e8 pari a 9,6. Questa galassia \u00e8 di tipo Sb rispetto alla Sequenza di Hubble."}
{"id": "1809223", "revid": "125828411", "url": "https://it.wikipedia.org/wiki?curid=1809223", "title": "Monte Cavallo (Alpi Apuane)", "text": "Il monte Cavallo \u00e8 la seconda cima della catena toscana delle Alpi Apuane, al confine tra le provincie di Massa Carrara e Lucca. La vetta, situata nel territorio del comune di Vagli Sotto, appartiene al massiccio del monte Pisanino, diviso da questo dalla foce di Cardeto, importante crocevia per i sentieri CAI. \nSu questa montagna insistono alcune cave di marmo, duramente criticate dal movimento No Cav.\nCaratteristiche.\nIl monte Cavallo si trova:\nDal monte Cavallo nascono, sia dal versante orientale che da quello occidentale, e meridionale, tre dei pi\u00f9 importanti rami del Fiume Serchio:\nAccesso alla vetta.\nL'accesso alla vetta avviene mediante un itinerario di tipo alpinistico. Il panorama dalla cima spazia per tutta la valle del Fiume Frigido, e per tutte le cime delle Alpi Apuane orientali e occidentali e settentrionali."}
{"id": "1809228", "revid": "767487", "url": "https://it.wikipedia.org/wiki?curid=1809228", "title": "Doctor of Doom", "text": "Doctor of Doom \u00e8 il secondo cortometraggio d'animazione diretto dal ventunenne Tim Burton in omaggio al film \"Frankenstein\".\nNel film, ambientato in un laboratorio pieno di invenzioni, uno scienziato eccentrico mostra la sua ultima creatura: un uomo con la testa di elefante."}
{"id": "1809229", "revid": "767487", "url": "https://it.wikipedia.org/wiki?curid=1809229", "title": "Deadly Sinners", "text": "Deadly Sinners \u00e8 un singolo dei 3 Inches of Blood, il titolo, tradotto in italiano, significa \"Peccatori Mortali\". \nLa canzone appare anche nei videogiochi Tony Hawk's Underground 2, Saints Row 2 e Br\u00fctal Legend.\nQuesta canzone, nel singolo si presenta pi\u00f9 chiara e mixata, mentre nell'album \u00e8 visualizzata quasi come canzone \"demo\"."}
{"id": "1809235", "revid": "767487", "url": "https://it.wikipedia.org/wiki?curid=1809235", "title": "Pozzo della Bufala", "text": "Il pozzo della Bufala \u00e8 un pozzo-cisterna situato nel chiostro della chiesa di San Francesco a Grosseto.\nLa denominazione \u00e8 stata conferita da una bufala che, per fuggire al macello a cui era destinata, entr\u00f2 all'interno del chiostro precipitando e morendo nell'enorme buca che era stata scavata per la costruzione del pozzo.\nStoria.\nL'opera venne realizzata nel 1590 al centro del cortile del chiostro del convento di San Francesco, che precedentemente si presentava sotto forma di un prato erboso.\nLa realizzazione del pozzo, che aveva lo scopo di approvvigionare il convento, fu commissionata da Ferdinando I de' Medici, per poter sostituire il preesistente pozzo, situato all'esterno dell'attuale area conventuale, che fu abbattuto durante i lavori di costruzione delle mura medicee.\nCon la costruzione del pozzo, l'area erbosa all'interno del chiostro venne completamente lastricata.\nDescrizione.\nIl pozzo della Bufala si presenta come una struttura monumentale in travertino, collocata lungo la diagonale al centro del cortile del chiostro di San Francesco, che in quel punto risulta rialzato per accogliere la sottostante cisterna.\nIl pozzo propriamente detto si trova al centro del doppio basamento circolare e presenta ancora oggi l'apertura per incanalare l'acqua piovana nella cisterna interrata; lungo la struttura muraria che lo delimita vi \u00e8 collocato uno stemma. Lateralmente si elevano due colonne a sezione circolare che culminano con capitelli, sui quali poggia la pregevole struttura architravata che caratterizza il coronamento sommitale, sul quale poggiano due pinnacoli laterali ed uno centrale pi\u00f9 ampio e di forma sferica."}
{"id": "1809236", "revid": "6923", "url": "https://it.wikipedia.org/wiki?curid=1809236", "title": "Girl (Destiny's Child)", "text": "Girl \u00e8 un brano scritto da Beyonc\u00e9 Knowles, Kelly Rowland, Michelle Williams, Rodney Jerkins, Ric Rude, Angela Beyince, Sean Garrett, e Patrick Douthit per il quarto album delle Destiny's Child \"Destiny Fulfilled\" del 2004. La canzone \u00e8 stata estratta come terzo singolo dell'album nel 2005.\nIl video di \"Girl\" \u00e8 stato diretto da Bryan Barber."}
{"id": "1809239", "revid": "287204", "url": "https://it.wikipedia.org/wiki?curid=1809239", "title": "Ali ibn al-Husayn (re dell'Hijaz)", "text": "Fu il primogenito dello sceriffo al-Husayn ibn \u02bfAl\u012b, il primo sovrano del contemporaneo regno del Hijaz, ed esponente del casato hascemita.\nBiografia.\nGiovinezza.\nIl padre di \u02bfAl\u012b ibn al-Husayn fu nominato grande sceriffo di Mecca dalle autorit\u00e0 imperiali ottomane nel 1908, le sue relazioni con i Giovani Turchi, che s'erano impossessati del potere a seguito d'un colpo di mano, erano improntate a una crescente difficolt\u00e0.\nNel 1916 divenne uno dei leader della rivolta araba contro la dominazione ottomana. A seguito della vittoria della rivolta, al-Husayn si autoproclam\u00f2 primo re del Hijaz, grazie al sostegno del Regno Unito. I suoi fratelli \u02bfAbd All\u0101h e Faysal furono resi rispettivamente emiro di Transgiordania e re d'Iraq, mentre \u02bfAl\u012b rimase erede dei territori paterni in Arabia.\nMatrimonio.\nNel 1906 \u02bfAl\u012b spos\u00f2 a Yenik\u00f6y (sul Bosforo) Naf\u012bsa Khan\u016bm, figlia dell'emiro \u02bfAbd All\u0101h b. Muhammad Pasci\u00e0, grande sceriffo ed emiro di Mecca. \nAl governo del Hijaz.\nTuttavia, il re al-Husayn si trov\u00f2 immediatamente coinvolto nello scontro con il casato dei Sa\u02bf\u016bd, con sede a Riad. A seguito delle vittorie militari guadagnate dai Sa\u02bf\u016bd, al-Husayn abdic\u00f2 da tutti i suoi onori secolari a favore del figlio \u02bfAl\u012b il 3 ottobre 1924 (al-Husayn s'era precedentemente insignito del titolo, del tutto vuoto di concreta sostanza, di califfo nel marzo di quello stesso anno). Nel dicembre dell'anno seguente, le forze saudite s'impadronirono del Hijaz, che essi incorporarono nel regno dell'Arabia Saudita. \u02bfAl\u012b e la sua famiglia ripararono in Iraq.\nMorte.\n\u02bfAl\u012b b. al-Husayn mor\u00ec a Baghdad nel 1935. Ebbe quattro figlie e un solo figlio, \u02bfAbd al-Il\u0101h, che divenne reggente del regno iracheno durante la minore et\u00e0 del re Faysal II e che mor\u00ec il 14 luglio del 1958 in occasione del colpo di Stato militare da parte del generale \u02bfAbd al-Kar\u012bm Q\u0101sim.\nDiscendenza.\nIl principe \u02bfAl\u012b ebbero un figlio e quattro figlie:"}
{"id": "1809243", "revid": "1924342", "url": "https://it.wikipedia.org/wiki?curid=1809243", "title": "Cater 2 U", "text": "Cater 2 U \u00e8 un brano scritto da Beyonc\u00e9 Knowles, Kelly Rowland, Michelle Williams, Rodney Jerkins, Ric Rude e Robert Waller per il quarto album delle Destiny's Child \"Destiny Fulfilled\" del 2004. La canzone \u00e8 stata estratta come quarto singolo dell'album nel 2005 ed \u00e8 stato l'undicesimo ed ultimo singolo del gruppo ad entrare nella top20 della Billboard Hot 100. Il singolo \u00e8 arrivato al numero 3 della Billboard Hot R&amp;B/Hip-Hop Singles &amp; Tracks ed ha avuto successo in Oceania, ed \u00e8 stato nominato ai Grammy Awards del 2006 nelle categorie Best R&amp;B Song e Best R&amp;B Vocal Performance by a Duo Or Group.\nVideo.\nIl video di \"Cater 2 U\" \u00e8 stato diretto da Jake Nava (gi\u00e0 regista di molti video di Beyonc\u00e9) e girato in larga parte nel Red Rock Canyon State Park, in California. Il videoclip si apre con alcune riprese che mostrano le ombre che si allungano mentre scende il sole sul paesaggio desertico del Red Rock Canyon; le ragazze della band appaiono nella prima scena completamente nude e avvinghiate l'una all'altra dentro una grotta, con dei laser verdi che vengono proiettati sui loro corpi. Durante ogni ritornello le cantanti vengono mostrate mentre eseguono una coreografia in una striscia di deserto del canyon circondata da basse colonne di vetro a comporre una scenografia essenziale; le cantanti sono vestite in abiti lunghi e succinti di colore blu, che dal ginocchio in poi si aprono in una gonna a pieghe, e ballano di fronte a tre ragazzi che le osservano.\nOgni membro della band ha una sequenza nel video in cui appare da solo. Beyonc\u00e9 appare in bikini sulla rampa di lancio di una piscina allestita nel deserto, mentre lascia volare via un vestito di seta giallo. Kelly, che nella propria sequenza veste un completo molto corto color kaki e indossa molti gioielli, viene mostrata mentre scende da una Mercedes Benz fermata su una strada che attraversa il deserto, sulla quale inizia a sdraiarsi. La scena in cui appare Michelle da sola \u00e8 ambientata di notte, e la cantante appare sdraiata su una sdraio trasparente sotto un ombrellone, con un lungo vestito leggero colorato. Nelle scene insieme le cantanti hanno lunghi capelli lisci, mentre in quelle da sole hanno pettinature diverse. Il video si conclude con ognuna delle cantanti che approccia uno dei tre ragazzi mostrati prima, e con il sole che cala del tutto dietro le dune.\nIl video \u00e8 stato presentato in anteprima mondiale al programma di MTV Making the Video, che mostra i retroscena delle riprese, per poi andare in onda per la prima volta a TRL Usa il 14 marzo 2005.\nRiconoscimenti.\n\"Cater 2 U\" \u00e8 il quinto singolo della band ad aver ricevuto una nomination ai Grammy nella categoria Best R&amp;B Vocal Performance by a Duo Or Group e il terzo in quella Best R&amp;B Song. Il brano ha vinto un premio ai Soul Train Music Awards come Best Group Single, e uno ai Groovevolt Awards come Best Song, Band, Duo, or Group.\nRicezione.\n\"Cater 2 U\" inizialmente era stato programmato come terzo singolo estratto dall'album, ma poi la scelta \u00e8 caduta su \"Girl\". Nonostante ci\u00f2, le radio hanno iniziato a programmare il singolo insieme a \"Girl\", prima e dopo che quest'ultimo brano venisse scelto come terzo estratto ufficiale. Questa confusione ha inficiato sui risultati in classifica di \"Cater 2 U\", e infatti una volta uscito come quarto singolo ufficiale, molte radio si sono mostrate riluttanti a programmarlo spesso. Il singolo ha iniziato ad acquisire popolarit\u00e0 con l'uscita del video, che \u00e8 diventato in breve tempo uno dei pi\u00f9 visti e richiesti su MTV. Pur non riuscendo ad entrare in top10, il brano ha raggiunto la posizione numero 14 nella Hot 100, riuscendo a superare il precedente singolo \"Girl\" (# 23) e a rimanere nella top20 per molte settimane di seguito. Il successo \u00e8 stato inaspettato, considerando che si trattava di un quarto singolo, ed \u00e8 stato il quarto brano del gruppo ad entrare nella top20. Nelle classifiche R&amp;b il risultato \u00e8 stato ancora migliore, arrivando alla posizione numero 3, quando in passato molti successi della band non erano neanche entrati in top5. Nella Hot 100 di fine 2005 il singolo si \u00e8 classificato al numero 66, mentre nella classifica R&amp;B di fine anno al numero 11.\nIn Europa il singolo non \u00e8 stato praticamente pubblicato, ed \u00e8 uscito solo nei Paesi Bassi (paese dove la band ha sempre avuto successo), nelle cui classifiche non ha comunque raggiunto posizioni alte. In Oceania invece il singolo ha avuto successo. Nella classifica neozelandese il brano \u00e8 entrato direttamente alla posizione numero 7 il 29 agosto 2005, decretandola come la sua posizione pi\u00f9 alta e diventando il decimo singolo della band ad entrare nella top10 del paese. In Australia, dove ha raggiunto la posizione numero 15, \u00e8 stato l'undicesimo singolo del gruppo ad entrare in top20."}
{"id": "1809247", "revid": "1305772", "url": "https://it.wikipedia.org/wiki?curid=1809247", "title": "Rappresentazione succinta", "text": "In informatica, si chiama \"rappresentazione succinta\" di una struttura di dati un particolare schema di memorizzazione della stessa tale che lo spazio occupato sia simile al limite inferiore teorico e ciononostante sia possibile effettuare le operazioni tipiche della struttura (o perlomeno le operazioni di codifica e decodifica della forma succinta) in modo efficiente.\nPer alberi binari.\nL'esempio pi\u00f9 classico di rappresentazione succinta \u00e8 quello degli alberi binari: siccome il numero di alberi binari diversi con n nodi \u00e8 formula_1, che asintoticamente cresce come formula_2, il limite inferiore teorico di memoria richiesta \u00e8 circa\nbit per albero, ovvero 2 bit per nodo.\nQuesto limite si raggiunge facilmente con la seguente codifica:\nAd esempio, la rappresentazione succinta dell'albero a destra \u00e8 data dalla stringa:\nSi verifica facilmente che una tale notazione produce una stringa di esattamente formula_4 bit, e si pu\u00f2 quindi considerare succinta. \u00c8 evidente che questa rappresentazione riguarda la \"struttura\" dell'albero e non eventuali dati o etichette che i nodi del grafo contiene; questi possono essere memorizzati in un altro array, nell'ordine in cui vengono visitati dalla visita in ampiezza.\nQuesto risultato si pu\u00f2 generalizzare ad alberi qualsiasi.\nPer grafi.\nNel caso dei grafi orientati con n vertici numerati (ovvero supponendo che i vertici siano ordinati e considerando \"diversi\" due grafi tra i quali la funzione che manda il vertice i-esimo di un grafo nel vertice i-esimo dell'altro non \u00e8 un isomorfismo), la rappresentazione succinta \u00e8 molto pi\u00f9 semplice, ed \u00e8 data dalla matrice delle adiacenze. Posto n il numero dei vertici del grafo, i possibili grafi orientati numerati sono esattamente formula_5, ovvero esattamente tanti quante sono le matrici formula_6 contenenti solo 0 e 1.\nI grafi non orientati numerati sono invece formula_7, e una rappresentazione succinta perfetta \u00e8 data dalla parte triangolare superiore (o inferiore) della matrice di adiacenza (matrice che sar\u00e0 infatti simmetrica).\nIl discorso \u00e8 nettamente pi\u00f9 complesso nel caso dei grafi non numerati, dato che \u00e8 piuttosto complicato stabilire quando esiste un isomorfismo tra due grafi non numerati, e quindi quanti sono i \"tipi\" di grafi non isomorfi. Tuttavia si sa che il numero di bit necessari per codificare un grafo non numerato \u00e8 limitato inferiormente da\nformula_8\ne che esistono rappresentazioni efficienti (codifica e decodifica richiedono tempo lineari) che raggiungono questo limite."}
{"id": "1809257", "revid": "767487", "url": "https://it.wikipedia.org/wiki?curid=1809257", "title": "Stalk of the Celery", "text": "Stalk of the Celery, conosciuto anche come Stalk of the Celery Monster, \u00e8 un cortometraggio d'animazione del 1979 diretto e animato interamente da disegni a matita da Tim Burton durante il suo periodo scolastico al California Institute of the Arts."}
{"id": "1809261", "revid": "1924342", "url": "https://it.wikipedia.org/wiki?curid=1809261", "title": "Stand Up for Love", "text": "Stand Up for Love \u00e8 il primo singolo delle Destiny's Child ad essere estratto dal loro album greatest hits \"# 1's\".\nPubblicato nel 2005, il brano diventa il primo singolo delle Destiny's Child a non entrare in classifica negli Stati Uniti, e di fatto diventa l'ultimo singolo della carriera del gruppo.\nIl video di \"Stand Up for Love\" \u00e8 stato diretto da Matthew Rolston."}
{"id": "1809264", "revid": "287204", "url": "https://it.wikipedia.org/wiki?curid=1809264", "title": "Il mistero di Hunter's Lodge", "text": "Il mistero di Hunter's Lodge \u00e8 un racconto incluso in \"Poirot indaga\", la prima raccolta di racconti di Agatha Christie con protagonista il piccolo e geniale investigatore belga Hercule Poirot, pubblicato per la prima volta nel Regno Unito nel 1924.\nTrama.\nHercule Poirot \u00e8 a letto con l'influenza quando lui e Arthur Hastings ricevono la visita del signor Roger Havering, il figlio minore di un baronetto, che si \u00e8 sposato con un'attrice. L'uomo ha ricevuto la mattina un messaggio da parte della moglie in cui c'\u00e8 scritto che Harrington Pace, lo zio di Roger che vive con loro, \u00e8 stato assassinato, e che quindi deve tornare subito a casa portandosi dietro un investigatore. Dato che l'investigatore \u00e8 impossibilitato ad uscire di casa, Hastings prende il suo posto e si reca con Havering nel Derbyshire. Il signor Pace, fratello della madre di Havering, possedeva un isolato capanno da caccia nelle brughiere del Derbyshire. Al loro arrivo, Hastings e Havering trovano l'ispettore Japp, chiamato anche lui sul posto. Mentre Havering si sottopone ad alcune domande, Hastings parla con la governante, la signora Middleton, che gli racconta che un uomo barbuto \u00e8 arrivato la sera prima, per parlare con il signor Pace. Le due donne erano fuori della stanza in cui si trovavano Pace e lo sconosciuto quando all'improvviso hanno sentito degli spari. La porta della stanza era chiusa dall'interno ma c'era una finestra aperta, quindi le due donne sono riuscite ad entrare e dentro vi hanno trovato il corpo senza vita di Pace, ucciso con un colpo di pistola sparato da una delle due armi che erano in mostra nella stanza, che poi \u00e8 sparita, insieme all'uomo barbuto. La signora Middleton va a chiamare la signora Havering, che conferma a Hastings la storia della governante. Japp conferma anche l'alibi del signor Havering, che \u00e8 stato visto al suo club a Londra, ma ben presto la pistola mancante viene ritrovata a Ealing. Hastings racconta tutto a Poirot tramite lettere, ma l'investigatore sembra interessato solo ai vestiti indossati dalla governante e dalla moglie di Havering, e manda poi via telegramma l'ordine di arrestare subito la signora Middleton, che per\u00f2 sparisce prima che Hastings possa fare qualcosa. Dopo indagini approfondite si scopre che nessun elemento pu\u00f2 provare realmente l'esistenza della donna, n\u00e9 dall'agenzia dalla quale era stata presentata agli Havering, n\u00e9 sul modo in cui aveva raggiunto il capanno di caccia isolato. Una volta che Hastings \u00e8 tornato a Londra, Poirot gli espone la sua teoria: la signora Middleton non \u00e8 mai esistita, era la signora Havering che fingeva di essere la governante. Nessuno, a parte la coppia, pu\u00f2 affermare di avere visto le due donne insieme contemporaneamente. Havering era andato a Londra portandosi dietro una delle due pistole che ha poi buttato, mentre la signora Havering ha sparato allo zio del marito con l'altra pistola, che poi ha rimesso a posto. Japp ammette che la teoria \u00e8 molto credibile, ma senza nessuna prova non pu\u00f2 fare niente; gli Havering ereditano quindi la fortuna dello zio, ma la giustizia divina si mette in azione e i due muoiono in un incidente aereo."}
{"id": "1809265", "revid": "1543377", "url": "https://it.wikipedia.org/wiki?curid=1809265", "title": "Regent (vitigno)", "text": "Regent \u00e8 un vitigno ibrido a bacca nera ottenuto incrociando variet\u00e0 europee e americane. Il vitigno \u00e8 relativamente nuovo, con una certa resistenza contro le malattie provocate dai funghi (peronospora, oidio). Per questa sua qualit\u00e0 \u00e8 molto adatto per la coltivazione biologica. In tal caso il vigneto non dovrebbe subire trattamenti se non quelli permessi nella coltivazione biologica.\nStoria.\nCreato nel 1967 dal Professor Dr. Gerhardt Alleweldt all'istituto di Viticoltura di Geilweilerhof (Palatinato, Germania) tramite l'incrocio della variet\u00e0 Diana con l'ibrido interspecifico Chambourcin. Le prime piantagioni sperimentali vennero allestite nel 1985. Questo vitigno ha superato tutti i test tecnici ed organolettici effettuati, ad alto potenziale di qualit\u00e0. Dal 1996, le autorit\u00e0 tedesche l'hanno classificato pari alle variet\u00e0 \"Vitis vinifera\" tradizionali e, da allora, ufficialmente riconosciuto atto a produrre dei vini di qualit\u00e0, di denominazione di origine controllata in Germania. Si pu\u00f2 ottenere un vino secco e leggero, coltivabile nelle condizioni climatiche severe dell'Europa del nord.\nColtivazione.\nIl Regent \u00e8 coltivato in numerosi vigneti europei, in particolare in Germania e nel Regno Unito, e negli Stati Uniti. Si pu\u00f2 ottenere un vino secco e leggero, coltivabile nelle condizioni climatiche severe dell'Europa del nord.\nIl vitigno Regent \u00e8 adattato ad un clima fresco. Produce uve di media pezzatura in abbondanti quantit\u00e0, mostra un portamento eretto e una crescita simile alla \"vinifera\". La maturazione dei frutti avviene a met\u00e0/tarda stagione, e la fioritura durante l'ultima settimana di piogge di primavera. I fiori, se bagnati, sono molto sensibili all'infezione da parte di Botrytis, che ne provoca la marcescenza. Questo, insieme alla maturazione tardiva, risultano essere i principali aspetti negativi di questa variet\u00e0 di vite.\nVino.\nIl vino si presenta scurissimo, corposo con tannini ben integrati e moderata acidit\u00e0. L'affinamento avviene in barrique nuove/vecchie."}
{"id": "1809266", "revid": "3115", "url": "https://it.wikipedia.org/wiki?curid=1809266", "title": "Busitalia Campania", "text": "Busitalia Campania S.p.A. \u00e8 l'azienda di trasporti pubblici che gestisce il trasporto su gomma nella citt\u00e0 di Salerno e in parte della Provincia, nata come \"newco\" nel 2016 in seguito all'acquisto del CSTP (Consorzio Salernitano Trasporti Pubblici) da parte di Busitalia-Sita Nord.\nStoria.\nDalla T.E.P.S al C.S.T.P.\nNell'ottobre del 1906 nacque, su iniziativa di imprenditori belgi ed italiani la \"Tramways Electriques de la Province de Salerne (Societ\u00e8 Anonyme)\", con sede a Bruxelles, per realizzare una linea tranviaria che collegasse Salerno a Pompei. Nel 1920 un gruppo di imprenditori locali acquis\u00ec la societ\u00e0 e stabil\u00ec la nuova sede a Cava de' Tirreni iniziando a convertire, a partire dalla seconda met\u00e0 degli anni '30 la linea tranviaria in filovia, realizzando numerose nuove linee nel territorio della citt\u00e0 di Salerno. Nel 1939 la societ\u00e0 fu rilevata a sua volta dalla \"Societ\u00e0 Agricola Industriale Meridionale \"S.A.I.M.\"\" che ne trasfer\u00ec la sede a Roma per poi passare nel 1949 alla \"Societ\u00e0 Meridionale Trasporti \"SO.ME.TRA.\"\", che complet\u00f2 il processo di trasformazione da tram a filobus. Nel 1964 la SO.ME.TRA fu dichiarata fallita e le strutture e i mezzi furono acquisiti dall\"'Azienda Trasporti Autofiloviari Consorzio Salernitano (A.T.A.C.S.)\". L'azienda, si trasform\u00f2 nel 1996, nel \"Consorzio Salernitano Trasporti Pubblici \"C.S.T.P.\"\" divenuto nel 2001 Societ\u00e0 per azioni. Dal 2003 fa parte di UnicoCampania.\nLa crisi.\nNell'aprile 2011, a causa dei tagli ai fondi regionali per il trasporto pubblico decisi dalla Regione Campania, l'azienda entra in crisi, facendo registrare ingenti perdite e chiudendo in passivo il bilancio dell'anno 2011. Nel 2012 tale crisi porta l'assemblea dei soci del CSTP ad esprimere la volont\u00e0 di non ricostituire il capitale sociale, decretando di conseguenza la messa in liquidazione della societ\u00e0 ai sensi dell'art. 2484 del codice civile, a partire dal 12 aprile. Dopo alcuni mesi difficili per i lavoratori e gli utenti, con scioperi e tagli alle corse, il 29 novembre l'assemblea dei soci decide per la ricapitalizzazione dell'azienda e dunque per la revoca dello stato di liquidazione. Tuttavia, l'obiettivo non viene raggiunto, i tagli alle corse, giustificati dalla mancanza di fondi per la manutenzione dei mezzi, proseguono, cos\u00ec come gli scioperi dei dipendenti. Nel luglio 2013, il Tribunale di Salerno dichiara lo stato di insolvenza dell'azienda, nominando, su suggerimento del Ministero dello sviluppo economico, commissario giudiziale Raimondo Pasquino, rettore uscente dell'Universit\u00e0 di Salerno; nell'ottobre dello stesso anno l'azienda viene ammessa all'amministrazione straordinaria, con Pasquino commissario straordinario, con mandato biennale.\nLa nascita di Busitalia Campania.\nIl 27 maggio 2016 l'azienda viene ceduta, in seguito a procedura di gara, all'azienda Busitalia-Sita Nord per un importo di 5.9 milioni di \u20ac. Nasce cos\u00ec una nuova entit\u00e0, che prende il nome di BusItalia Campania mentre la CSTP diventa bad company con in carico tutti i debiti della vecchia azienda. Dal 1\u00ba gennaio 2017 gestisce ufficialmente il servizio di trasporto pubblico sul territorio salernitano.\nIl parco mezzi.\nA partire dal 2017 prende il via un'importante operazione di rinnovo del parco mezzi, frutto sia di investimenti privati dell'azienda sia di forniture regionali operate dall'Agenzia Regionale per la Mobilit\u00e0 Sostenibile, attraverso l'utilizzo di risorse POR-FESR 2007/2013 e 2014/2020 e gare CONSIP. In particolare vengono immessi nel parco mezzi 8 Sprinter e 5 Citaro.. Nel corso del 2019 vengono consegnati 25 Menarinibus Citymood da 10 metri e 20 BredaMenarinibus Vivacity da 8 metri per linee urbane, 10 Irisbus Crossway per linee interurbane. A fine fornitura saranno operativi 143 autobus nuovi. Ad agosto 2020 vennero consegnati 5 IVECO Urbanway Full Hybrid e a dicembre dello stesso anno ertrarono in servizio 3 Crossway Line da 13 metri, 10 Crossway Line da 10 metri, 19 Citymood suburbani da 10 metri e 12 Citaro da 10 metri urbani, per un totale di 49 nuovi autobus circolanti.\nLe linee principali.\nLe principali linee extraurbane sono la linea 8 che collega Salerno e Battipaglia attraversando tutta la parte orientale di Salerno, Pontecagnano, l'Aeroporto di Salerno-Costa d'Amalfi e infine Bellizzi, la linea 10 Stazione di Salerno-Mercato San Severino passando per Baronissi, poi la linea 4 che collega Salerno e Pompei attraversando quindi la Strada statale 18 Tirrena Inferiore e quindi le principali citt\u00e0 della provincia (Cava de' Tirreni, Nocera Superiore, Nocera Inferiore, Pagani, Angri e Scafati) e la linea 9 che collega il capoluogo e Siano via Nocera Superiore-Roccapiemonte e Castel San Giorgio.\nAltra linea importante \u00e8 la 75 Pagani-Angri-Napoli. Molto importanti anche la \"linea 23\" che collega Salerno, Baronissi e Calvanico attraversando la Strada statale 88 dei Due Principati, e la \"22\" che attraversa il comune di Pellezzano.\nL'Universit\u00e0 di Salerno \u00e8, invece, collegata con tre linee principali: 7, 17 e 27.\nAltre linee importanti sono la linea 6 Salerno Via Ligea-Quartieri Europa e Italia, la linea 11 Salerno Fratte-Sant'Eustachio, la linea 24 Salerno-Battipaglia-Campolongo, e la linea 74 Corbara/San Marzano sul Sarno- Angri-Castellammare di Stabia, unico collegamento del salernitano con la citt\u00e0 stabiese.\nNel 2019 \u00e8 approvato dal comune di Salerno il Piano Generale del Traffico Urbano che prevede una completa riorganizzazione delle linee su assi trasversali e longitudinali principali a cui si aggiungeranno una serie di linee circolari."}
{"id": "1809286", "revid": "767487", "url": "https://it.wikipedia.org/wiki?curid=1809286", "title": "Ecco il film dei Muppet", "text": "Ecco il film dei Muppet (\"The Muppet Movie\") \u00e8 un film del 1979 diretto da James Frawley.\nReintitolato Tutti a Hollywood coi Muppet nell'edizione in DVD, \u00e8 il primo di una serie di lungometraggi live-action musicali con protagonisti i Muppet di Jim Henson. Il film fu prodotto dalla Henson Associates e dalla ITC Entertainment. In America usc\u00ec tra la terza e la quarta stagione del \"Muppet Show\". Il film \u00e8 dedicato a Edgar Bergen, che mor\u00ec durante la produzione.\nNel 2009 \u00e8 stato scelto per essere conservato nel National Film Registry della Biblioteca del Congresso degli Stati Uniti.\nTrama.\nI Muppet sono in una sala del cinema pronti per vedere il loro film che inizia cos\u00ec: Kermit \u00e8 una rana di palude, dotato di un talento naturale per il canto, il ballo e le battute. Un giorno conosce un talent scout, Bernie, il quale gli propone di partire per Hollywood e partecipare ad un'audizione che potr\u00e0 farlo diventare ricco e famoso. Superate le prime titubanze, Kermit accetta e lascia la palude. Durante il viaggio, Kermit incontra \"per la prima volta\" gli altri Muppet: per primo incontra il simpatico orso Fozzie, un Stand-up comedian che lavora in uno squallido bar. Kermit invita Fozzie ad intraprendere con lui il viaggio verso Hollywood.\nSuccessivamente incontrano gli altri Muppet: la band di Dr. Denti e gli Electric Mayhem, Gonzo e la sua amata gallina Camilla, Rowlf il cane, l'affascinate maialina Miss Piggy (vincitrice di un concorso di bellezza e innamorata di Kermit al primo sguardo), ecc.. Insieme, i Muppet affronteranno un lungo viaggio per raggiungere Hollywood e la celebrit\u00e0. Ma le insidie non mancano: il simpatico (ma anche spregiudicato) magnate della ristorazione Doc Hopper infatti vuole che Kermit la rana sia il testimonial dei suoi prodotti culinari (a base di zampe di rana).\nPi\u00f9 volte Doc Hopper e il suo pi\u00f9 coscienzioso assistente Max ostacoleranno il viaggio dei Muppet, inseguendo Kermit per tutti gli Stati Uniti e tentando di convincerlo con le buone o con le cattive maniere: memorabile la scena dove la rana viene rapita (insieme a Piggy) e rischia di subire un terrificante lavaggio del cervello e la lotta tra Miss Piggy e la banda di Hopper, dove questi ultimi vengono sconfitti di netto. Dopo che gli amici animali si sono ricongiunti e a poche ore di viaggio dalla meta, Doc ingaggia un assassino di rane e Max (camuffato da poliziotto) avverte i Muppet della situazione; allora Kermit, conscio del fatto che le persecuzioni del magnate devono finire, decide di incontrarlo un'ultima volta e risolvere il problema una volta per tutte.\nInfine, la banda arriva ad una citt\u00e0 fantasma dove incontrano il Dott. Bunsen Honeydew e Beaker che hanno appena inventato delle pillole in grado di far crescere a dismisura qualunque cosa per un tempo limitato; mentre Kermit \u00e8 alla resa dei conti con Doc Hopper in stile Western, Animal ingerisce le pillole diventa gigantesco e con un ruggito mette in fuga Doc e la sua banda. Alla fine del viaggio i Muppet riusciranno ad arrivare ad Hollywood e a firmare il \"contratto che rende ricchi e famosi\" (il quale viene dato loro dal grande Orson Welles). Negli ultimi minuti realizzano (sul serio) il loro primo film."}
{"id": "1809292", "revid": "16573864", "url": "https://it.wikipedia.org/wiki?curid=1809292", "title": "Kardamyli", "text": ""}
{"id": "1809302", "revid": "1305772", "url": "https://it.wikipedia.org/wiki?curid=1809302", "title": "Storia della chirurgia", "text": "La chirurgia (dal greco, \"cheiros\": mano e \"ergon\": lavoro) \u00e8 un ramo della medicina che manipola fisicamente la struttura del corpo a fine diagnostico, preventivo o curativo. \nAmbroise Par\u00e9, chirurgo francese del secolo XVI, le attribu\u00ec quattro funzioni:\nDa quando l'uomo produce ed usa utensili e strumenti ha anche utilizzato il proprio ingegno per sviluppare tecniche chirurgiche sempre pi\u00f9 sofisticate. Sar\u00e0 necessario per\u00f2 arrivare alla rivoluzione industriale per vincere i tre principali ostacoli con cui si scontrava questa specialit\u00e0 medica, ovvero: l'emorragia, il dolore e l'infezione. Gli avanzamenti in questi campi hanno trasformato la chirurgia da un'arte rischiosa (e quindi sottovalutata per questo), ad una capace dei risultati pi\u00f9 sorprendenti.\nGeneralit\u00e0.\nLe professioni del chirurgo e del medico hanno subito molti incontri e scontri nel corso della storia.\nIn generale il chirurgo (barbiere, arruffone) \u00e8 stato considerato il tecnico, mentre il medico (pi\u00f9 relazionato storicamente con il sacerdote o lo sciamano) era un autentico terapeuta.\nDurante lo sviluppo della medicina moderna, la conoscenza di ambo le discipline si raggrupp\u00f2 nella medesima formazione accademica la quale, nella maggior parte dei paesi sviluppati, permette l'ottenimento del titolo congiunto di \"laurea in medicina e chirurgia\". \nBuona parte della sua storia \u00e8 relazionata con la storia della medicina in generale.\nLe nuove tecnologie applicate all'archeologia confermano che il suo sviluppo si rif\u00e0 all'origine stessa dell\"'homo sapiens\" la cui vita in libert\u00e0 era oggetto di numerosi incidenti, ferite ed emorragie suscettibili di trattamento chirurgico mediante tecniche rudimentali.\nOrigini della chirurgia.\nLe prime tecniche chirurgiche si utilizzarono per il trattamento delle ferite ed i traumi prodotti nel corso della vita. La combinazione di studi archeologici ed antropologici offre informazioni sui metodi rudimentali di sutura, amputazione, drenaggio e cauterizzazione di ferite, ottenuti con strumenti incandescenti.\nEsistono numerosi esempi:\nTra i trattamenti applicati dagli aztechi, secondo la descrizione dei testi spagnoli durante la conquista del Messico, si trovava questa raccomandazione per trattare le fratture: \"l'osso rotto deve essere steccato, esteso ed aggiustato, e se questo non sara sufficiente, si far\u00e0 un'incisione nell'estremo dell'osso inserendo un ramo di abete, nella cavit\u00e0 midollare\". . La medicina contemporanea ha sviluppato questo metodo di fissazione ossea nel secolo XX chiamandola \"fissazione midollare\".\nEsistono ritrovamenti archeologici di crani con segni evidenti di trapanazione (perforazione delle ossa piatte della testa per accedere all'encefalo), datate intorno all'anno 3000 a.C., nel quale si postula la sopravvivenza del paziente dopo l'intervento. Le pi\u00f9 antiche trapanazioni sono state fatte nella conca del Danubio, per\u00f2 esistono reperti simili negli scavi effettuati in Danimarca, Polonia, Regno Unito, Svezia e Spagna.\nFolke Henschen, medico e storico svedese, afferma che i ritrovamenti archeologici sovietici sulle rive del fiume Dniepr (negli anni sessanta), dimostrano l'esistenza di trapanature nei crani datati nel mesolitico, all'incirca 12.000 anni prima di Cristo.\nLa teoria della sopravvivenza alla trapanazione del cranio poggia sull'evidenza della formazione di nuovo tessuto osseo o di callo osseo attorno all'orifizio prodotto dalla trapanazione.\nIn alcuni studi il tasso di sopravvivenza supera il 50%.\nUn'altra disciplina correlata alla chirurgia della quale esistono evidenze da migliaia di anni \u00e8 l'anestesiologia. L'alcool (\"al-ku\u1e25\u016bl\", ) \u00e8 probabilmente uno degli anestetici pi\u00f9 antichi, e il suo impiego \u00e8 stato constatato varie migliaia di anni prima della nostra epoca. Inoltre si conosce l'impiego dell'oppio da migliaia di anni (alcuni cilindri babilonesi e bassorilievi mesopotamici mostrano delle teste di papavero da oppio) per uso anestetico oltre che ricreativo.\nAltre piante utilizzate nell'antichit\u00e0 con lo stesso fine furono l'estratto di \"Cannabis sativa\", il ginepro comune, la pianta di coca o la mandragora.\nAltra tecnica antica \u00e8 il salasso o flebotomia, attestata da numerose societ\u00e0 nel corso della storia inca peruviani, India (ayurveda), Greci (Ippocrate), effettuato mediante strumenti taglienti o l'utilizzo di sanguisughe. Nei papiri di Kahun si menziona la tecnica del salasso, utilizzata da alcuni veterinari egizi. Questa tecnica si estese con una grande diffusione in occidente, a modo che nel rinascimento si potevano vedere \"Calendari dei salassi\" che raccomandavano il suo utilizzo in momenti particolari dell'anno. Esso era usato per la cura dei dolori pi\u00f9 disparati come l'infiammazione, l'infezione, l'ictus, la fase maniacale delle psicosi bipolari e anche come metodo preventivo di molte altre infermit\u00e0.\nMesopotamia.\nBeroso, filosofo caldeo del III secolo a.C. riport\u00f2 molte tradizioni scritte su Babilonia (principalmente negli archivi di Borsippa), e arriv\u00f2 ad affermare che da quando il dio Oannes insegn\u00f2 al popolo sumero tutto lo scibile riguardo alla civilt\u00e0, nulla di nuovo era stato inventato. Questa affermazione sorprendente sembra meno iperbolica quando si analizzano le tavole sumere e si evidenzia tutto ci\u00f2 che la civilt\u00e0 sumera svilupp\u00f2 e invent\u00f2 varie migliaia di anni prima della nostra era. \nCirca nel 4000 a.C. si stabilisce in Mesopotamia (tra il Tigri e l'Eufrate) la civilt\u00e0 Sumera, che ha sviluppato la forma di scrittura pi\u00f9 antica mai conosciuta. Tra le 30.000 tavolette cuneiformi scoperte, circa 800 trattano temi medici (e in una di queste c'\u00e8 la prima ricetta medica conosciuta). Il nome del primo chirurgo conosciuto \u00e8 Urlugaledin, del 4000 a.C., il cui simbolo personale in un timbro mostra due coltelli circondanti una pianta medicinale. Questo timbro si trova nel museo del Louvre a Parigi.\nIl modello di salute e malattia tra i sumeri si basava su una concezione sovrannaturale della malattia: questa era un castigo divino imposto da differenti d\u00e8moni in seguito alla rottura di alcuni tab\u00f9. Cos\u00ec la prima cosa che il medico doveva fare era identificare quale dei circa 6000 possibili d\u00e8moni aveva causato il problema. Per farlo utilizzavano tecniche divinatore basate sullo studio del volo degli uccelli, della posizione degli astri o del fegato di alcuni animali. In questo modo la medicina era profondamente legata al sacerdozio e la chirurgia restava relegata a specialit\u00e0 medica di seconda categoria.\nCi\u00f2 nonostante lo sviluppo delle tecniche chirurgiche \u00e8 notevole: a Ninive sono stati ritrovati strumenti di bronzo e ossidiana di elegante fattura, come bisturi, seghe, trapani ecc.\nIl \"codice di Hammurabi\" (ritrovato a Susa, Iran, e conservato nel museo del Louvre), d'altra parte, protegge la chirurgia con la sua abbondante legislazione. Alcuni frammenti di questo codice trattano specificamente gli interventi chirurgici:\nEgitto.\nIntorno al 3100 a.C. comincia il periodo di splendore della civilt\u00e0 egizia, quando Narmer, il primo faraone, stabilisce la capitale a Menfi. Come accade con la civilt\u00e0 sumera e la scrittura cuneiforme, si conserva un gran numero di documenti su questa civilt\u00e0 grazie all'uso della scrittura geroglifica.\nIl primo trattato di chirurgia data alla prima epoca monarchica (2700 a.C.) ed \u00e8 stato scritto da Imhotep, visir del faraone Djoser, sacerdote, astronomo, medico e primo architetto di cui si abbia notizia. La sua fama di guaritore fu tale che venne deificato e considerato il dio egizio della medicina.\nAltri famosi medici dell'Antico Impero (dal 2500 al 2100 a.C.) furono Sachmet, medico del faraone Nebkhau, o Nesmenau, una sorta di primario dell'epoca.\nSu uno degli stipiti all'entrata del tempio di Menfi si trova il bassorilievo pi\u00f9 antico relativo a un intervento chirurgico: una circoncisione. Tra i vari papiri conservati se ne conoscono nove relativi a materie mediche; tra essi il pi\u00f9 famoso e importante \u00e8 quello denominato dal suo scopritore: Georg Ebers.\nIl papiro Ebers.\nIl papiro Ebers, conservato all'Universit\u00e0 di Lipsia, \u00e8 considerato uno dei pi\u00f9 antichi trattati di medicina conosciuti. La sua composizione \u00e8 datata intorno all'anno 1550 a.C. ed \u00e8 lungo circa 20 metri. Vi sono scritte ricette, una farmacopea e la descrizione di numerose malattie, nonch\u00e9 alcuni trattamenti cosmetici.\nRiguardo alla chirurgia, si fa menzione dei morsi di coccodrillo e delle ustioni. Raccomandava il drenaggio dei gonfiori, anche se avvisava che determinate patologie della pelle non dovevano essere toccate.\nIl papiro Edwin Smith.\nIl \"papiro Edwin Smith\" \u00e8 un documento di soli 5 metri, meno conosciuto, datato 1600 a.C., ed \u00e8 un manuale di chirurgia traumatica di sorprendente qualit\u00e0 per quell'epoca.\nCome esempio, ecco un'approssimazione diagnostica interessante, dopo un traumatismo cranio-encefalico:\nNella parte finale di questo manoscritto viene descritto in dettaglio come trattare una dislocazione della mandibola; le esaustive descrizioni anatomiche, la cui possibile origine sta nella tecnica dell'imbalsamazione, non saranno superate fino a molti secoli dopo.\nCina e India.\nDopo la seconda met\u00e0 del XX secolo la medicina occidentale (la cui corrente principale \u00e8 di forte tendenza biologicista), accetta comunque la coesistenza di un modello di salute-malattia basato su un paradigma ambientalista o integrale: la malattia \u00e8 il risultato della scomparsa dell'equilibrio naturale tra l'essere vivente e l'ambiente che lo circonda. Questo squilibrio o mancanza d'armonia tra l'individuo e l'ambiente costituisce l'asse principale del millenario modello orientale.\nLa medicina cinese tradizionale descrive l'equilibrio di cinque elementi che considera fondamentali: acqua, terra, fuoco, legno e metallo. A sua volta l'equilibrio \u00e8 il risultato della presenza di due forze: Yin e Yang, che operano simultaneamente.\nIl manuale medico cinese pi\u00f9 antico conosciuto \u00e8 datato intorno all'anno 2600 a.C., ed \u00e8 noto con il nome di \"Nei Ching\". Questo testo viene attribuito all'imperatore giallo, Huang Di (anche se gli storici moderni considerano che fu compilato da fonti antiche da uno studioso tra le dinastie Zhou e Han, oltre 2000 anni dopo) e sviluppa molti concetti medici interessanti per l'epoca. Tuttavia, il tab\u00f9 di rispettare i cadaveri umani sembra avere frenato conoscenze di anatomia chirurgica, essendo i suoi principali trattamenti di natura chirurgica superficiale o di minore importanza (disinfezione delle ferite, massaggi in patologie traumatologiche, etc.).\nLa medicina cinese si svilupp\u00f2 a favore di una disciplina a cavallo tra la medicina e la chirurgia denominata agopuntura: secondo questa disciplina l'applicazione di aghi in alcuni dei 365 punti di inserzione (o fino a 600, a seconda delle scuole) restaurerebbe l'equilibrio perduto tra Yin e Yang.\nLa civilt\u00e0 ind\u00fa, da parte sua, descrive nell\"Atharvaveda\" alcuni procedimenti medici ampliati parzialmente nell\"Ayurveda\", due libri sacri. Quest'ultimo, datato all'800 a.C., \u00e8 il precursore di un trattato di chirurgia ind\u00f9 conosciuto come \"Susruta Samhita\". Susruta \u00e8 il supposto autore (anche se non si sa niente di questo individuo od insieme di individui), e la datazione di questa compilazione \u00e8 dubbia, oscillando, a seconda degli autori, tra l'800 a.C. e il 400 d.C. In questo trattato si descrivono tecniche chirurgiche ingegnose, successivamente reinventate dalla medicina contemporanea: la riduzione delle fratture mediante ferula, sutura delle ferite, cauterizzazione delle fistole o drenaggio degli ascessi. Questo manuale contiene un allegato che elenca e rappresenta graficamente 121 diversi strumenti chirurgici.\nLa medicina ind\u00f9 fu la prima a sviluppare tecniche specifiche di chirurgia plastica: dalla riparazione delle deformit\u00e0 del padiglione auricolare dopo la perforazione per mettere orecchini, fino ad una complessa tecnica di rinoplastica (presumibilmente sviluppato da ladri, dopo che gli era stata applicata la pena dell'amputazione del naso prevista per il loro crimine).\nInoltre si descrivono metodi chirurgici di eliminazione di calcoli renali, calcoli biliari e anche un metodo per intervenire sulla cataratta:\nAmerica precolombiana.\nEsistono numerose scoperte archeologiche che dimostrano che la pratica della trapanazione del cranio era conosciuta in tutto il continente americano (includendo in ci\u00f2 anche le trib\u00f9 nordamericane). \u00c8 per\u00f2 necessario segnalare che il maggior sviluppo della chirurgia si raggiunse nelle due principali civilt\u00e0 del centro-sud: Aztechi e Inca. Comunque in generale la concezione della salute-infermit\u00e0 era di tipo animista o spirituale e la profonda conoscenza delle erbe o dei principi attivi naturali dot\u00f2 queste culture di un importante arsenale: ad esempio, emergono l'uso della coca (\"erytroxilon coca\"), del yag\u00e9 (\"banisteriopsis caapi\"), del yopo (\"piptadenia peregrina\"), del peric\u00e1 (\"virola colophila\"), del tabacco (\"nicotiana tabacum\"), del yoco (\"paulinia yoco\"), e del curaro e di alcune datura come agente anestetico.\n\u00c8 degno di nota trovare la prima scuola medica nel Monte Alb\u00e1n, accanto a Oaxaca, datato intorno all'anno 250 d.C., nel cui sito si sono trovate alcune incisioni anatomiche, tra le quali paiono esservi interventi di parto cesareo e una descrizione di diversi interventi minori, come l'estrazione di denti, la riduzione delle fratture o il drenaggio di ascessi.\nTra gli aztechi esisteva una differenza tra il medico empirico, o \"tepatl\" (simile per certi aspetti al \"chirurgo-barbiere\" del tardo Medioevo europeo), ed il medico sciamano (\"ticitl\"), pi\u00f9 versato nelle procedure magiche.\nAnche alcuni guaritori si potevano specializzare in aree operative, di cui si trovano esempi nel \"Codice Magliabechiano\", come fisioterapisti, ostetriche o chirurghi propriamente detti.\nIl traumatologo era conosciuto come \"Teomiquetzan\", esperto principalmente in ferite e traumatismi prodotti in combattimento. La \"tlamatlquiticitl\" od ostetrica seguiva la gravidanza, e poteva anche eseguire una embriotomia in caso di aborto. \u00c8 degno di nota l'uso della ossitocina (stimolante della contrazione uterina) presente nella pianta \"cihuapatl\".\nLa conoscenza dell'anatomia (basata sulle esperienze dei combattimenti in guerra e sui sacrifici rituali), permise una tecnica chirurgica e traumatologica estremamente avanzata, essendo di utilizzo comune le ferule e uno strumentario chirurgico variato. Questi utensili chirurgici erano molto variabili tra le diverse trib\u00f9 americane, da piccole punte di osso ad autentici bisturi con manici, come attestato tra i Karim\u00e9, od il tumi, di manifattura moche e simbolo della medicina peruviana.\nFrancisco L\u00f3pez de G\u00f3mara nella sua \"Historia de Indias\" descrive le differenti pratiche mediche che incontrarono i conquistadores spagnoli:\nIl \"Codice de la Cruz-Badiano\", contiene buona parte delle tecniche conosciute dagli indigeni, compresa una curiosa lista di sintomi che presentano gli individui che stanno per morire.\nLa chirurgia nell'antichit\u00e0.\nGrecia.\nNel Mar Egeo si svilupp\u00f2 tra l'anno 2500 e 1500 a.C. la civilt\u00e0 Minoica, precorritrice della civilt\u00e0 greca. Nel 1971 durante scavi archeologici a Nauplia, si ritrovarono in una tomba micenea vari strumenti medici, datati circa 1500 anni prima della nostra era (coltelli, forbici, pinze, sonde), attribuiti da alcuni autori al mitico (tra i greci) medico Palamida.\nLa pi\u00f9 antica opera greca scritta che includa conoscenze riguardanti la medicina sono i poemi omerici: l'Iliade e l'Odissea. Nel primo si descrive ad esempio il trattamento che riceve il re Menelao dopo essere stato colpito nel polso da una freccia, durante l'assedio di Troia: il chirurgo risulta essere Asclepio, il dio della medicina greca educato nella scienza medica dal centauro Chirone. Dal suo nome deriva \"Esculapio\", un antico sinonimo del medico, e dal nome della figlia Igea, deriv\u00f2 il nome attribuito all'attuale ramo della medicina preventiva denominata Igiene.\nAd Asclepio si attribuisce anche l'origine del bastone di Asclepio, considerato un simbolo medico universale anche oggi.\nTuttavia la figura medica per eccellenza nella cultura della Grecia classica \u00e8 Ippocrate. Questo medico, nato a Coo nel 460 a.C., \u00e8 considerato il padre della medicina moderna e la sua vita coincise con l'et\u00e0 dell'oro della civilt\u00e0 ellenica e della sua moderna visione cosmica della \"Ragione\" in contrapposizione al \"Mito\". Fond\u00f2 una Scuola medica basata sui principi del cosiddetto \"Giuramento di Ippocrate\", che ancora oggi viene recitato (in modo rituale, non letterale) dai neolaureati in Medicina e Chirurgia di molti paesi occidentali. I campi medici abbracciati da Ippocrate includono la medicina interna, l'igiene, l'etica medica e la dietetica. Sulla chirurgia esistono numerose annotazioni nei suoi scritti.\nRiportiamo, a mo' di esempio, di cosa e come debba esercitare un chirurgo secondo Ippocrate:\nNei trattati di chirurgia del \"corpus\" ippocratico si evidenzia una notevole esattezza anatomica, e sorprendono alcune proposte terapeutiche ancora oggi pienamente in uso, come il drenaggio dell'empiema pleurico, o i trattamenti suggeriti per i traumi cranici. Le proposte per la riduzione delle fratture includono l'utilizzo di diversi supporti fisici (come il \"banco ippocratico\" o la \"scala ippocratica\", supporti di riduzione della frattura dell'omero e sistemi di trazione) di fattura ingegnosa e di provata efficacia.\nDopo Ippocrate, la successiva figura medica greca di spicco fu Aristotele. Questo pensatore poliedrico apprese la medicina da suo padre, ma non risulta che la esercitasse assiduamente. Tuttavia la sua scuola peripatetica fu la culla di vari medici e chirurghi insigni dell'epoca: Diocle di Caristo, Prassagora di Cos e Teofrasto di Ereso sono alcuni esempi. Questa scuola non apport\u00f2 novit\u00e0 essenziali in materia di chirurgia.\nIntorno all'anno 300 a.C. Alessandro Magno fond\u00f2 Alessandria d'Egitto, citt\u00e0 che in poco tempo si trasformer\u00e0 nel centro culturale del Mediterraneo e del vicino Oriente. La \"Scuola Alessandrina\" raccolse e svilupp\u00f2 tutte le conoscenze sulla medicina (e su molte altre discipline) conosciute in quell'epoca, contribuendo a formare alcuni chirurghi di primo piano. Si cita il nome di Erofilo di Calcedonia, come il primo ad eseguire dissezioni in pubblico; alcune fonti informano anche della possibilit\u00e0 che la Tolomeo abbia messo a sua disposizione condannati a morte per praticare la vivisezione. Questo clinico s'interess\u00f2 per lo pi\u00f9 allo studio del sistema nervoso e di quello digestivo.\nAltro medico importante della scuola alessandrina fu Erasistrato di Chio, scopritore della colecisti (condotto che trasporta la bile nell'intestino tenue), e del sistema di circolazione portale (un sistema di vene che attraversa il fegato, con sangue proveniente dal tratto digestivo).\nParallelamente si svilupp\u00f2 la scuola empirista, il cui principale esponente medico fu Glauco di Tarentio (secolo I a.C.). Glauco pu\u00f2 essere considerato come il precursore della medicina basata sulle evidenze, dato che per lui esisteva solo una base affidabile: ovvero i risultati fondati sulla propria esperienza e su quella degli altri medici, o nella logica analogica quando non esistano dati preliminari da confrontare. Sotto questo paradigma filosofico si svilupparono tecniche chirurgiche come gli interventi alle cataratte e la litotomia (estrazione di calcoli renali mediante un'incisione della vescica o dell'uretra).\nRoma.\nLa civilt\u00e0 etrusca, prima di importare le conoscenze della cultura greca, aveva a malapena sviluppato un \"corpus\" medico di interesse, a eccezione di una notevole capacit\u00e0 nel campo dell'odontoiatria: tra gli Etruschi sono state trovate protesi fisse, mobili, con filo d'oro, con denti naturali e artificiali, e anche alcune corone d'oro fuso\nUno dei pochi chirurghi romani conosciuti dell'era precristiana fu Arcagato. Fu citato da Plinio nella sua \"Naturalis Historia\", in cui si fa anche riferimento al suo soprannome, che era inizialmente \"Vulnarius\" (curaferite); ma per i suoi metodi ed i successivi fallimenti si guadagn\u00f2 il soprannome di \"Carnifex\".\nTra gli anni 25 a.C. e 50 a.C. della nostra era visse un'altra figura medica di grande importanza: Aulo Cornelio Celso. In realt\u00e0 non si ha la certezza che abbia esercitato la medicina, certo \u00e8 che ci ha lasciato un trattato di medicina (\"De Re Medica Libri Octo\") che descrive per la prima volta la tecnica chirurgica della legatura che propone l'uso per le fratture, a modo di ferula, di materiali semirigidi o malleabili come la cera. Descrive fino a 50 tipi di strumenti chirurgici. Si tratta di una vasta opera che include trattamento per le ferite, emorragie, ferite da freccia, varici e attribuisce alla chirurgia un'importanza fondamentale tra le specialit\u00e0 mediche. Celso descrive cos\u00ec il chirurgo ideale:\nA Roma la casta medica si divideva in gruppi che ricordano le specialit\u00e0 attuali, in medici generali (\"medici\"), in chirurghi (\"medici vulnerum\", \"chirurgi\"), oculisti (\"medici ab oculis\"), dentisti e gli specialisti nelle malattie dell'udito.\nLe Legioni romane disponevano di un chirurgo e di un\"\u00e9quipe\" capace d'installare un ospedale in pieno campo di battaglia, per curare i feriti durante il combattimento. Uno di questi medici legionari fu Dioscoride, l'autore del manuale farmacologico pi\u00f9 utilizzato e conosciuto fino al secolo XV. I suoi viaggi con l'esercito romano gli permisero di collezionare un gran campionario di erbe e sostanze medicinali e scrivere la sua grande opera: \"De Materia Medica\".\nLa figura medica romana per eccellenza fu Galeno, la cui influenza (e conseguentemente i suoi errori anatomici e fisiologici) perdur\u00f2 fino al secolo XVI (il primo a correggerli fu Vesalio). Galeno di Pergamo nacque nell'anno 130 d.C., sotto l'influenza greca e sotto uno dei maggiori templi dedicati a Esculapio (\"Asclepio\"). Studi\u00f2 medicina con due discepoli di Ippocrate: Estraconio e Satiro, e successivamente visit\u00f2 le scuole di Smirne, Corinto e Alessandria. Alla fine si rec\u00f2 a Roma ove la sua fama crebbe fino a diventare il medico personale dell'imperatore Marco Aurelio.\nSenza dubbio a Roma le autopsie erano proibite, per cui le sue conoscenze di anatomia si fondavano sulle dissezioni di animali, la qual cosa lo port\u00f2 a commettere alcuni errori.\nNel campo della chirurgia descrisse il nervo laringeo ricorrente, il cui taglio accidentale nel corso di intervento per gozzo, poteva provocare la perdita della voce; la sua dedizione nel trattamento delle ferite dei gladiatori gli diede una gran fama come chirurgo e traumatologo; furono da lui eseguiti vari interventi nuovi e di buon esito, tra cui il trattamento per il labbro leporino o l'estirpazione dei polipi nasali.\nMor\u00ec intorno all'anno 200 della nostra era, con un lascito non sempre benefico per il progresso della medicina, per\u00f2 di indubitabile valore. Il suo nome, al pari di quello di Esculapio, divent\u00f2 sinonimo di medico.\nAreteo di Cappadocia non ottenne la fama e il riconoscimento pubblico di Galeno, per\u00f2 lo scarso materiale scritto che di lui fu conservato dimostra una grande conoscenza e un ancora maggiore buon senso. Non si conoscono molti dati di questo modesto medico romano, salvo la sua provenienza anatolica e che visse nel primo secolo d.C. Si form\u00f2 verosimilmente in Alessandria (ove erano permesse le autopsie) visto che le sue conoscenze di anatomia viscerale erano molto complete. Le sue opere contengono poche riflessioni teoriche, e almeno uno dei suoi libri parla di chirurgia (anche di questo non si ha nessun esemplare, si sa solo della sua esistenza grazie a riferimenti indiretti). \u00c8 il primo medico a descrivere il quadro clinico del tetano, e a lui si deve il nome attuale dell'epilessia e del diabete.\nImportante \u00e8 la serie di strumenti chirurgici ritrovati a Rimini nella Domus del chirurgo.\nBisanzio.\nL'impero Romano d'Oriente fu, dopo la divisione per la morte di Teodosio, l'erede della cultura e della medicina greca.\nLa cultura bizantina, nel suo sforzo finalizzato a non perdere gli insegnamenti classici, esercit\u00f2 una funzione fondamentale ricompilando e catalogando il meglio della tradizione greca e romana. Il medico personale dell'imperatore Giuliano, di nome Oribasio, riport\u00f2 in 70 volumi (\"Las Sinagogas m\u00e9dicas\") tutto il sapere medico noto fino ad allora.\nCon lo stesso spirito compilatore, anche se meno innovatore, troviamo Alessandro di Tralles (fratello dell'architetto di Hagia Sophia), o Aezio di Amida, del secolo VI, quest'ultimo specificatamente dedito alla chirurgia. Tra le sue opere vi \u00e8 un trattato sugli aneurismi (\"De vasorum dilatatione\") e molti capitoli di chirurgia ginecologica.\nL'ultimo grande chirurgo dell'Impero Bizantino fu Paolo di Egina (607-690), il quale svilupp\u00f2 alcune tecniche per la chirurgia del gozzo.\nLa chirurgia nel Medioevo.\nLa medicina conventuale dell'alto medioevo.\nSi former\u00e0 quindi una medicina chiamata conventuale.\nCon il concetto di carit\u00e0 nacquero gli ospedali, in un primo tempo intesi come luogo di accoglienza per deboli (poveri, pellegrini, ammalati, vecchi, neonati o infanzia abbandonata), successivamente come strutture dedicate alle cure delle malattie. La Medicina conventuale ha la caratteristica di dare asilo a viandanti e curare gli ammalati. Nel 529 viene fondato da San Benedetto da Norcia il Monastero di Montecassino. Contemporaneamente fiorisce una medicina laica, in particolare la scuola di Salerno.\nIl ruolo della chiesa nel basso medioevo.\nLa storiografia moderna, in particolare gli autori Darrel W. Amundsen, e Walsh,\nritengono che il ruolo della Chiesa vada rivalutato da fondamentale nemico della medicina (in particolare la chirurgia) a ruolo pi\u00f9 attivo nel promuovere la medicina e a non ostacolare la chirurgia. \nEsso non vieta la medicina in s\u00e9 stessa, bens\u00ec fa' divieto di fatto ai regolari di lasciare i loro luoghi e doveri religiosi per altri scopi. \nDi fatto, la separazione tra internisti e chirurghi, gi\u00e0 presente dall'antichit\u00e0, non fu risolta.\n\"Ecclesia abhorret a sanguine\".\nEsistono molti dati discordanti su questa famosa massima. Secondo una moderna storiografia, la seguente frase non \u00e8 riscontrabile in nessun atto ufficiale della chiesa. Si pu\u00f2 trovare solo in Fran\u00e7ois Quesnay, storico della Facolt\u00e0 di Chirurgia di Parigi, che nel 1774, cita un passo dalle \"Recherches de la France\" di \u00c9tienne Pasquier (\"et comme l'eglise n'abhorre rien tant que le sang\") e lo tradusse in latino. Di questa frase pare non trovarsi alcuna fonte precedente.\nOspedali.\nNell'alto medioevo l'ospedale \u00e8 soprattutto uno \"xenodochio\" (dal greco \"xenos\" = \"ospite, straniero\" e \"dokeion\" = \"ospizio\"). Nel basso medioevo \u00e8 soprattutto un ospedale nel senso pi\u00f9 moderno. \nInfatti svolge un'azione prevalentemente di \"riparo\", ma sempre pi\u00f9 indirizzata a malati, vecchi e bambini, quindi \"brefotrofi\" (dal greco \"brefos\" = \"neonato\" e \"trefo\" = \"nutrire\"), \"orfanotrofi\" (dal greco \"orfanos\" = \"privo di\") e \"gerontocomi\" (dal greco \"geron\" = \"vecchio\")\nNell'occidente medioevale, fino ad almeno il 1280, non esistono casi di apprendistato o insegnamento medico in ambito ospedaliero.\nQuindi gli ospedali furono dotati molto lentamente di medici.\nTra il XII ed il XIII secolo la lebbra ebbe la sua massima espansione; si ebbe quindi una crescita numerica dei lebbrosari.\nAlla fine del XIV secolo comparve in Europa la peste con la sua carica di morti. \nMa il lebbrosario \u00e8 una struttura per cronici, inguaribili, strutturata come una piccola citt\u00e0, nata per isolare, non per guarire. Il lazzaretto nasce per gli acuti, a pericolosit\u00e0 altissima, ma con la possibilit\u00e0 di recupero.\nCon il lazzaretto inizia la storia dell'ospedale moderno\nIl maggior ospedale conosciuto dell'epoca si trovava al Cairo: l'ospedale di Al-Mansur, fondato nel 1283, era strutturato con una divisione per reparti specialistici, secondo una logica attuale; prevedeva anche una sezione di dietetica coordinata con la cucina dell'ospedale, un reparto per i pazienti esterni, sale di conferenze e biblioteca.\nFigure mediche nel medioevo.\n\u00c8 necessario, per indagare la famosa separazione della medicina dalla chirurgia, indagare le principali figure sanitarie del medioevo:\nArabi.\nSeguendo un detto di Maometto: \"Cercate il sapere, anche se dovete andare in Cina\" o \"Chi lascia la sua casa per dedicarsi alla scienza, segue i passi di Allah\", il mondo arabo-islamico seppe raccogliere gli insegnamenti delle culture con cui venne in contatto.\nTra i musulmani, \"al-\u1e25ak\u012bm\" (il medico) era sinonimo di maestro erudito. I medici arabi avevano l'obbligo di specializzarsi in alcuni campi della medicina ed esistevano classi all'interno della professione. Dalla categoria pi\u00f9 elevata alla inferiore troviamo il semplice \"\u1e25ak\u012bm\" (medico dell'ospedale), \"\u1e6dab\u012bb\", \"mu\u1e6dabbib\" (medico pratico) e \"mudawi\" (medico la cui sapienza era meramente empirica).\nIn tutti i manuali medici arabi si trovano importanti capitoli o sezioni dedicate alla chirurgia, ispirandosi alla tradizione alessandrina, che originariamente non fu appresa in Alessandria, bens\u00ec a Gundishapur (Persia sasanide), ove i cristiani nestoriani erano impiegati per tradurre le principali opere dal greco all'arabo. L\u00ec si form\u00f2 una classe medica di rilievo, sotto l'insegnamento di Hunayn ibn Ishaq (808-873), che arriv\u00f2 a essere il medico personale del califfo al-Ma\u02bem\u016bn. \nSuccessivamente primegger\u00e0 Ab\u016b Bakr Mu\u1e25ammad ibn Z\u0101kariy\u0101, la cui \"nisba\" era Al-Razi (cio\u00e8 \"di Rayy\"), che in Occidente sar\u00e0 chiamato Rhazes. Medico del califfo e direttore-fondatore dell'ospedale di Baghdad, si racconta che per decidere ove ubicarlo, fece porre i cadaveri di alcuni animali nei 4 punti cardinali della citt\u00e0, optando per la direzione nella quale la decomposizione era meno rapida. Non ebbe un particolare interesse per la chirurgia, eccetto qualche proposta di estrazione dei molari cariati, inclusa nella sua opera medica (\"Kit\u0101b al-Man\u1e63\u016br\u012b\").\nMalgrado la sua enorme fama come figura medica dell'Islam, Ab\u016b \u02bfAl\u012b ibn S\u012bn\u0101 (Avicenna) (980-1037), non incluse nel suo \"Canone\" alcun trattamento chirurgico d'interesse, raccomandando la cauterizzazione come metodo generale chirurgico. Nell'opera \"Il canone della medicina\" (\"Al-q\u0101n\u016bn f\u012b l-\u1e6dibb\"), Avicenna segnala invece, nella sezione dedicata alla pratica, l'utilizzo della chirurgia con: salassi, incisioni e asportazioni, riparazioni di lussazioni e fratture\nIn modo simile, i filosofi e medici iberici Avempace (1080 - 1138) e Averro\u00e8 (1126-1198) accennarono appena alla materia chirurgica nelle proprie opere mediche, dedicandosi principalmente alle piante medicinali.\nAbulcasis (Ab\u016b l-Q\u0101sim al-Zahr\u0101w\u012b) \u00e8 il primo chirurgo specialista conosciuto del mondo islamico. Nacque a Madinat al-Zahra nell'anno 936 e visse nella corte dei califfi omayyadi \u02bfAbd al-Ra\u1e25man III (e forse di al-\u1e24akam II). La sua principale opera compilatoria fu il \"Kit\u0101b al-ta\u1e63r\u012bf\" (\"Il libro della pratica\" e \"Il libro del metodo\") il cui volume XXX contiene un esteso trattato di chirurgia.\nI campi che affronta questo volume dedicato alla chirurgia includono l'oftalmologia, l'odontoiatria, il trattamento delle ernie e l'estrazione dei calcoli, l'ostetricia e un'ampia trattazione della traumatologia. La sua opera \u00e8 una traduzione ampliata di quella di Paolo di Egina, a cui aggiunse una dettagliata descrizione dello strumentario chirurgico dell'epoca..\n\u00c8 interessante la sua descrizione del trattamento delle emorragie arteriose:\nIn epoca ayyubide vanno ricordati Ibn al-Naf\u012bs - che scopr\u00ec i meccanismi che regolano la circolazione polmonare - e al-Dakhwar.\nEuropa continentale.\nScuola Medica Salernitana.\nTra l'XI ed il XIII secolo si svilupp\u00f2 a Salerno, nell'Italia meridionale, una scuola medica di grande celebrit\u00e0: la Scuola medica salernitana. Per l'ottenimento del titolo di Medico e del conseguente diritto ad esercitare la professione, Ruggero II di Sicilia stabil\u00ec l'obbligo di superamento di un esame di abilitazione, che prevedeva la dimostrazione di competenze sia di medicina sia di chirurgia: questo \"riabilitava\" la specialit\u00e0 chirurgica dal \nAlcuni anni dopo (nel 1224) Federico II riform\u00f2 l'esame, affinch\u00e9 fosse realizzato in forma pubblica da un gruppo di maestri di Salerno, e stabilendo per l'esercizio della medicina un periodo di formazione teorica (che includeva cinque anni di studio di medicina e chirurgia) ed un periodo pratico di un anno.\nUna figura di rilevanza di questa scuola fu il monaco Costantino l'Africano (1010-1087), medico nordafricano che raccolse numerose opere mediche nel corso dei suoi viaggi e che contribu\u00ec alla medicina europea con la traduzione dall'arabo di vari testi classici.\nIl primo trattato europeo medioevale di chirurgia ha la sua origine in questa scuola: la \"Practica chirurgiae\" di Ruggero Frugardi (1170), opera che si occupa del trattamento delle ferite e dei traumatismi. A titolo di curiosit\u00e0, e come sostituzione per il fatto che non era possibile praticare la dissezione di cadaveri umani, Cofon il Giovane scrive intorno all'anno 1150 la sua \"Anatomia Porci\", guida pratica alla dissezione del maiale, utilizzata dagli studenti.\nChirurgia in Europa.\nIn Europa si continua a sviluppare questa attivit\u00e0, a cominciare dalle recenti Universit\u00e0 inaugurate. Quella di Bologna possedeva una propria facolt\u00e0 di medicina fondata da Ugo de' Borgognoni, il cui figlio Teodorico de' Borgognoni (1205-1296), era un autore del testo \"Chirurgia\", un trattato dedicato esclusivamente alla chirurgia. In esso mette in discussione la pratica, ereditata da Galeno, di lasciar che le ferite si carichino di pus, come misura pi\u00f9 efficace per la guarigione. Per le suture utilizzava filo realizzato con intestino di animali, (autentico precursore del \"catcut\", ovvero un tipo di filo di sutura utilizzato in chirurgia prima dello sviluppo dei materiali sintetici, fatto a partire dall'intestino del cavallo o della capra, e utilizzato per suture interne, in modo da poter essere riassorbito con il tempo).\nGuglielmo da Saliceto fu un altro professore della scuola di Bologna, e autore del testo \"Chirurgia\", scritto con l'intenzione di portare le sue conoscenze in questo campo a suo figlio, successivamente convertito in un manuale di riferimento per le facolt\u00e0 di medicina del Medio Evo. In questa opera annota alcune riflessioni sorprendenti sul cancro, eccezionali se si tiene conto delle scarse conoscenze di fisiologia dell'epoca:\nLanfranco da Milano, alunno di Guglielmo da Saliceto, \u00e8 considerato come il padre della chirurgia francese.\nDopo la fuga dall'Italia a causa degli scontri tra Guelfi e Ghibellini, s'insedi\u00f2 a Lione 1290 e subito dopo viaggi\u00f2 a Parigi, dove fin\u00ec di formarsi nella scuola indipendente di Saint-Come. Il suo spirito eclettico lo port\u00f2 ad affermare che \"nessuno pu\u00f2 essere un buon internista, senza avere conoscenza della chirurgia e, al contrario, nessun chirurgo sar\u00e0 un buon professionista se non ha un'adeguata conoscenza di medicina interna\".\nIl suo principale campo di studio chirurgico furono le lesioni cerebrali, quantunque abbia sviluppato alcuni aspetti di etica medica. Concluse la sua carriera professionale come chirurgo personale di Filippo il Bello, successivamente lo fu un altro grande chirurgo francese: Henry de Mondeville.\nNel secolo XII fior\u00ec la scuola di Montpellier. Uno dei suoi professori di anatomia fu il gi\u00e0 menzionato Henry de Mondeville (1260-1320), anche se quello che pi\u00f9 si distinse fu Guy de Chauliac (1290-1368), autore de \"La grande chirurgia\". Questo chirurgo fu il primo a fare osservazioni sulle ferite da arma da fuoco, utilizzate per la prima volta dagli inglesi nel 1346 nella battaglia di Cr\u00e9cy.\nTra le note di questo chirurgo si trova ci\u00f2 che deve trovarsi dentro la borsa del perfetto chirurgo:\nA Guadalupe (C\u00e1ceres) si costru\u00ec una rete di ospedali (secoli XIV-XVI) per la cura di pellegrini e infermi. In questi locali si pratic\u00f2, per la prima volta in Spagna, e sotto indulto apostolico, la chirurgia e la dissezione da parte di medici illustri del regno dei re cattolici, Carlo I e Filippo II.\nInghilterra.\nLa figura determinante dell'impulso scientifico in Inghilterra fu Ruggero Bacone (1214-1294), che pose le basi della sperimentazione empirica al posto della speculazione. La sua massima fu \"dubita di tutto quello che non puoi dimostrare\", cosa che all'epoca includeva le principali fonti mediche classiche. Nel suo \"Tractatus de erroribus medicorum\" ('Trattato degli errori medici') descrive fino a 36 errori fondamentali delle fonti mediche classiche, sebbene non apporti nulla di specifico al campo della chirurgia.\nNel XV secolo, verso la fine del Medioevo, troviamo in Inghilterra John di Arderne, chirurgo attivo durante la Guerra dei Cento Anni agli ordini dei Duchi di Lancaster. Dopo i suoi servizi nella campagna si stabil\u00ec a Londra, dove si autoproclam\u00f2 \"chirurgo tra i medici\", in un periodo in cui il titolo ufficiale dei medici era \"dottore\", mentre i chirurghi venivano chiamati solo \"signore\". Tra le altre leggende nate intorno alla sua figura, si racconta di un intervento per una fistola anale (delle quali era specialista), per la quale chiese 100 scellini per l'intervento ed altri cento per ogni anno per cui sarebbe vissuto il paziente. Questa predilezione per la patologia ano-rettale gli ha guadagnato il titolo di \"padre della proctologia\".\nNel 1368 venne fondato l'Ordine dei chirurghi di Londra, nel tentativo di separare i barbieri (incaricati soprattutto di radere e tagliare i capelli) dai medici specializzati in trattamenti chirurgici. Nell'ambiguo campo invece della chirurgia minore (drenaggio di ascessi, estirpazioni di verruche), inizi\u00f2 invece una disputa sull'attribuzione professionale che durer\u00e0 molti anni. Nel frattempo, le condizioni sociali, economiche e politiche spingevano l'Europa verso lo sviluppo di una nuova concezione di societ\u00e0. Erano gli albori del Rinascimento.\nLa chirurgia nel Rinascimento.\nIl Quattrocento e il Cinquecento videro in Italia la nascita di una filosofia della scienza e della societ\u00e0 basata sulla tradizione romana dell'Umanesimo. Lo sviluppo delle Universit\u00e0 in Italia, grazie alla protezione delle nuove classi mercantili, funzion\u00f2 da motore intellettuale dal quale deriv\u00f2 il progresso scientifico che caratterizz\u00f2 questo periodo. Questa \"nuova era\" avvicin\u00f2 con speciale intensit\u00e0 le scienze naturali e la medicina, sotto il principio generale del \"revisionismo critico\". Le nuove conoscenze in ambito anatomico permisero il decollo definitivo di discipline come la chirurgia o l'anatomia patologica. L'ansia di conoscenza attravers\u00f2 simultaneamente tutte le corporazioni, fino al punto di far esclamare a Vesalio, il principale anatomista del secolo XVI:\nLo spirito scientifico impregnava ogni ramo del sapere: Antonio Benivieni, chirurgo italiano della seconda met\u00e0 del secolo XV, annot\u00f2 minuziosamente tutte le sue scoperte e autopsie che realizzava successivamente sui pazienti che non erano sopravvissuti. Queste note furono pubblicate nel 1507 col titolo: \"De abditis nonnullis ac mirandis morborum et sanationum causis\" (Sulle cause occulte delle infermit\u00e0), con un immaginabile interesse in tutto il corpo medico. Nella sua opera sono presenti le prime descrizioni documentate di cancro dello stomaco e dell'intestino, cos\u00ec come delle estese e dettagliate descrizioni dei vari tipi di ernie allora conosciuti.\nIl miglior anatomista di questo periodo, anche se non il primo, fu Andrea Vesalio, autore di uno dei manuali di anatomia pi\u00f9 estesi e influenti durante i successivi due secoli: \"De humani corporis fabrica\". Questo medico si rec\u00f2 in pellegrinaggio a Gerusalemme, secondo quanto riportato da un documento del 1563, per ottenere che gli venisse commutata dal Re la sua pena di morte, in virt\u00f9 della penitenza. Il motivo della condanna era relativo all'autopsia che aveva effettuato su un giovane nobile spagnolo dopo la sua morte e la scoperta, all'apertura del petto, che il cuore gli batteva ancora.\nVesalio si laure\u00f2 all'Universit\u00e0 di Padova, dopo aver studiato a Parigi, e fu nominato \"Explicator Chirurgiae\" (Professore di Chirurgia) di quella universit\u00e0 italiana. Durante i suoi anni come professore scrisse la sua grande opera e termin\u00f2 la sua carriera come medico personale di Carlo I di Spagna e successivamente di Filippo II di Spagna.\nDi questa medesima epoca (1511-1553) \u00e8 lo spagnolo Miguel Servet, altro pioniere nel campo dell'Anatomia. Praticando la dissezione insieme ad Hans Gunther, osserv\u00f2 e pubblic\u00f2 nella sua opera \"Christianismi restitutio\" che il sangue si ossigenava nei polmoni e non nel cuore come invece credeva Galeno, e che in questo organo esisteva una circolazione, attraverso la quale il sangue giungeva al ventricolo sinistro. Questa scoperta era gi\u00e0 stata fatta in precedenza, e senza dubbio, da Ibn Nafis, medico arabo, le cui osservazioni non erano mai giunte in occidente.\nI barbieri-chirurghi.\nA partire dal secolo XIII, la categoria dei chirurghi francesi si faceva pi\u00f9 numerosa e aumentava la sua visibilit\u00e0, mediante l'utilizzo della toga per effettuare la chirurgia maggiore. Nel corso dei secoli successivi si cominciava a utilizzare il termine \"barbiere\" per fare riferimento a una gilda di \"praticanti\", non medici, non conoscitori del latino, il cui campo di azione si limitava a interventi minori, come la flebotomia, estrazioni dentarie, cura di piccole ferite. In Francia, durante il Rinascimento, il successo della chirurgia port\u00f2 alla scomparsa della differenziazione di classe tra medici e chirurghi.\nSenza dubbio i barbieri continuarono a esercitare la propria funzione sociale liberamente per molto tempo, ovvero fino alla fondazione della Acad\u00e9mie Royale de Chirurgie nel 1731, diretta all'inizio dal chirurgo Jean-Louis Petit, che perfezion\u00f2 il \"tourniquet\", e la promulgazione della ordinanza di Luigi XV di Francia, che proib\u00ec ai barbieri l'esercizio della chirurgia.\nIn Inghilterra, senza dubbio, nel corso del secolo XV gli internisti andarono rafforzandosi, riuscendo a fondare il Collegio Reale dei Medici, con l'effetto di equiparare i chirurghi ai barbieri. Nel 1540 il parlamento autorizz\u00f2 la formazione della Compagnia dei Barbieri-Chirurghi; fu per\u00f2 Thomas Vicary, chirurgo incaricato di curare una ferita nella gamba di Enrico VIII, a consegnare nelle mani del re la carta dei diritti della Gilda dei Chirurghi.\nLa nuova chirurgia.\nNella ultima decade del secolo XVI, alla fine del periodo rinascimentale, fece la sua comparsa il principale chirurgo di questa epoca, e padre della chirurgia francese Ambroise Par\u00e9 (1510-1590).\nPoco prima, lo svizzero Paracelso, figura medica controversa, aveva tentato (con scarso esito) di elevare la chirurgia al medesimo rango della medicina interna. Fu per\u00f2 il francese Par\u00e9 a eliminare le ultime riserve. Questo chirurgo fu medico personale di cinque re, in un'epoca in cui era consuetudine sostituire tutta la corte a ogni nuovo insediamento reale.\nLa sua formazione inizi\u00f2 nella corporazione dei barbieri e ciarlatani, frequentando per\u00f2 nel contempo anche l'H\u00f4tel-Dieu di Parigi (il principale ospedale del luogo). Il suo lavoro come chirurgo cominci\u00f2 tra le fila dell'esercito francese, dove si specializz\u00f2 in ferite da proiettili.\nFu colpito da un certo ostracismo dalla comunit\u00e0 medica per via della sua umile estrazione e per l'ignoranza del greco e del latino (scrisse tutte le sue opere in francese). Fin dal suo inizio si consider\u00f2 un rinnovatore, la qual cosa non gli fu sempre di beneficio, quantunque il suo principale alleato fosse la propria reputazione.\nLa seguente citazione evidenzia il suo spirito innovatore, in quanto viene considerato il primo chirurgo a effettuare la legatura routinaria dei vasi nelle amputazioni:\nLa sua inventiva lo port\u00f2 a progettare alcuni strumenti chirurgici, tra cui alcune protesi, per i suoi pazienti amputati. Degno di nota \u00e8 il suo studio sui gemelli siamesi o il suo rifiuto all'utilizzo delle pietre bezoar come antidoti universali. \nBuona parte della sua opera \u00e8 un compendio in cui analizza e confuta i costumi, le tradizioni o le superstizioni mediche, prive di fondamento scientifico e di utilit\u00e0 reale.\nNelle corsie degli ospedali entr\u00f2 il chirurgo, dotato ora di una nuova dignit\u00e0. Venne rappresentata a questo modo la dotazione di un grande ospedale del secolo XVI:\nUna disciplina scientifica.\nIl decollo della fisica e della biologia, che avvenne a partire da questo periodo, permise il definitivo sviluppo della chirurgia nel divenire una disciplina medica autonoma. \nCominciarono a proliferare moltitudini di medici e chirurghi di valore, molti dei quali esperti in campi specifici. Nell'Europa Centrale si diffuse con successo un libro intitolato \"Surgery\".\nIl suo autore \u00e8 Lorenz Heister (1683-1758), chirurgo tedesco che esercit\u00f2 sia in Olanda che in Inghilterra. Durante un'autopsia realizzata a Altdorf, descrive cos\u00ec un morto per appendicite, effettuando la prima descrizione di questa patologia:\nApparve la specialit\u00e0 della traumatologia, denominata all'origine \"algebra\", con la quale si faceva riferimento alla manipolazione di fratture e lussazioni. Fernando de Mena, chirurgo spagnolo e medico personale di Filippo II, propose che:\nWilliam Cheselden, John Hunter o Percival Pott in Inghilterra, Jean-Andre Venel in Svizzera, Pedro Virgili o Antonio de Gimbernat in Spagna sono alcuni dei nomi di una lista interminabile di chirurghi rilevanti del secolo XVIII. \nTra tutti si distinsero Dominique-Jean Larrey (1766-1842), chirurgo di Napoleone e inventore del trasporto in ambulanza, utilizzata per la prima volta durante le guerre napoleoniche.\nLavor\u00f2 sulla Fregata \"Vigilante\", a Terranova; per la difficolt\u00e0 di abituarsi alla vita in mare aperto ritorn\u00f2 a Parigi e fu nominato aiuto chirurgo presso l'H\u00f4tel des Invalides. Nel 1792 elabor\u00f2 un progetto per la campagna di Napoleone in Italia, che prevedeva 3 gruppi di quindici chirurghi e dodici carrozze a cavallo, ognuna dedicata a trasportare e trattare i feriti. Cos\u00ec poteva operare 24 ore su 24. \nNe risult\u00f2 un tale successo che nel 1793 si trasfer\u00ec a Parigi con il compito di organizzare un sistema di ambulanze volanti per l'intero esercito francese. Successivamente prest\u00f2 servizio in Spagna e in Egitto, perfezionando le competenze e, in particolare, le tecniche chirurgiche di amputazione.\nDi ritorno in Francia, Napoleone lo nomin\u00f2 barone e chirurgo onorario dei \"Chaseurs de Garde\" (la guardia personale dell'Imperatore) e qui prest\u00f2 servizio compiendo il suo compito di chirurgo di guerra, anche a Waterloo, dove fu catturato dai prussiani, e da cui fu successivamente liberato nell'essere riconosciuto da un medico chirurgo suo antico allievo. Nel testamento di Napoleone si pu\u00f2 leggere una nota nella quale lascia \"100.000 franchi a Larrey, l'uomo pi\u00f9 valoroso che avessi mai conosciuto\":\nScrisse vari trattati di chirurgia (\"M\u00e9moires de chirurgie militaire\", \"Recueil de m\u00e9moires de chirurgie\" o \"Clinique chirurgicale\") e tuttora si conservano nella nomenclatura medica vari eponimi in suo onore: \"Malattia di Larrey\" (una variante del tetano), \"Segno di Larrey\", \"Operazione di Larrey\" ed \"Amputazione di Larrey\".\nTra i secoli XVIII e XIX emerse in Scozia la saga dei Bell. Benjamin Bell (1749-1806) riassunse le conoscenze chirurgiche note fino a quel momento in un'enciclopedia denominata \"System of Surgery\", e fu il primo a effettuare una mastectomia radicale per trattare il tumore della mammella. I suoi figli, Charles e John Bell continuarono la tradizione paterna. Altro membro di questa dinastia fu Joseph Bell, chirurgo ispiratore della figura di Sherlock Holmes, e del quale Sir Arthur Conan Doyle arriv\u00f2 ad affermare: \nLa chirurgia a partire dal XIX secolo.\nDurante il secolo XIX, avvenne l'integrazione tra la chirurgia e la medicina nel medesimo corpo di conoscenza ed insegnamento, che comport\u00f2 il riconoscimento definitivo delle specialit\u00e0 chirurgiche, con l'incorporazione della traumatologia aggiunta al suo campo d'azione.\nLa sconfitta dei tre avversari classici della chirurgia: l'emorragia, l'infezione e il dolore, fu la vittoria di questa disciplina; la formulazione della teoria microbica delle malattie infettive (Semmelweis, Pasteur, Lister.), l'evoluzione della tecnica anestesiologiche, la scoperta dei raggi X, sono elementi fondamentali per la sua crescita.\nIl chirurgo pot\u00e9 quindi lavorare con il paziente sedato, e senza la necessaria rapidit\u00e0 che era richiesta fino a quel momento, con molta maggiore conoscenza di quello che poteva trovare, e con armi adeguate per combattere le possibili complicanze. Il tasso di mortalit\u00e0 cominci\u00f2 quindi a scendere; tutto ci\u00f2 avvenne nell'arco di pochi decenni. \nIn questo secolo si distinsero chirurghi come Abraham Colles (1773-1843) (medico irlandese che diede il suo nome alla caratteristica frattura per caduta dell'estremit\u00e0 distale del radio), Sir Benjamin Collins Brodie (1786-1862) (ascesso di Brodie), William John Little (Infermit\u00e0 di Little) o Sir James Paget (1814-1899) (malattia ossea di Paget). \nIn realt\u00e0 la lista sarebbe interminabile e si estenderebbe per le diverse specialit\u00e0 chirurgiche (ginecologia, urologia, traumatologia, chirurgia digestiva, neurochirurgia.).\nLa chirurgia del secolo XXI.\nLo sviluppo tecnologico ha permesso avanzamenti importanti nel campo della chirurgia, fin dalle ultime decadi del secolo XX. Principalmente la \"chirurgia minimamente invasiva\" ha permesso di diminuire i tempi di recupero e le complicanze post-chirurgiche. La telemedicina e la robotica hanno dotato di nuovi mezzi i chirurghi, permettendo loro d'intervenire a distanza o con un livello di precisione non possibile per l'occhio umano. D'altra parte l'apparire di nuove tecniche di diagnostica per immagini, quali ad esempio l'ecografia, l'endoscopia, la RMN o la PET hanno permesso lo sviluppo di interventi pi\u00f9 selettivi, molto meno aggressivi e pi\u00f9 sicuri.\nLa nanotecnologia e lo sviluppo di sistemi chirurgici automatizzati saranno probabilmente le evoluzioni scientifiche e tecnologiche successive, che articoleranno nei prossimi decenni lo sviluppo di questa disciplina."}
