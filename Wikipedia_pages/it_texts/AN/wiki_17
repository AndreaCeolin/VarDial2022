{"id": "1820156", "revid": "1543377", "url": "https://it.wikipedia.org/wiki?curid=1820156", "title": "Nicol\u00f2 Nicolosi (calciatore)", "text": "Negli anni trenta si segnal\u00f2 come il primo italiano cresciuto in Libia ad esordire in Serie A con la maglia della Lazio. Nella massima serie gioc\u00f2, oltre che con i biancazzurri, con il Napoli e l'Atalanta, totalizzando complessivamente 16 presenze e 5 reti. Ebbe un'esperienza pi\u00f9 lunga e incisiva in Serie B, legata a lungo alle sorti del Catania: tra il 1934 e il 1940 disput\u00f2 126 gare e segn\u00f2 45 gol. Fu convocato anche con la Nazionale universitaria italiana.\nConosciuto con il nomignolo di \"Coc\u00f2\", la stampa catanese lo soprannomin\u00f2 anche \"Motorino\", insieme ai compagni di reparto in attacco \"Sorcetto\" Mario Nicolini e \"Zanzarino\" Mario Bianzino. \u00c8 il miglior marcatore della storia del Catania con 71 reti in 149 partite tra campionato e spareggi, solo avvicinato da Giuseppe Mascara negli anni duemila.\nLa sua carriera da allenatore \u00e8 meno famosa, in quanto si \u00e8 svolta soprattutto nei campionati regionali dilettantistici e giovanili. Le principali esperienze con prime squadre furono con il Palermo in Serie A e con il Catania in Serie B.\nBiografia.\nNicolosi nacque a Lercara Friddi in una numerosa famiglia (in tutto aveva dieci fratelli). Il padre, notaio, emigr\u00f2 pochi anni dopo a Bengasi, per la politica coloniale italiana, e lo port\u00f2 con s\u00e9. Torn\u00f2 in patria per studiare all'Universit\u00e0 di Roma. Le cronache giornalistiche degli anni trenta lo descrivono come alto, elegante, istruito, con capelli lisci e occhi neri. Gli rimase, anche in seguito, la fama di atleta-gentiluomo.\nSi leg\u00f2 a Catania, che fu la seconda\u00a0\u2013 e la pi\u00f9 lunga\u00a0\u2013 tappa italiana della sua carriera sportiva e dove torn\u00f2 nel secondo dopoguerra. L\u00ec si spos\u00f2, nel 1948, con Agata Cosentino, da cui avrebbe avuto due figlie. Nel 1950 nacque Marina, poi coniugata Doria, che sarebbe diventata poetessa e musicista; la secondogenita fu Cecilia, artista e professoressa. Nella sua citt\u00e0 d'adozione era cos\u00ec popolare che nel 1951-1952 fu iscritta al Campionato Ragazzi una formazione chiamata proprio Coc\u00f2 Nicolosi, in suo onore.\nAppassionato di teatro, recit\u00f2 lui stesso e conobbe sia Angelo Musco che Turi Ferro, entrambi attori catanesi. Fu in seguito funzionario dell'ispettorato forestale regionale. Mor\u00ec il 3 maggio 1986 per un male incurabile che lo aveva colto due mesi prima.\nCaratteristiche tecniche.\nMancino, ala sinistra o centravanti, dotato di velocit\u00e0 e di fine palleggio, era abile nel dribbling, efficace sottoporta e amato dal pubblico catanese. Era un velocista: poteva correre i 100 metri in 11 secondi netti. Le qualit\u00e0 per le quali entr\u00f2 nel giro della Lazio furono il suo scatto, il suo tiro e la sua visione di gioco. Non riusc\u00ec per\u00f2 a sfondare nella massima serie; a Napoli gli riconobbero sveltezza e sagacia, che giudicarono tuttavia non molto fruttifere.\nCarriera.\nGiocatore.\nClub.\nGli esordi e l'arrivo a Catania.\nIn Libia inizi\u00f2 a giocare a calcio con l'Avanguardia Giovanile Fascista di Bengasi, con cui vinse il campionato della Cirenaica. Coc\u00f2 Nicolosi fu poi ingaggiato dalla Lazio a 17 anni. L'allenatore della prima squadra, Ferenc Moln\u00e1r, lo inser\u00ec nella rosa che partecipava alla Serie A e gli permise di esordire il 15 marzo 1931 in Casale-Lazio (0-2), partita in cui segn\u00f2 la seconda rete. Gioc\u00f2 e realizz\u00f2 una marcatura anche nella successiva giornata, contro la Pro Vercelli, ma poi non torn\u00f2 pi\u00f9 a vestire la maglia biancazzurra, se non in Seconda Divisione con la formazione riserve. Nel 1932-1933 il suo tecnico nelle giovanili laziali, Lajos Czeizler, lo port\u00f2 a giocare al Catania.\nDurante la sua prima stagione realizz\u00f2 due triplette e segn\u00f2 in amichevole la rete del 2-2 contro la Juventus. Nel 1933-1934 il nuovo tecnico G\u00e9za Kert\u00e9sz gli concesse meno spazio nel girone d'andata, ma quando lo inser\u00ec al posto di Mario Bianzino come ala sinistra o Alberto Pignattelli come centravanti, Nicolosi si dimostr\u00f2 imprescindibile per la squadra, che vinse la stagione regolare e il girone finale di Prima Divisione. Nell'appendice del campionato realizz\u00f2 sei gol in cinque partite, arrivando a sfondare la rete della porta nella partita d'andata contro il .\nI tre anni di Serie B a Catania.\nConfermato titolare della linea d'attacco in Serie B, disput\u00f2 alcune partite notevoli, tra le quali quella contro il Messina (segn\u00f2 una doppietta) e il Cagliari (le cronache ricordano una sua rete di ottima fattura). Il primo anno di cadetteria fu ricordato, tuttavia, per la prestazione contro il Genova 1893. La formazione ligure era prima e accreditata per la promozione; il Catania la inseguiva (a distanza) in classifica. Nicolosi realizz\u00f2 la prima rete, su cross di Ercole Bodini, per la quale fu festeggiato nello spogliatoio dall'attore Angelo Musco. Nel secondo tempo, dopo un intervento duro, fu costretto a giocare da infortunato e, ciononostante, segn\u00f2 anche il 2-0. Il risultato venne pareggiato negli ultimi istanti di gara dai genovesi, ma rimasero per anni dubbi di una \"combine\" ai danni della formazione di casa.\nKert\u00e9sz lo trattenne a Catania anche nel 1935-1936 e lui fu protagonista di un girone d'andata di qualit\u00e0. Segn\u00f2 varie marcature e, soprattutto, continu\u00f2 a riscuotere grande successo tra il pubblico. Nel girone di ritorno, tuttavia, l'intera squadra fece un passo indietro e non riusc\u00ec ad avvicinarsi alle posizioni che garantivano la promozione in Serie A.\nIl finale discendente e il rinnovamento della societ\u00e0 sportiva port\u00f2 a un cambio dell'allenatore (arriv\u00f2 Pietro Colombati), ma non alla cessione di Nicolosi, che rimase titolare. Anche nel terzo campionato consecutivo in B la formazione rossazzurra fu alquanto incostante; il centravanti-ala si segnal\u00f2 in occasione di una doppietta a Messina e poi come unico punto di riferimento nell'undici che affront\u00f2 gli spareggi retrocessione. Anni dopo, fu lui a raccontare dell'intervallo dell'ultima partita, ancora a Messina, quando Colombati e Heinrich Bachmann, allenatore degli avversari, chiesero al Catania di perdere per forzare la mano al DDS e convincerlo a salvare tutte le squadre. Le quattro societ\u00e0 spareggianti conclusero infatti a pari merito il girone che avrebbe dovuto relegarne una in Serie C, ma il Direttorio decise di proseguire a eliminazione diretta e il Catania retrocesse perdendo 0-4 contro il . Nicolosi sbagli\u00f2 un rigore proprio nell'ultima partita.\nLe esperienze successive tra A e B.\nNel 1937-1938 torn\u00f2 in Serie A, per vestire la maglia del Napoli. In totale disput\u00f2 nove gare in campionato e una partita in Coppa Italia. Quindi pass\u00f2 all'Atalanta, chiamato da Kert\u00e9sz per occupare il ruolo di centravanti, con il quale la squadra bergamasca aveva avuto dei problemi in passato. Nonostante la sua buona stagione con la maglia neroazzurra, condita da sette reti, gli orobici persero la promozione in Serie A per la differenza reti avversa rispetto al Venezia.\nRichiamato in prestito al Catania nel 1939-1940, trov\u00f2 subito una squadra in crisi tecnica (l'allenatore Gy\u00f6rgy Orth arriv\u00f2 solo alla quarta giornata) e nemmeno lui riusc\u00ec a incidere. I rossazzurri non si riuscirono mai ad allontanare dalla zona salvezza e conclusero ultimi, retrocedendo in Serie C, malgrado la presenza in squadra anche dell'ex campione del mondo Attilio Ferraris. Rientrato all'Atalanta, intanto promossa nella massima serie, gioc\u00f2 solo cinque partite, siglando una rete.\nUltimi anni in Serie C.\nIn seguito disput\u00f2 qualche presenza in Serie C per due anni con Saronno e Vigevano, oltre ad essere in campo per una comparsata nel Campionato Alta Italia 1944 con il Rovigo.\nNel 1945 gioc\u00f2 il Campionato campano con la Frattese; quella squadra schierava l'altro ex napoletano Umberto Busani. Il \"torneo di guerra\" fu vinto dallo Stabia, che la Frattese riusc\u00ec a battere in casa per 2-1, con Nicolosi in campo. Il centravanti-ala rimase a Frattamaggiore per altri due campionati di Serie C, il 1945-1946 e il 1946-1947. In questo periodo, la presenza del Napoli e della Salernitana nella massima serie permise ai nerostellati di incontrare in amichevole alcune formazioni titolate e Nicolosi segn\u00f2 l'1-0 che bast\u00f2 per sconfiggere la Juventus e la prima rete contro la Pro Livorno (battuta per 3-2).\nA 35 anni torn\u00f2 in Sicilia al Catania e segn\u00f2 due gol di fila contro Notinese e Nissena nel 1947-1948. Disput\u00f2 l'ultima partita il 13 marzo 1949 contro l'Acireale, 17 anni dopo l'esordio, mettendo la firma sulla promozione del 1948-1949 con due presenze.\nAnche in et\u00e0 pi\u00f9 matura rimase assiduo frequentatore dei campi in terra battuta della Plaia e torn\u00f2 a giocare allo stadio Cibali un'ultima volta nel 1976, in occasione di un'amichevole tra vecchie glorie del Catania e della Juventus.\nNazionale.\nNicolosi \u00e8 stato convocato in alcune occasioni in Nazionale universitaria.\nAllenatore.\nGli inizi in Sicilia.\nLa prima esperienza in panchina di Nicolosi matur\u00f2 casualmente dopo il suo rientro a Catania nel 1947. Il cammino incerto della formazione allenata da Achille Piccini convinse i dirigenti a promuovere l'esperta ala al rango di allenatore-giocatore. Il suo impegno e l'arrivo di cinque nuovi acquisti permisero alla squadra di vincere il campionato 1947-1948 e mantenere il posto nella Serie C nazionale. Tornato a essere semplice giocatore, rimase comunque nello staff etneo nella stagione seguente e poi allenatore dei Pulcini. Insieme al dirigente Giuseppe Lorenti, al termine della stagione scopr\u00ec il caso di corruzione che coinvolgeva l' e che permise di ribaltare a tavolino il risultato dello spareggio promozione. Il Catania fu cos\u00ec ammesso alla B.\nFu, in seguito, primo al supercorso di Coverciano per l'abilitazione al ruolo di allenatore. Dopo un'esperienza all'Ibla Patern\u00f2 in Prima Divisione, nel 1951-1952 assunse l'incarico al Ragusa, in Prima Divisione regionale. La squadra iblea vinse il campionato mantenendosi in testa dall'inizio alla fine e Nicolosi riusc\u00ec a schierare una formazione che present\u00f2, equilibratamente, calciatori pi\u00f9 esperti (tra cui gli ex catanesi Ziz, Cadei e Ardesi) e pi\u00f9 giovani.\nNel 1952-1953 fu sul punto di essere ingaggiato dall'Acireale, ma alla fine and\u00f2 alla Pro Enna in IV Serie.\nUna stagione tra Pisa e Palermo.\nNel 1953-1954 inizi\u00f2 la stagione con il Pisa, ma la squadra si ritrov\u00f2 a giocare per non retrocedere e cos\u00ec la dirigenza lo sostitu\u00ec con Guido Masetti.\nA sei giornate dalla fine dello stesso campionato, il 29 aprile, venne ingaggiato come allenatore del Palermo in Serie A, dopo l'esonero di Rodolphe Hiden ed il breve interregno di Scarpato e Giaroli. La squadra si classific\u00f2 17\u00aa e retrocesse dopo gli spareggi contro Udinese e SPAL, sui quali rimasero dei dubbi per una presunta \"combine\" orchestrata dallo stesso Giaroli. Questa fu la sua prima e unica esperienza da allenatore nella massima serie.\nIl ritorno a Catania e la Salernitana.\nDopo l'esperienza a Gela in Promozione (subentrato a dicembre, dalla 12\u00aa giornata, ad Alfredo Piram), nel 1955-1956 fu chiamato dall', in Promozione. In squadra aveva i suoi ex compagni di squadra Mirabella e Prevosti.\nGipo Poggi lo volle con s\u00e9 come vice allenatore al Catania nel 1956-1957. Nel novembre 1957 gest\u00ec per due settimane, \"part time\", l'Idria di Francofonte, dividendosi per\u00f2 con il ruolo di vice al Catania. Intanto, maturava la decisione della dirigenza etnea di esonerare Poggi e promuovere Nicolosi a primo allenatore, affiancato dal giocatore Riccardo Carapellese. La coppia dur\u00f2 lo spazio di sei partite, poi fu sostituita da Francesco Capocasale.\nNel 1958-1959 fu chiamato alla Salernitana, che si presentava in Serie C con una formazione molto giovane. I risultati furono deludenti, la dirigenza gli affianc\u00f2 Vittorio Mosele, ma alla fine i granata conclusero all'ultimo posto nel Girone B. Per effetto della riforma dei campionati, tuttavia, la squadra non retrocesse.\nAncora nei campionati dilettantistici.\nIn seguito allen\u00f2 la Massiminiana in pi\u00f9 occasioni. Ne fu il primo tecnico in assoluto in Prima Categoria 1959-1960 (sostituito da Vittorio Corrao e poi Renato Ricci), poi torn\u00f2 nel precampionato 1960, in Prima Categoria 1961-1962 (sostituito da Aurelio Bongiovanni) e ancora in Prima Categoria 1963-1964 (affianc\u00f2 Michele Borgia e vinse il campionato dopo gli spareggi contro Provinciale Messina e Alcamo). Nel 1964-1965 \u00e8 alla guida della Catanese in Seconda Categoria; l'anno dopo \u00e8 scelto alla guida del Modica, in una stagione che si conclude con il secondo posto e la denuncia inoltrata per corruzione nei confronti dell'Augusta. Successivamente \u00e8 responsabile della rappresentativa allievi regionale e della selezione catanese al Trofeo delle Province; inoltre prepara il CUS Catania per i CNU 1969, 1970 e 1975.\nNel 1967-1968 subentr\u00f2 alla decima giornata a Marchese sulla panchina del Giarre, in Prima Categoria. Dopo tre vittorie e tre sconfitte, prima della partita contro il Rosolini l'allenatore si dimise perch\u00e9 in contrasto con i dirigenti che volevano decidere loro la formazione da schierare.\nIn seguito pass\u00f2 un'ultima volta dalla Massiminiana in Serie C 1969-1970 (subentrando ad Adelmo Prenna), ma non riusc\u00ec a salvare la squadra dalla retrocessione. L'ultima esperienza di rilievo \u00e8 di nuovo Patern\u00f2, nella Serie D 1976-1977, subentrato a gennaio a Melo Russo e sostituito ad aprile. Infine diresse varie squadre aziendali e giovanili, anche oltre i settant'anni d'et\u00e0."}
{"id": "1820158", "revid": "599013", "url": "https://it.wikipedia.org/wiki?curid=1820158", "title": "Liu Xuan", "text": "Ha vinto l'oro alla trave alle Olimpiadi di Sydney nel 2000. Si \u00e8 ritirata dalle competizioni nello stesso anno.\nCarriera sportiva.\nIl \"Liu\",Olimpiadi di Atlanta.\nNel 1995 la Liu ottenne attenzione a livello internazionale nel mondo della ginnastica a causa dell'elemento a parallele che prese il suo nome,una granvolta a una mano.I giudici lo trovarono per\u00f2 pericoloso e gli diedero una valutazione molto pi\u00f9 bassa di quanto gli allenatori cinesi speravano.\nNel 1996 vince il bronzo ai Mondiali di Porto Rico sulla trave, un altro buon attrezzo per lei. Le sue Olimpiadi saranno di livello modesto, come quelle di tutta la squadra cinese (cadute sia durante gli esercizi compulsori che durante quelli opzionali costano una medaglia alla squadra e costano alla Liu l'accesso alle finali ad attrezzo).\n1997-1999.\nLe performance modeste continuano per tutto il quadriennio seguente.Riesce comunque a vincere l'oro alla trave alla Coppa del Mondo di Sabae nel 1998 e aiuta la squadra cinese a vincere un paio di medaglie di bronzo a squadre ai mondiali del 1997 e del 1999(la Cina perder\u00e0 poi quest'ultimo a causa del fatto che Dong Fangxiao era pi\u00f9 giovane di tre anni rispetto all'et\u00e0 minima consentita).Durante l'edizione casalinga dei mondiali 1999 a Tientsin,si qualifica al terzo posto per la finale a parallele salvo poi essere sostituita dalla compagna di squadra Ling Jie.\nOlimpiadi di Sydney 2000.\nDurante quella che prima dei giochi descrisse come l'ultima gara della sua carriera, la Liu aiut\u00f2 la squadra cinese a vincere il bronzo (poi perso per la stessa ragione per la quale persero il bronzo dei Mondiali 1999) e vinse l'oro individuale alla trave.\nIn seguito alla squalifica della vincitrice Andreea R\u0103ducan per doping (pseudoefedrina contenuta nel Nurofen per curare il raffreddore) la Liu, che divenne cos\u00ec la prima ginnasta cinese a vincere una medaglia olimpica o mondiale nell'all-around, ricevette un bronzo nel concorso individuale generale. L'atleta dichiar\u00f2 di essere \"\"contenta-molto sorpresa ma contenta-per\u00f2 mi dispiace per lei.\"(Raducan) \"Penso che la campionessa dell'all-around sia molto brava e non capisco tutto ci\u00f2. Nella ginnastica le droghe non aiutano, servono solo capacit\u00e0 fisiche\"\".\nDopo il ritiro.\nXuan \u00e8 sposata,ha cominciato a lavorare come attrice nel 2002 e come cantante nel 2008.Nello stesso anno, durante le Olimpiadi di Pechino,lavor\u00f2 come giornalista per la tv di Hong Kong TVB."}
{"id": "1820159", "revid": "307923", "url": "https://it.wikipedia.org/wiki?curid=1820159", "title": "Mario Fazio", "text": ""}
{"id": "1820161", "revid": "124123", "url": "https://it.wikipedia.org/wiki?curid=1820161", "title": "Ole Henrik Laub", "text": "Laub ha fatto il suo debutto nel 1967 con \"Et Svaerd Dyppet i Honning\", una raccolta di racconti brevi. Nel frattempo, ha scritto pi\u00f9 di cinquanta libri, racconti, romanzi, libri per bambini. Egli ha anche scritto per il palcoscenico e per la radiodrama e svolge per la televisione. Egli \u00e8 un potente artista quando raccontare storie di persone in danese piccole citt\u00e0, tutte le storie con un tono scuro sinistro.\nLaubs padre, Henrik Hansen Laub, era un pittore danese. Henrik Hansen Laub studiato come un giovane artista in Italia nel 1919. E sono tornati per l'isola di Capri fino alla sua morte nel 1980. Laub speso molte estati con il padre a Capri. A Capri il Laubs rimasti a mrs. Mazzoralas Pensione. Stesso luogo sono stati autore italiano Alberto Moravia spendere alcune delle sue estati. Laub ha scritto molte volte del suo incontro con Alberto Moravia, come un ragazzo.\nCome suo padre Laub gode anche di dipingere. Egli vernice sotto il nome di Henry Barrach. I suoi quadri sono pieni di storie. Lo stesso ha anche storie scrive."}
{"id": "1820166", "revid": "1516566", "url": "https://it.wikipedia.org/wiki?curid=1820166", "title": "Zappa (araldica)", "text": "In araldica la zappa \u00e8 poco utilizzata e simboleggia \"agricoltura\" e \"investigazione\"."}
{"id": "1820168", "revid": "92723", "url": "https://it.wikipedia.org/wiki?curid=1820168", "title": "Editora Abril", "text": "Editora Abril \u00e8 un editore brasiliano con sede a San Paolo, facente parte del Grupo Abril della famiglia Civita.\nTra le riviste pubblicate ci sono \"Veja\", \"Nova Magazine\", \"Placar\", \"Estilo de Vida\" (\"InStyle\"), \"Claudia\", \"Boa Forma\", \"Manequim\", \"Exame\" e \"Playboy\". Possiede inoltre la versione brasiliana di MTV e la compagnia televisiva TVA.\n\u00c8 attiva anche in campo fumettistico: ha pubblicato infatti materiale Disney, DC, Image e Marvel.\nNel maggio 2006 il 30% dell'azienda \u00e8 stata acquistata da Naspers."}
{"id": "1820177", "revid": "483097", "url": "https://it.wikipedia.org/wiki?curid=1820177", "title": "Abril", "text": ""}
{"id": "1820179", "revid": "396099", "url": "https://it.wikipedia.org/wiki?curid=1820179", "title": "Incrostazione", "text": "Il termine incrostazione (in inglese \"fouling\") si riferisce al deposito di particolato su superfici o setti di cui compromette la funzionalit\u00e0.\nIl fenomeno pu\u00f2 essere dovuto all'accumulo e deposito di organismi viventi, animali e vegetali sia unicellulari sia pluricellulari (bio-incrostazione), o di altre sostanze non-viventi (organiche o inorganiche).\nIn particolare, \"incrostazione marina\" si riferisce alle incrostazioni che ricoprono la superficie degli oggetti rimasti sommersi in ambiente acqueo e marino, come le carene delle barche, i manufatti in pietra, metallo, legno nonch\u00e9 le strutture in calcestruzzo direttamente bagnate dal mare. \nL'incrostazione pu\u00f2 creare condizioni anaerobiche e rendere possibile l'attacco dei batteri solfato-riduttori o condizioni di aerazione differenziata e quindi di corrosione localizzata.\nIn alcuni casi pu\u00f2 invece proteggere il metallo sottostante, ricoprendolo con un deposito calcareo che impedisce l'apporto di ossigeno alla superficie del metallo.\n\u00c8 anche una causa di disattivazione dei catalizzatori.\nBio-incrostazione.\nSi pu\u00f2 presentare in due forme distinte: la prima \u00e8 il \"microfouling\" o \"slime\", e consiste nella formazione del biofilm, cio\u00e8 una sottile pellicola biologica costituita da microrganismi che danno vita a un complesso micro ecosistema; la seconda forma \u00e8 il \"macrofouling\", costituito dagli insediamenti di organismi superiori incrostanti al di sopra del primo strato di biofilm.\n\"Microfouling\".\nIl biofilm \u00e8 composto progressivamente da:\nLa presenza del \"microfouling\" pu\u00f2 causare:\n\"Macrofouling\".\nA seconda degli organismi viventi si avr\u00e0:\nLa presenza del \"macrofouling\" pu\u00f2 causare:\nIl solo \"microfouling\" \u00e8 caratteristico delle acque dolci, mentre in ambiente marino si determina pi\u00f9 frequentemente anche la formazione del \"macrofouling\".\nSul cemento armato.\nNel caso dei calcestruzzi armati l'incrostazione \u00e8 una delle forme di attacco biologico che causano il degrado del materiale.\nL'azione aggressiva \u00e8 dovuta alla produzione di acidi organici, che vengono generati attraverso il metabolismo di alcuni macro e microrganismi componenti la crosta, che neutralizzano l'alcalinit\u00e0 del conglomerato e depassivano le armature innescandone cos\u00ec la corrosione.\nSulle membrane.\nNei processi a membrana, il deposito di materia sulla superficie della membrana \u00e8 la causa principale della progressiva riduzione del flusso di permeato con peggioramento delle prestazioni del processo.\nIl deposito di materia sulla superficie della membrana si pu\u00f2 distinguere in:\nTale riduzione pu\u00f2 essere contrastata attraverso l'impiego di \"scale inhibitor\" o \"antiscalant\" (nel caso di scaling) e tramite frequente procedura di lavaggio con acqua trattata e contro lavaggio giornaliero pi\u00f9 intenso, coadiuvato dall\u2019impiego di agenti chimici (es NaClO per biofuling , NaOH per fouling organico e H2SO4 per fouling inorganico), detto \"Chemical Ehanced Backwash\" (CEB). Si pu\u00f2 ricorrere ad un lavaggio straordinario da effettuare alcune volte all'anno (una volta 1 \u2013 6 mesi) nel caso si osservi un significativo incremento della pressione trans membranale (TMP) e il CEB non sia sufficiente a ripristinare la situazione originale. Tale secondo lavaggio chimico \u00e8 detto \"Clean In Place\" (CIP), utilizza gli stessi agenti chimici del CEB oltre a detergenti.\nNel caso tali accorgimenti non ripristinino il flusso previsto da progetto, l'impianto opera al di sotto delle proprie potenzialit\u00e0 ed \u00e8 soggetto a una frequenza elevata di sostituzione delle membrane.\nL'incrostazione deriva dalla deposizione e dall'accumulo di particelle submicroniche sulla superficie della membrana e dalla cristallizzazione e precipitazione di soluto sulla superficie e tra i pori della membrana stessa.\nIn generale la formazione del \"fouling\" nelle acque di alimento di un generico impianto a membrana dipende dai seguenti parametri:\nSignificato impiantistico.\nDal punto di vista impiantistico (ad esempio nell'ambito dell'ingegneria chimica), con questo termine si intende lo sporcamento progressivo delle pareti interne dei tubi per il convogliamento dei fluidi (o all'interno di apparecchiature chimiche), dovuto ad esempio a incrostazioni calcaree o depositi di particelle sospese nel fluido. Il processo di incrostazione determina un peggioramento dello scambio termico, abbassando il coefficiente di scambio termico globale, e nei casi pi\u00f9 gravi pu\u00f2 portare al rigonfiamento (o \"bugnatura\") e esplosione del tubo. Inoltre il processo modifica la rugosit\u00e0 del tubo, e quindi aumenta le perdite di carico subite dal fluido.\nAlcuni fattori che influenzano l'incrostazione sono la temperatura del fluido (a temperature elevate il processo di formazione di calcare nell'acqua \u00e8 accelerato) e altre propriet\u00e0 chimico-fisiche del fluido (ad esempio la durezza dell'acqua), ma anche la geometria del \"piping\" (ad esempio la presenza di gomiti o strozzature) gioca un ruolo essenziale."}
{"id": "1820182", "revid": "539155", "url": "https://it.wikipedia.org/wiki?curid=1820182", "title": "Stefano Di Filippo", "text": " Balla attualmente nella federazione WDC, precedentemente nella WDSF.\nBalla con la ballerina Daria Dasha Chesnokova, precedentemente ballava con Olga Urumova, e prima ancora con la russa Anna Melnikova. Nella categoria Youth, Stefano ballava con sua sorella Annalisa Di Filippo con la quale ha ottenuto ottimi risultati a livello mondiale . \nRappresenta l'Italia nelle gare internazionali organizzate dalla World Dance Council federation. Precedentemente rappresentava l'Italia nelle gare organizzate dalla Federazione Italiana Danza Sportiva (federazioni riconosciute rispettivamente dal CIO e dal CONI per quello che riguarda la danza sportiva), di danze Latino Americane, categoria \"Amateur Latin\".\nEsperienza a \"Ballando con le stelle\".\nQuarta edizione (2008): Secondo classificato, in coppia con l'attrice Anna Falchi.\nSesta edizione (2010): Eliminato in semifinale in coppia con l'ex schermitrice Margherita Granbassi.\nSettima edizione (2011): Terzo classificato, in coppia con l'attrice Vittoria Belvedere.\nOttava edizione (2012): Terzo classificato, in coppia con la cantante Anna Tatangelo.\nBallando con Te (2012): Secondo classificato, in coppia con la Cantante Anna Tatangelo.\nRisultati come ballerino.\nNella categoria professionisti dopo il ritiro di Riccardo Cocchi subentrano una serie di vittorie consecutive come la vincita del torneo UK Championship 2020. \nNella categoria amatori\nNella categoria giovanile (16-18 anni)"}
{"id": "1820191", "revid": "1516566", "url": "https://it.wikipedia.org/wiki?curid=1820191", "title": "Zolla (araldica)", "text": "Zolla \u00e8 un termine utilizzato in araldica per indicare un piccolo terrazzo che occupa solo la punta bassa dello scudo."}
{"id": "1820192", "revid": "149485", "url": "https://it.wikipedia.org/wiki?curid=1820192", "title": "Ma Yanhong", "text": "Biografia.\nEntra nella Nazionale cinese nel 1978 debuttando ai Giochi Asiatici di Bangkok: in quell'occasione vince l'oro alle parallele asimmetriche, sua specialit\u00e0, e al concorso a squadre. Vince l'oro alle parallele anche alle Olimpiadi di Los Angeles nel 1984 e ai Campionati Mondiali nel 1979."}
{"id": "1820193", "revid": "16721252", "url": "https://it.wikipedia.org/wiki?curid=1820193", "title": "Giocoliera", "text": ""}
{"id": "1820195", "revid": "767487", "url": "https://it.wikipedia.org/wiki?curid=1820195", "title": "Preludio d'amore", "text": "Preludio d'amore \u00e8 un film del 1946 diretto da Giovanni Paolucci.\nTrama.\nDavide, un giovane pescatore, ritorna nella sua Camogli dopo la prigionia durante la guerra. Da alcune voci malevole che circolano in paese viene a sapere che la sua fidanzata Anna, durante la sua assenza, ha frequentato un certo Rocco, un marinaio che gode una pessima fama. Intanto Tea, l'amante di Rocco che \u00e8 stata abbandonata, per vendicarsi denuncia l'uomo alla polizia, ma successivamente si pente del suo gesto e si getta in mare. Della morte di Tea viene subito accusata Anna, che rischia addirittura il linciaggio da parte della famiglia della ragazza: l'intervento di Davide per\u00f2 la salva e riporta la pace tra i due.\nProduzione.\nLa pellicola \u00e8 ascrivibile al filone dei melodrammi sentimentali, comunemente detto \"strappalacrime\", molto in voga tra il pubblico italiano durante il secondo dopoguerra (1945-1955), poi ribattezzato dalla critica con il termine \"neorealismo d'appendice\".\nCritica.\nFrancesco Pasinetti su \"Bianco e Nero\", del 1\u00ba marzo 1948: \"Rifarsi alla precedente attivit\u00e0 documentaristica di Giovanni Paolucci e Piero Portalupi riesce assolutamente spontaneo. Questo pudore da parte di Paolucci nel condurre la vicenda, che si risolve del resto quasi sempre in una compiacenza di immagini, in una levigatezza compositiva, costituisce in certo senso il punto base per la determinazione di uno stile. La ricerca dell'effetto compositivo migliore si associa alla cautela nell'esporre i motivi salienti del dramma. D'altra parte l'aver evitato ogni possibile esuberanza pu\u00f2 costituire un pregio del regista il quale ha dimostrato in pi\u00f9 di una scena la maestria nel saper concentrare un'azione. Le risorse emotive, infine sono limitate a tutto vantaggio del bello scrivere per immagini. Assai appropriata la musica di Valentino Bucchi e adeguatamente scelti gli attori per le rispettive parti. Tutto il film \u00e8 realizzato in ambienti naturali esterni ed interni\".\nIncassi.\nIncasso accertato nelle sale sino a tutto il 31 dicembre 1952: 54.600.000 lire dell'epoca."}
{"id": "1820196", "revid": "42179", "url": "https://it.wikipedia.org/wiki?curid=1820196", "title": "Un Cantico per Leibowitz", "text": ""}
{"id": "1820199", "revid": "71155", "url": "https://it.wikipedia.org/wiki?curid=1820199", "title": "Federico Tascavuota", "text": ""}
{"id": "1820207", "revid": "212348", "url": "https://it.wikipedia.org/wiki?curid=1820207", "title": "Gameforge", "text": "La Gameforge AG (precedentemente Gameforge GmbH) \u00e8 un'azienda sviluppatrice di videogiochi. \u00c8 specializzata nei Browser game e nei MMORPG. Fondata nel 2003, da Klaas Kersting e Alexander R\u00f6sner, \u00e8 diventata celebre grazie al successo del browser game Ogame. Oggi la Gameforge diffonde i suoi giochi in tre continenti: Asia, America e Europa, e conta pi\u00f9 di 40 milioni di giocatori attivi.\nL'azienda, con sede a Karlsruhe, in Germania, \u00e8 in rapida evoluzione, nel settembre 2006, \u00e8 passata dall'essere una Gesellschaft mit beschr\u00e4nkter Haftung (societ\u00e0 a responsabilit\u00e0 limitata) a Aktiengesellschaft (societ\u00e0 per azioni).\nLa societ\u00e0.\nLa Gameforge, meglio conosciuta come GF, produce essenzialmente browser game, ma si \u00e8 dedicata anche a giochi del tipo MMORPG.\nL'accesso ai giochi \u00e8 gratuito ma alcuni giochi possiedono dei servizi a pagamento, che conferiscono bonus ai propri personaggi.\nOltre alle opzioni a pagamento, lo Staff del gioco di ogni prodotto \u00e8 costituito dagli operatori e dai super operatori che si occupano del supporto tecnico, della correzione delle traduzioni e del rispetto delle regole; lo staff del forum \u00e8 composto da moderatori e super moderatori, che si occupano della gestione e dell'andamento delle community dei vari forum ufficiali messi a disposizione dalla societ\u00e0 stessa (questi, invece, sono completamente gratuiti). Sui forum, i giocatori possono segnalare i malfunzionamenti dei giochi (\"bugs\") e i problemi o le migliorie del forum/gioco, bug che tuttavia nella stragrande maggioranza dei casi dovr\u00e0 essere sottoposto all'attenzione dello staff degli sviluppatori originali dei vari giochi al fine di ottenere,dopo lunghi periodi di tempo,un \"fix\". Lo staff del forum si occupa di segnalare queste informazioni alla GameForge.\nQuesto sistema di gestione, pu\u00f2 portare a difficolt\u00e0 per gli utenti nel momento in cui si vuole di contattare i manager o l'azienda stessa: per questo motivo \u00e8 stato istituito il grado pi\u00f9 alto all'interno dello staff (quindi sia del forum che del gioco), il \"community manager\" (CoMa), nominato dalla GameForge stessa e che mantiene legami stretti tra l'utenza e l'azienda. Un community manager dirige varie comunit\u00e0 virtuali.\nIl supporto per i problemi che riguardano i pagamenti (GamePay), \u00e8 gestito da un servizio indipendente di dipendenti dell'azienda ed \u00e8 unico per tutti i prodotti.\nI videogiochi.\nQuelli creati e la cui gestione \u00e8 affidata alla Gameforge sono giochi prevalentemente di strategia (gestione/combattimento) multigiocatori, ambientati di solito in mondi immaginari. La maggior parte sono Browser game, ma la Gameforge ha iniziato ad allargare il proprio raggio d'azione ai giochi client, questi ultimi sono gestiti dalla GF, ma non da essa creati."}
{"id": "1820211", "revid": "767487", "url": "https://it.wikipedia.org/wiki?curid=1820211", "title": ".limbo messiah", "text": ".limbo Messiah \u00e8 il quinto album in studio della band pop punk Beatsteaks, pubblicato nel 2007 dalla Warner Music.\nL'album ha meno spunti punk dei precedenti ma riesce comunque a mantenere le sonorit\u00e0 dure tipiche del gruppo in alcuni pezzi.\nL'album \u00e8 una fusione tra rock and roll e punk rock, il gruppo \u00e8 riuscito comunque a dare ai fan pi\u00f9 scatenati la vena hardcore, senza cadere nel commerciale, infatti alcuni pezzi risultano molto aggressivi con ritmi molto veloci."}
{"id": "1820212", "revid": "339392", "url": "https://it.wikipedia.org/wiki?curid=1820212", "title": "I cavalieri del drago", "text": ""}
{"id": "1820213", "revid": "599013", "url": "https://it.wikipedia.org/wiki?curid=1820213", "title": "Manuel Friedrich", "text": "Carriera.\nClub.\nHa iniziato a giocare a calcio nel SG Guldental 07, facendo il suo debutto professionistico con , con cui aveva firmato nel 1995; il club era allora in seconda divisione. Dovette aspettare fino al 26 febbraio 2000 per fare il suo debutto ufficiale, in una partita in casa contro l'.\nNelle successive due stagioni gioca titolare e in particolare segna 8 reti nella seconda, con il Mainz finito quarto.\nIn seguito firm\u00f2 con il , giocando una partita di campionato in due anni, negli ultimi sette minuti della vittoria n casa per 4-1 contro lo , il 23 agosto 2003. Nella seconda stagione ha anche ottenuto 13 presenze con 2 gol per la squadra di riserva, in Regionalliga Nord. \nAlla fine di gennaio del 2004 torn\u00f2 a Mainz, giocando 17 partite. Il 23 maggio segna la seconda rete nella vittoria per 3-0 in casa contro l'Eintracht Trier 05, nella giornata conclusiva della stagione che port\u00f2 alla promozione per differenza reti. Rimase altre tre stagioni, poi il Mainz retrocesse nel 2007.\nNel luglio 2007 si trasfer\u00ec al , segnando 10 gol in campionato nelle prime tre stagioni.\n con il Leverkusen che fin\u00ec in seconda posizione e si qualific\u00f2 alla UEFA Champions League. In quella competizione, il 23 novembre 2011, ha realizzato, nel recupero del secondo tempo, il gol che ha permesso al Leverkusen di battere il Chelsea per 2-1 alla BayArena.\nIl 20 novembre 2013, viene acquistato dal a parametro zero, sfruttando il mercato degli svincolati. Il 23 novembre 2013 esordisce subito con la nuova maglia nella partita casalinga persa in casa contro il Bayern Monaco per 0-3. Il 3 dicembre 2013 esordisce in DFB-Pokal con la maglia del Borussia Dortmund nella gara vinta 2-0 sul campo del Saarbrucken. L'8 febbraio 2014 segna il primo gol con la nuova squadra nella partita vinta per 5-1 in trasferta contro il Werder Brema. Il 25 febbraio 2014 esordisce in Champions League con la maglia dei giallo-neri nella vittoria per 4-2 sul campo dello Zenit.\nNell'estate del 2014 si trasferisce al Mumbai City, club indiano militante nella Indian Super League.\nNazionale.\nNel marzo del 2006 \u00e8 stato chiamato nella squadra della Germania per una partita amichevole contro gli Stati Uniti, senza comunque scendere in campo.\nIl 16 agosto 2006 ha fatto il suo debutto, giocando tutta la seconda frazione di un'altra amichevole, quella vinta per 3-0 con la Svezia a Gelsenkirchen. Successivamente ha giocato da titolare le due partite di qualificazioni agli Europei 2008 contro la Repubblica d'Irlanda e San Marino, segnando il suo primo gol internazionale in quest'ultima, il 12\u00ba in Germania-San Marino (13-0)."}
{"id": "1820218", "revid": "466539", "url": "https://it.wikipedia.org/wiki?curid=1820218", "title": "Piccadilly Jim", "text": "Piccadilly Jim \u00e8 un romanzo di P. G. Wodehouse pubblicato per la prima volta negli Stati Uniti d'America il 24 febbraio 1917 da Dodd, Mean and Co., New York e nel Regno Unito nel maggio 1918 da Herbert Jenkins, Londra.\nIn precedenza La storia era apparsa a puntate sulla rivista bimensile statunitense \"The Saturday Evening Post\" tra il 16 settembre e l'11 novembre 1916.\nIn Italia fu pubblicato per la prima volta nel 1931 con il titolo Jim di Piccadilly, mantenuto in tutte le successive edizioni italiane fino alla fine degli anni 1980.\nDal 1991 \u00e8 stato adottato anche in italiano il titolo \"Piccadilly Jim\".\nAdattamenti.\nIl romanzo ha avuto tre adattamenti cinematografici:"}
{"id": "1820222", "revid": "599013", "url": "https://it.wikipedia.org/wiki?curid=1820222", "title": "Simon Jentzsch", "text": ""}
{"id": "1820227", "revid": "767487", "url": "https://it.wikipedia.org/wiki?curid=1820227", "title": "Bowling for Soup Goes to the Movies", "text": "Bowling for Soup Goes to the Movies \u00e8 il settimo album in studio della band pop punk Bowling for Soup, pubblicato nel 2005 dalla Jive Records."}
{"id": "1820228", "revid": "729019", "url": "https://it.wikipedia.org/wiki?curid=1820228", "title": "Cittadinanza liberiana", "text": "La cittadinanza liberiana \u00e8 la condizione della persona fisica alla quale l'ordinamento giuridico della Liberia riconosce la pienezza dei diritti civili e politici.\nLa Liberia \u00e8 una delle poche nazioni rimaste al mondo a conferire la cittadinanza in base all'etnia. Questa politica di garantire la nazionalit\u00e0 liberiana solo alle persone che sono di discendenza africana escludendo tutte le altre genti ha sollevato critiche dalla comunit\u00e0 internazionale. All'interno della stessa Liberia le conseguenze di questa politica hanno scatenato un dibattito in cui gli stessi nativi liberiani hanno riconosciuto che i non africani sono importanti investitori nelle attivit\u00e0 economiche della nazione ed aiutano l'innovazione.\nStoria.\nLa Repubblica della Liberia \u00e8 stata fondata da schiavi americani liberati di origini africane che istituirono l'American Colonization Society e tornarono per stabilire una repubblica su suolo africano. La legge sulla cittadinanza \u00e8 basata sulla prima costituzione redatta nel 1847 e riformata nel 1955 e nel 1984. La prima costituzione permetteva alle donne di trasmettere la loro cittadinanza ai figli. Prima della riforma non era permesso avere la doppia cittadinanza.\nLa normativa.\nL'articolo 5, sezione 13 della prima costituzione, che \u00e8 stata mantenuta sino ad oggi, afferma che:\nLe parole \u201cle persone di colore\u201d sono state cambiate in \u201ci negri e le persone discendenti da negri\u201d in una revisione nel 1955.\nLa legge liberiana fu accusata di stabilire criteri per la naturalizzazione. Secondo la costituzione, quindi, l'influente ed abbondante comunit\u00e0 di espatriati liberiani non pu\u00f2 ricevere la naturalizzazione."}
{"id": "1820230", "revid": "59976", "url": "https://it.wikipedia.org/wiki?curid=1820230", "title": "Repubblica della Liberia", "text": ""}
{"id": "1820240", "revid": "363629", "url": "https://it.wikipedia.org/wiki?curid=1820240", "title": "Delta II", "text": "Il Delta II \u00e8 stato un sistema di lancio progettato e costruito originariamente da McDonnell Douglas. Il Delta II apparteneva alla famiglia di razzi Delta ed \u00e8 stato in servizio dal 1989 al 2018. Vi erano varie versioni del Delta II: il Delta 6000, e il Delta 7000, disponibile in due varianti (\"light\" e \"heavy\"). Il razzo Delta II \u00e8 stato successivamente costruito da Boeing Integrated Defense Systems fino a che i programmi Delta divennero di responsabilit\u00e0 della United Launch Alliance a partire dal 1\u00ba dicembre 2006.\nStoria.\nL'uso di sistemi di lancio non riutilizzabili (\"Expendable Launch System\") doveva lentamente declinare in favore dello Space Shuttle; invece il programma Delta fu ripreso nel 1986, a seguito della distruzione del Challenger. Il Delta II, nello specifico fu progettato per posizionare in orbita la serie Block II dei satelliti del GPS. I Delta II hanno lanciato 125 progetti (fino all'agosto 2007), compresi numerose missioni NASA verso il pianeta Marte.\nDescrizione del lanciatore.\nI lanciatori Delta erano dei veicoli di lancio non riutilizzabili (Expendable Launch Vehicle, \"ELV\"), ovvero potevano essere usati solo una volta. Ogni lanciatore era cos\u00ec composto:\nLe versioni all'interno della famiglia Delta II sono identificate con un sistema a 4 cifre:\nAd esempio, un Delta 7925 aveva il pi\u00f9 recente primo stadio, con 9 razzi GEM e un terzo stadio PAM. Un Delta 7320 era un lanciatore a due stadi e con tre razzi impulsori.\nErano utilizzabili tre diverse ogive per carichi utili. L'ogiva originale aveva una carenatura in alluminio da 9,5 piedi di diametro. Era disponibile anche un'ogiva in materiali compositi di diametro 10 piedi riconoscibile per la sua forma rastremata. Inoltre era possibile utilizzare una versione da 10 piedi di diametro allungata per i carichi utili pi\u00f9 grandi.\nDescrizione del lancio.\nIl Delta II \u00e8 assemblato verticalmente sul pad di lancio. L'assemblaggio incomincia innalzando in posizione verticale il primo stadio. Successivamente vengono sollevati i razzi impulsori, che vengono poi uniti al primo stadio. L'assemblaggio poi continua sollevando il secondo stadio al di sopra del primo stadio e procedendo alla loro unione.\nIl primo stadio viene rifornito con circa 37.900 litri (10.000 galloni) di carburante in 20 minuti circa.\nLanci del Delta II.\nIl sistema di lancio Delta II \u00e8 stato usato per 156 lanci. Il 18 settembre 2007 il Delta II ha completato il suo 75\u00ba lancio riuscito consecutivo, segnando il record per i veicoli di lancio moderni. Attualmente \u00e8 il secondo veicolo di lancio pi\u00f9 affidabile in servizio dopo il Tsyklon 2. Solo nel 2007 sono stati effettuati otto lanci con il Delta II.\nTuttavia, il Delta II ha effettuato anche dei lanci non riusciti. La missione di lancio del Koreasat-1 fu un fallimento parziale, in quanto il satellite fu in grado di compensare per un inserimento in orbita errata da parte del lanciatore.\nUn fallimento completo avvenne invece il 17 gennaio 1997, quando il Delta II 7925 che trasportava il primo satellite GPS della serie Block IIR esplose 13 secondi dopo il sollevamento, inondando di detriti in fiamme il Launch Complex 17 della Cape Canaveral Air Force Station. Non vi furono feriti e il pad di lancio non fu danneggiato seriamente, tuttavia molte auto furono interamente distrutte e alcuni edifici furono danneggiati.\nL'ultimo Delta II fu lanciato il 15 settembre 2018 per l'inserimento in orbita del satellite ICESat-2.\nCarichi utili notevoli.\nFra il maggio 1997 e il novembre 1998, i Delta II hanno posizionato in orbita 55 satelliti Iridium.\nRitiro del sistema di lancio.\nIn un articolo pubblicato dal \"Wall Street Journal\" si fanno alcune supposizioni sul destino del sistema di lancio Delta II dopo che la U.S. Air Force terminer\u00e0 il suo utilizzo. Viene riferita una dichiarazione di Thomas Young, che fu direttore del Goddard Space Flight Center dal 1980 al 1982: \"\u00c8 una questione per la quale molte persone sono piuttosto preoccupate\". Young si riferisce ai timori manifestati dagli operatori di satelliti e dai ricercatori scientifici per la perdita di un sistema di lancio affidabile e dai costi contenuti come il Delta II.\nL'ultimo carico utile pianificato per il Delta II avrebbe dovuto essere una missione lunare della NASA nel 2011.\nCon la missione per l'inserimento in orbita del satellite ICESat-2 si conclude, il 15 settembre 2018, l'ultimo lancio del Delta II.\nApplicazioni future.\nIl motore del secondo stadio, costruito da Aerojet, \u00e8 stato scelto dalla NASA per essere il motore principale per la navicella Orion, che sostituir\u00e0 lo Space Shuttle dopo il 2010. Il motore \u00e8 stato scelto per la sua capacit\u00e0 di riavviamento multipla e per la possibilit\u00e0 di sostituire l'originale alimentazione a ossigeno liquido/metano liquido (LOX/LCH4) con combustibile ipergolico e ossidante similmente a quanto avviene nei sistemi OMS e RCS dello Space Shuttle."}
{"id": "1820245", "revid": "75421", "url": "https://it.wikipedia.org/wiki?curid=1820245", "title": "Stazione di Fimiani", "text": ""}
{"id": "1820247", "revid": "1442080", "url": "https://it.wikipedia.org/wiki?curid=1820247", "title": "Instabilit\u00e0 fluidodinamica", "text": "Lo studio della \"stabilit\u00e0\" (o \"instabilit\u00e0\") dei flussi costituisce una parte importante della fluidodinamica, perch\u00e9 consente di predire, data una certa classe di flussi, quello/quelli \"sperimentalmente osservabili\". Un flusso instabile \u00e8 \"rapidamente\" soggetto a rottura ed evolve verso un'altra configurazione, ovvero verso un flusso con altre caratteristiche spazio-temporali. Lo studio della stabilit\u00e0 di flussi \u00e8 importante, inoltre, perch\u00e9 per un'ampia classe di essi l'instabilit\u00e0 del regime laminare conduce al regime turbolento, caratterizzato come \u00e8 noto da un campo di vorticit\u00e0 tridimensionale fortemente variabile nel tempo, con un ampio spettro di scale spaziali e temporali.\nGeneralit\u00e0.\nL'obiettivo centrale di un'analisi di stabilit\u00e0 \u00e8, dunque, stabilire se un dato flusso laminare \u00e8 stabile o instabile e, nel secondo caso, analizzare come esso \u00e8 soggetto a rottura evolvendo verso uno stato turbolento o un altro (spesso pi\u00f9 complesso) stato laminare.\nLa teoria e i metodi della stabilit\u00e0 fluidodinamica riguardano in generale lo studio della risposta di un flusso laminare a disturbi di piccola o moderatamente piccola ampiezza. \u00c8 opportuno osservare che le problematiche della stabilit\u00e0 in fluidodinamica hanno molto in comune con quelle di altri settori scientifici quali l'elettromagnetismo, la magnetoidrodinamica, la fisica dei plasmi, l'oceanografia, l'astrofisica, l'elasticit\u00e0. In campo aerospaziale di rilievo \u00e8 l'applicazione all'interazione aerodinamica di superfici con flussi esterni allo scopo di minimizzare la resistenza d'attrito e, pi\u00f9 in generale, effettuare una strategia di controllo del flusso.\nI concetti di base della stabilit\u00e0 fluidodinamica sono stati fissati e le metodologie d'indagine sono state sviluppate a partire dalla seconda met\u00e0 del diciannovesimo secolo grazie ai contributi di Helmholtz, Kelvin, Rayleigh, Reynolds.\nVale la pena di sottolineare che il concetto della stabilit\u00e0 dello stato di un sistema fisico era gi\u00e0 stato formalizzato in precedenza, in particolare in meccanica, allo scopo di analizzare il comportamento dinamico (stabilit\u00e0 e/od oscillazioni) di masse.\nUna definizione di stato stabile di un sistema, tanto qualitativa quanto incisiva, \u00e8 attribuita a Maxwell: \"Considerata una condizione iniziale di un sistema, se una qualunque piccola variazione di essa modificher\u00e0 quello stato in istanti successivi solo per una qualunque piccola entit\u00e0, allora la condizione iniziale stessa \u00e8 detta stabile; se invece, una qualunque piccola variazione dello stato iniziale (attuale) pu\u00f2 produrre uno scostamento finito dello stato del sistema in un tempo finito, la condizione del sistema \u00e8 detta instabile\".\nPi\u00f9 o meno allo stesso periodo risale la celebrata esperienza di Reynolds (1883) riguardante un'indagine sperimentale sull'instabilit\u00e0 di flussi (il liquido impiegato era acqua) in condotti, o, in altri termini, l'osservazione della transizione dal regime laminare a quello turbolento quando una opportuna combinazione dei parametri di governo del fenomeno (velocit\u00e0 media del flusso, diametro del condotto, coefficiente di viscosit\u00e0 cinematica), oggi denominata numero di Reynolds, supera un certo valore critico.\nPer quanto l'esperimento di Reynolds sia forse il pi\u00f9 datato sistematico esperimento sulla instabilit\u00e0 in fluidodinamica, e nel corso degli anni sia stato oggetto di successive approfondite indagini effettuate con tecniche sperimentali sempre pi\u00f9 sofisticate, paradossalmente dal punto di vista teorico esso non appare a tutto oggi ancora completamente chiarito. Proprio nel caso dell'esperimento di Reynolds la definizione di stabilit\u00e0 (o di instabilit\u00e0) posta da Maxwell non \u00e8 applicabile in quanto si dimostra che il moto in condotti con profilo di velocit\u00e0 parabolico (moto alla Poiseuille) \u00e8 stabile per tutte le perturbazioni infinitesime a tutti i numeri di Reynolds. Si \u00e8 ipotizzato, quindi, che al crescere del numero di Reynolds il flusso diventa instabile a causa dell'amplificazione di disturbi di ampiezza finita o ancora, secondo una teoria pi\u00f9 recente, che i disturbi infinitesimi si amplificano in modo significativo durante la fase iniziale transitoria.\nEsempi.\nEsempi di instabilit\u00e0 gi\u00e0 studiati sono l'instabilit\u00e0 di Rayleigh-Taylor, l'instabilit\u00e0 di Kelvin-Helmholtz, l'instabilit\u00e0 gravitazionale, l'instabilit\u00e0 capillare, ecc.\nAnalisi spaziale e temporale.\nIn un'analisi temporale, si studia l'evoluzione nel tempo di una perturbazione iniziale: se questa decresce fino ad annullarsi (o comunque se la sua ampiezza rimane costante), la configurazione \u00e8 stabile; se invece l'ampiezza della perturbazione cresce nel tempo, fino a tendere all'infinito, il sistema \u00e8 instabile. In casi semplici, la perturbazione pu\u00f2 essere considerata come un'onda, di lunghezza \u03bb e di numero d'onda k = 2\u03c0/\u03bb.\nIn un'analisi spaziale, invece, si vuole studiare l'evoluzione spaziale di un disturbo imposto al sistema da una fonte collocata in una determinata posizione; anche in questo caso, se a valle del disturbo la perturbazione cresce fino all'infinito, il sistema \u00e8 instabile, se invece decresce e viene riassorbita dal sistema, la situazione \u00e8 di stabilit\u00e0. Anche in questo caso, in alcune configurazioni pi\u00f9 semplici, il disturbo imposto pu\u00f2 essere studiato in forma sinusoidale, con una pulsazione pari a \u03c9 e un periodo pari a T = 2\u03c0/\u03c9\nI vantaggi di poter studiare perturbazioni in forma d'onda sinusoidale sono evidenti: l'analisi pu\u00f2 essere condotta in tutta generalit\u00e0, introducendo nel sistema perturbazioni proporzionali a formula_1. Una volta stabilit\u00e0 la stabilit\u00e0 rispetto ad ogni singola onda di numero k, si pu\u00f2 valutare la stabilit\u00e0 davanti ad ogni generica perturbazione semplicemente espandendo quest'ultima in serie di Fourier, o operando una trasformata di Fourier che la riconduca a perturbazioni sinusoidali.\nLa relazione di dispersione.\nRestando nel caso pi\u00f9 semplice in cui le perturbazioni possono essere espresse come proporzionali a formula_1, e limitando la spiegazione al caso di un'analisi temporale, il fine dello studio dell'instabilit\u00e0 fluidodinamica consiste nello stabilire se una perturbazione diverge o no nel tempo. Questo significa trovare, per ogni perturbazione possibile, ovvero per ogni numero d'onda k possibile, il corrispondente valore di \u03c9. Nel caso di un'analisi temporale, k \u00e8 un numero reale, mentre w \u00e8 un numero complesso. La relazione che lega k a \u03c9=\u03c9(k) \u00e8 detta relazione di dispersione, e viene trovata tramite la risoluzione delle equazione che governano la dinamica del moto perturbato.\nPer ogni k, si presentano allora tre possibile casi:\nPi\u00f9 generalmente, la relazione di dispersione pu\u00f2 essere scritta come formula_3\ndove R rappresenta un insieme di parametri geometrici e dinamici da cui la stabilit\u00e0 dipende.\nBibliografia.\nS. Chandrasekhar, \"Hydrodynamic and hydromagnetic stability\", Dover Press, New York 1981"}
{"id": "1820251", "revid": "196062", "url": "https://it.wikipedia.org/wiki?curid=1820251", "title": "James Todd Smith", "text": ""}
{"id": "1820254", "revid": "486946", "url": "https://it.wikipedia.org/wiki?curid=1820254", "title": "EDAM acquisition holding Cooperatief UA", "text": ""}
{"id": "1820255", "revid": "767487", "url": "https://it.wikipedia.org/wiki?curid=1820255", "title": "The Same Old Blood Rush with a New Touch", "text": "The Same Old Blood Rush with a New Touch \u00e8 il primo album in studio della band pop punk Cute Is What We Aim For, pubblicato nel 2006 dalla Fueled by Ramen."}
{"id": "1820262", "revid": "123801602", "url": "https://it.wikipedia.org/wiki?curid=1820262", "title": "Chiesa libera evangelica italiana", "text": "La Chiesa evangelica libera italiana (o \"Chiesa cristiana libera\", o semplicemente \"Chiesa libera\"), \u00e8 una denominazione cristiana evangelica italiana. \nIn passato, \u00e8 stato un tentativo ottocentesco di creare una chiesa protestante interamente italiana sulla scia ideale del Risorgimento politico su istanze prevalentemente anticlericali e garibaldine. Fra i suoi promotori principali vi era l'ex sacerdote cattolico barnabita Alessandro Gavazzi (1809-1889) e venne costituita nel 1850 a Londra fra esuli italiani.\nStoria.\nLe origini e lo scioglimento.\nLa costituzione della Chiesa libera in Italia avviene a Genova nel 1852. L'idea \u00e8 quella di unire tutti i protestanti italiani in un'unica chiesa evangelica italiana. L'approccio alla Chiesa valdese, per\u00f2 fallisce per divergenze di natura ecclesiologica e politica. A differenza dalla Chiesa valdese, infatti, essi ritenevano che la santa cena non dovesse essere presieduta da un pastore (consacrato), come l'unico che avesse il diritto di farlo, ma dovesse essere libera per tutti i fratelli. Le divergenze di natura politica essenzialmente vertevano sul fatto che i primi fossero essenzialmente liberali e democratici, mentre i Valdesi vedevano di buon occhio il governo del conte di Cavour e la monarchia dei Savoia. Nel 1854 cos\u00ec avviene una rottura definitiva con i valdesi. Nello stesso anno \u00e8 fondata la Chiesa evangelica cristiana alla quale aderiscono Luigi Desanctis e Bonaventura Mazzarella.\nGli esponenti della Chiesa libera, per\u00f2, si dividono pure fra di loro fra \"politicizzati\" e \"spirituali\" che li porter\u00e0 ad una spaccatura definitiva a Milano il 22 giugno 1870 in occasione dell'auspicata fondazione della Chiesa cristiana libera in Italia (alla quale aderiscono 23 comunit\u00e0 delle 60 esistenti che si ricollegava al movimento originario). I primi, ispirati da Alessandro Gavazzi, Francesco Lagomarsino e altri propendevano per un modo di essere chiesa pi\u00f9 simile al presbiterianesimo riformato, gli altri che formeranno poi la Chiesa dei Fratelli ispirati alle idee del conte Piero Guicciardini e quelle di Teodorico Pietrocola Rossetti, formano il raggruppamento Chiese cristiane libere.\nDiverso fra i due gruppi era il modo di intendere l'impegno civile e politico che per il Rossetti ed il Guicciardini dovevano passare in seconda linea rispetto alla predicazione del Vangelo, ma non cos\u00ec per il Gavazzi e gli altri. Vi era poi un diverso modo di intendere l'organizzazione della chiesa, che secondo Guicciardini doveva rimanere di tipo congregazionalista, mentre il Gavazzi e gli altri miravano, appunto, ad un sistema di tipo presbiteriano, quello seguito dai valdesi. In terzo luogo era anche in discussione se avere un credo, una confessione di fede, oppure se il credo dovesse soltanto la Bibbia, come affermavano Rossetti e Guicciardini.\nA sostegno della linea del Gavazzi interviene un'organizzazione interdenominazionale americana, l'AFCU che manda in Italia un suo rappresentante, William Clark. Il Clark, che non condivide il radicalismo del Rossetti e del Guicciardini, fonda a Milano una scuola per evangelisti l'intenzione della quale era quella di formare dei predicatori italiani sulla linea del Gavazzi. Questo intervento era soprattutto teso a qualificare seriamente i pastori a livello teologico, cosa avversata dagli \"spirituali\" che tendevano al biblicismo e vedevano di mal occhio la formazione di una \"casta sacerdotale\" che si ponesse al di sopra dei \"semplici credenti\". Altra cosa che gli \"spirituali\" avversavano era la centralizzazione della direzione della chiesa. Gli \"americani\" incoraggiano cos\u00ec un \"Comitato centrale di Evangelizzazione\", formato da sette membri, di cui tre sono stranieri: il pastore Mc Dougall e gli americani William Clark e Abraham Rynier Van Nest (1823-1892).\nNel 1872 il Gavazzi fa un viaggio negli USA per raccogliere fondi per la sua chiesa e nel 1878 riesce a coinvolgere temporaneamente nel suo movimento il patriota, politico e letterato Bonaventura Mazzarella (1818-1882), che per\u00f2 pi\u00f9 tardi passer\u00e0 ai guicciardiniani.\nLa Chiesa libera per\u00f2, non sopravvive molto al suo fondatore, morto nel 1889. Per un po' viene guidata dal massone Saverio Fera. Nel 1904 la chiesa libera confluisce ufficialmente nella Chiesa metodista italiana. Diversi suoi membri sono pure assorbiti dai battisti e da altri raggruppamenti evangelici.\n\u201cLe Chiese cristiane libere\u201d conservano questo nome per un certo tempo; nel 1880 aggiungono il termine \u201cdei fratelli\u201d. Successivamente perdono l'aggettivo \u201clibere\u201d e diventano: \u201cChiesa cristiana evangelica dei fratelli\u201d e come tali sono conosciute a tutt'oggi. Ci sono stati tentativi, nella prima met\u00e0 del XX secolo, di far rivivere le Chiese Libere ma con poca fortuna.\nLa comunione delle chiese libere.\nTra il 1965 e il 1969, il professor Domenico Maselli pensa che sia venuto il momento di far rivivere le Chiese Libere ottocentesche e tenta di raggruppare formazioni di diverso tipo.\nQueste ultime aderiranno poi comunque alla Federazione delle Chiese evangeliche in Italia definendo s\u00e9 stesse come \"comunione di Chiese libere in Italia\" . Questa comunione nasce dopo un convegno avvenuto a Napoli il 20-21 settembre del 1969. Fu sottoscritto il documento che delineava le linee fondamentali. Esse sono fondamentalmente: la fedelt\u00e0 alla Scrittura, l'evangelizzazione, la necessit\u00e0 della conversione. Si ribadisce che emanazione di alcuna organizzazione denominazionale."}
{"id": "1820263", "revid": "219110", "url": "https://it.wikipedia.org/wiki?curid=1820263", "title": "Encapsulated PostScript", "text": "Encapsulated PostScript, o EPS, \u00e8 un documento PostScript DSC-conforme con restrizioni addizionali volte a rendere i file EPS utilizzabili come un formato di file per immagini. In altre parole, i file EPS sono pi\u00f9 o meno documenti PostScript auto-contenuti e ragionevolmente predicibili che descrivono un'immagine o un disegno, che pu\u00f2 essere posizionato all'interno di un altro documento PostScript.\nCome minimo, un file EPS contiene un commento DSC \"BoundingBox\", descrivente il rettangolo che contiene l'immagine descritta dal file EPS. Le applicazioni possono usare questa informazione per formattare correttamente la pagina anche quando non sono in grado di rendere l'immagine contenuta.\nEPS, insieme con le DSC's Open Structuring Conventions, forma la base delle prime versioni del formato file Adobe Illustrator Artwork.\nI programmi pi\u00f9 diffusi e professionali per la creazione e la modifica di file EPS sono Adobe Illustrator e Photoshop. Nel campo del software libero possono essere letti utilizzando Scribus"}
{"id": "1820271", "revid": "6923", "url": "https://it.wikipedia.org/wiki?curid=1820271", "title": "Vic Elford", "text": "Biografia.\nVic Elford \u00e8 stato uno dei pi\u00f9 veloci piloti degli anni sessanta e settanta, era soprannominato \"Quick Vic\" dai suoi colleghi e, visti i suoi risultati sportivi, probabilmente \u00e8 stato il pi\u00f9 versatile pilota di tutti i tempi.\nVarr\u00e0 a titolo di esempio la stagione agonistica 1968 del pilota. A fine gennaio la vittoria del prestigioso Rally di Montecarlo con una Porsche 911, il weekend successivo va a vincere la 24 Ore di Daytona e un mese dopo ottiene il 2\u00ba posto a Sebring. A maggio la conquista della Targa Florio in coppia con Umberto Maglioli (sempre su Porsche) (, una vittoria ottenuta dopo aver recuperato un ritardo di 18 minuti causato da una foratura) e due settimane dopo, Vic domina la 1000 km del N\u00fcrburgring. A giugno la 24 Ore di Le Mans gli sfugge a due ore dalla fine per un guasto alla frizione. Infine il suo debutto in Formula Uno a luglio in un Gran Premio di Francia allagato, dove riesce a condurre al 4\u00ba posto una Cooper T86B per niente competitiva.\nEsordi.\nLa carriera del pilota inglese era cominciata come navigatore del rallista David Seigle-Morris su una Triumph TR3A, per poi diventare egli stesso pilota nel 1961 alla guida di una Mini come \"privato\", per poi passare la stagione successiva ad una DKW Junior \"ufficiale\" con cui ottenne le prime vittorie nel campionato britannico e l'anno dopo alla veloce ma inaffidabile Triumph TR4, per poi approdare alla squadra ufficiale Ford britannica e alla sua Ford Cortina, dove rimase dal 1964 al 1966. Nel 1967 fece suo il titolo di campione europeo rally con una Porsche 911 ufficiale, iniziando un lungo rapporto con la Casa di Stoccarda.\nGli anni con le vetture sport.\nCon la Porsche pass\u00f2 alle vetture sport e alle gare di durata, ottenendo subito una vittoria di classe alla 24 Ore di Le Mans 1967 in coppia con l'olandese Ben Pon sulla Porsche 906 2 litri e salendo il mese successivo sul podio (con vittoria di classe) al Circuito del Mugello con Gijs van Lennep sulla \"911 R\". Ma la sua carriera decoll\u00f2 nel 1968, con le vittorie di cui si \u00e8 gi\u00e0 parlato precedentemente.\nDopo aver guidato le Porsche 908 e 917 fino alla stagione 1971, per la stagione 1972 fu ingaggiato dall'Autodelta per pilotare le Alfa Romeo Tipo 33 in quella che fu l'ultima stagione completa.\nAlla Targa Florio del 1970 pilot\u00f2 in prova la Porsche 917K lungo le strette strade siciliane, optando poi per guidare in gara la pi\u00f9 agile Porsche 908/03.\nIl ritiro.\nDopo una stagione 1973 in cui ha gareggiato in pochi eventi, Vic si \u00e8 ritirato dalle competizioni alla fine del 1974. Nel settembre 1975 fu ingaggiato dalla societ\u00e0 francese Inaltera per creare, organizzare e condurre il team da loro sponsorizzato per partecipare alla 24 Ore di Le Mans 1976. Tale impegno continu\u00f2 l'anno seguente con risultati ancora migliori e in seguito ha collaborato con altre case costruttrici in vari campionati.\nOnorificenze.\nVic Elford \u00e8 stato nominato \"Chevalier de Ordre national du M\u00e9rite\" dal Presidente francese Georges Pompidou per il suo \"coraggio ed eroismo\" perch\u00e9 durante la 24 Ore di Le Mans 1972, mentre era alla guida di un'Alfa Romeo, dopo essere stato sorpassato alla \"Curva Mulsanne\" da Jo Bonnier con la Lola, vide quest'ultimo avere un incidente nel tentativo di sorpassare una Ferrari 365 Daytona e, appena giunto sul luogo dell'incidente, scese dalla sua auto per lanciarsi tra il fumo e le fiamme nel tentativo di salvare i due colleghi, credendoli ancora intrappolati nelle vetture. Con somma sorpresa, aprendo lo sportello della Ferrari trov\u00f2 l'abitacolo vuoto: non si era accorto che il pilota s'era gi\u00e0 rifugiato oltre il guard rail, ma solo allora not\u00f2 che i rottami della Lola erano tra gli alberi e che Jo Bonnier non s'era salvato.\nNei media.\nVic Elford prese parte nel 1971 alle riprese del film Le 24 Ore di Le Mans di Steve McQueen come controfigura, mentre nel 1972 fu il narratore del docufilm \"The Speed Merchants\" di Michael Keyser.\nHa anche scritto tre libri: \nal momento sta scrivendo il quarto libro"}
{"id": "1820273", "revid": "21880", "url": "https://it.wikipedia.org/wiki?curid=1820273", "title": "Perodicticus", "text": ""}
{"id": "1820274", "revid": "256896", "url": "https://it.wikipedia.org/wiki?curid=1820274", "title": "Chiesa cristiana libera", "text": ""}
{"id": "1820281", "revid": "37401", "url": "https://it.wikipedia.org/wiki?curid=1820281", "title": "Gerofante", "text": ""}
{"id": "1820283", "revid": "110157", "url": "https://it.wikipedia.org/wiki?curid=1820283", "title": "Europ Assistance", "text": "Europ Assistance \u00e8 una compagnia di assicurazioni francese appartenente al Gruppo Generali. \u00c8 presente in 208 Paesi del mondo e ha circa 8.000 dipendenti.\nEurop Assistance \u00e8 in grado di intervenire in pi\u00f9 di 200 Paesi sia nel quotidiano che nelle situazioni di emergenza, offrendo servizi di assistenza personalizzati e coperture assicurative nelle aree della mobilit\u00e0 - Viaggio e Auto - e in quelle della Salute e della Casa &amp; Famiglia.\nStoria.\nEurop Assistance nasce a Parigi nel 1963 da un'intuizione di Pierre Desnos. Nell'estate di quell'anno, egli venne a sapere di un grave incidente accaduto in Spagna alla famiglia dei suoi pi\u00f9 cari amici. Si attiva subito per portare loro aiuto, ma si scontra con molte difficolt\u00e0, prima fra tutti l'ostacolo linguistico, dovendo operare a distanza e in un paese straniero. Quel tentativo affannoso lo spinge a creare un'organizzazione specializzata nel fornire assistenza in modo organizzato a chiunque si trovi in situazioni di difficolt\u00e0 lontano da casa. Grazie all'aiuto di Concorde, filiale di Generali France, fonda quindi Europ Assistance dando vita al concetto di assistenza privata. Un anno dopo Europ Assistance apre una filiale in Belgio e inizia l'attivit\u00e0 a livello internazionale.\nNel 1965 firma un accordo con l'industriale Marcel Dassault, per garantirsi la disponibilit\u00e0 permanente del primo aereo sanitario, una versione modificata del Falcon 20. Negli anni successivi apre nuove filiali in vari Paesi; nel 1968 Europ Assistance approda in Italia, dove oggi ha la sua sede a Milano, in piazza Trento 8.\nDa quel momento in poi, Europ Assistance ha sempre assistito i suoi clienti ovunque nel mondo. Nel 1971 \u00e8 impegnata nelle operazioni di soccorso durante l'incendio sulla nave da crociera Heleanna, con 1.200 passeggeri a bordo. L'11 luglio 1978 \u00e8 coinvolta per assistere le persone coinvolte nel disastro causato dall'esplosione di un camion cisterna a Los Alfaques, in Spagna. Ancora nel 1978, in Belgio noleggia il primo \"aereo delle nevi\" per prestare soccorso in caso di infortuni sugli sci. Nel dicembre del 2004 \u00e8 in azione per soccorrere i clienti in occasione dello tsunami che devasta il Sud Est asiatico.\nIl pacchetto azionario di Europ Assistance Holding \u00e8 detenuto al 100% dal Gruppo Generali attraverso Generali France.\nIn Italia \u00e8 operativa dal 1968 dove \u00e8 leader di mercato nel settore dell'assistenza privata. \u00c8 diventata Compagnia di Assicurazioni nel 1993, a seguito dell'ottenimento dell'abilitazione all'esercizio dei rami assicurativi: infortuni, malattia, incendio e furto, corpi di veicoli terrestri, merci trasportate, Responsabilit\u00e0 civile generale, perdite pecuniarie di vario genere e Tutela legale.\nIl CEO del Gruppo Europ Assistance \u00e8 Antoine Parisi.\nSociet\u00e0 partecipate.\nIn Italia, Europ Assistance partecipa le seguenti societ\u00e0: "}
{"id": "1820286", "revid": "1776051", "url": "https://it.wikipedia.org/wiki?curid=1820286", "title": "The Candlelight Years", "text": "The Candlelight Years \u00e8 un cofanetto contenente i primi tre album degli Opeth, pubblicati per la Candlelight Records."}
{"id": "1820288", "revid": "615334", "url": "https://it.wikipedia.org/wiki?curid=1820288", "title": "Jerofante", "text": ""}
{"id": "1820291", "revid": "889336", "url": "https://it.wikipedia.org/wiki?curid=1820291", "title": "Nuno Esp\u00edrito Santo", "text": "Carriera.\nCalciatore.\nClub.\nNato sull'isola di S\u00e3o Tom\u00e9, Esp\u00edrito Santo ha iniziato la carriera da portiere con il nel 1992. Nel gennaio 1997 \u00e8 stato acquistato dagli spagnoli del , trascorrendo tre delle sei stagioni in Galizia in prestito (due al e una all'), data la presenza in rosa di Jacques Songo'o prima e Jos\u00e9 Francisco Molina poi.\nNel luglio del 2002 il lo ha riportato in patria, versando nelle casse del Deportivo 3 milioni di euro. Durante una partita della Coppa del Portogallo 2002-2003 contro il ha segnato su calcio di rigore la rete del definitivo 7\u20130 in favore del Porto. Il 12 dicembre 2004 ha sostituito V\u00edtor Ba\u00eda durante il primo tempo supplementare della finale della Coppa Intercontinentale contro l', vinta dai portoghesi ai rigori (8-7) dopo lo 0-0 nei 120'. A gennaio \u00e8 stato ceduto alla .\nDopo due stagioni in Russia, \u00e8 tornato nuovamente in Portogallo nel gennaio 2007, acquistato dal per poi ritornare al Porto nell'estate successiva. Nel giugno 2010 ha risolto il contratto con il Porto e ha deciso di ritirarsi dal calcio giocato.\nNazionale.\nIl 7 giugno 2008 \u00e8 stato convocato da Scolari per sostituire Quim, infortunatosi al polso, nella lista dei 23 giocatori del Portogallo per l'Europeo 2008.\nAllenatore.\nEsordi e Rio Ave.\nDopo il ritiro dall'attivit\u00e0 agonistica, ha iniziato la carriera da allenatore, prima come preparatore dei portieri del nel 2010 e poi come assistente di Jesualdo Ferreira al nel novembre dello stesso anno.\nDopo due anni, il 17 maggio 2012 ha assunto la guida tecnica del . Dopo un settimo posto in campionato nella stagione 2012-2013, in quella 2013-2014 ha condotto la squadra in finale sia nella Coppa del Portogallo che nella Coppa di Lega, perdendole entrambe contro il . In campionato ha invece chiuso all'undicesimo posto.\nValencia.\nIl 3 luglio 2014 viene assunto come allenatore del , con cui firma un contratto annuale. Il 12 gennaio 2015 rinnova fino al 2018, guidando poi la squadra al quarto posto finale in campionato, che vale l'accesso ai play-off per la qualificazione alla fase a gironi della Champions League. Dopo un inizio di stagione deludente in campionato e in Champions League, il 30 novembre 2015 risolve il contratto con la squadra spagnola.\nPorto.\nIl 1\u00ba giugno 2016 diventa il nuovo tecnico del . In campionato conduce la squadra al secondo posto finale dietro al , ma non gli basta a guadagnarsi la conferma per la stagione successiva.\nWolverhampton.\nIl 31 maggio 2017 diventa il nuovo allenatore del , club militante in Championship. Nella stagione 2017-2018 ottiene la promozione in Premier League vincendo il campionato. Al primo anno nella massima serie inglese arriva al settimo posto, che vale l'accesso al secondo turno di qualificazione alla fase a gironi dell'Europa League. Nella stagione 2019-2020 la squadra conferma il settimo posto dell'annata precedente e fa segnare il record di punti del club in Premier League. Inoltre raggiunge i quarti di finale dell'Europa League, venendo eliminata dal . Il 13 settembre 2020 prolunga il suo contratto con il Wolverhampton fino al giugno 2023. In campionato i \"Wolves\" concludono al tredicesimo posto, mancando la qualificazione alle coppe europee. Il 21 maggio 2021 il club e l'allenatore portoghese annunciano la separazione al termine della stagione.\nTottenham.\nIl 30 giugno 2021 viene annunciato come nuovo tecnico del , con cui firma un biennale. Nonostante l'avvio incoraggiante di stagione, segnato dalla conquista personale del premio di allenatore del mese di agosto di Premier League, il rendimento della squadra di Espirito Santo comincia progressivamente a calare: gi\u00e0 in data 1\u00ba novembre, il tecnico portoghese e il suo staff vengono esonerati con la squadra al nono posto in Premier con 15 punti raccolti in 10 partite e distante 10 lunghezze dal Chelsea capolista.\nStatistiche.\nStatistiche da allenatore.\n\"Statistiche aggiornate al 30 ottobre 2021.\" In grassetto le competizioni vinte."}
{"id": "1820296", "revid": "124123", "url": "https://it.wikipedia.org/wiki?curid=1820296", "title": "Paolo Micioni", "text": "Micioni \u00e8 attualmente direttore artistico e socio fondatore insieme al fratello Pietro Micioni, Massimo Zuccaroli e Claudio Zuccaroli della casa discografica Twilight Music con sede in Roma. Insieme all'Audioteca Rai, la Twilight Music ha fondato il progetto e la collana denominati Via Asiago 10- Twilight Music che pubblica le storiche incisioni tratte dagli archivi di Radio Rai della RAI Radio Televisione Italiana.\nCome produttore ha curato i progetti di Traks, Gazebo, Gary Low, Mike Francis, Amii Stewart, Banco del Mutuo Soccorso, Neri per Caso, Marina Rei, Tiromancino, Niccol\u00f2 Fabi e tanti altri."}
{"id": "1820322", "revid": "339392", "url": "https://it.wikipedia.org/wiki?curid=1820322", "title": "ATACS", "text": ""}
{"id": "1820342", "revid": "256896", "url": "https://it.wikipedia.org/wiki?curid=1820342", "title": "Chiesa Libera Italiana", "text": ""}
{"id": "1820353", "revid": "2121638", "url": "https://it.wikipedia.org/wiki?curid=1820353", "title": "PepsiCo", "text": "PepsiCo, Inc (abbreviazione per Pepsi Company) \u00e8 un'azienda multinazionale statunitense di alimenti, snack e bevande con sede a Purchase, New York. Oltre al marchio Pepsi-Cola possiede, fra gli altri, i marchi Gatorade, Frito-Lay, SoBe, Lay's, Naked, 7 Up e Tropicana. Fino al 1997 \u00e8 stata proprietaria delle catene di ristorazione KFC, Pizza Hut e Taco Bell, fast food ceduti alla Tricon Global Restaurants, ora Yum! Brands, Inc..\nIl 20 dicembre 2017 PepsiCo ha trasferito le sue azioni al NASDAQ dopo 39 anni di trading sul NYSE.\nStoria.\nLe origini.\nLa ricetta per la bevanda analcolica Pepsi \u00e8 sviluppata per la prima volta nel 1880 da Caleb Bradham, un farmacista e industriale di New Bern, nella Carolina del Nord. Conia il nome \"Pepsi-Cola\" nel 1898 e, quando la bevanda diventa popolare, crea la Pepsi-Cola Company nel 1902 e registra il brevetto per la sua ricetta nel 1903. Ventotto anni dopo, nel 1931, la societ\u00e0 va in bancarotta. L'8 giugno 1931 la ricetta e il marchio sono acquistati da Charles Guth, proprietario di un'azienda di sciroppi a Baltimora. Guth \u00e8 anche presidente di Loft Inc, uno dei maggiori produttori di caramelle. Cos\u00ec utilizza i laboratori e i chimici della Loft per riformulare lo sciroppo. Utilizza anche risorse di Loft per promuovere la Pepsi, la cui sede viene trasferita a New York nelle vicinanze delle strutture di Loft. Nello stesso tempo rifornisce di soda la grande catena di negozi di caramelle per cui nel 1935 gli azionisti di Loft fanno causa a Guth e alla Pepsi-Cola. Il 29 maggio 1941 Loft vince la causa e lo stesso anno Pepsi Cola Company e i negozi di caramelle prendono strade diverse. Nei primi anni sessanta le linee di prodotti Pepsi-Cola si espandono con la creazione di Diet Pepsi e l'acquisto di Mountain Dew.\nNel 1965 la Pepsi-Cola Company si fonde con Frito-Lay, Inc. per diventare PepsiCo, Inc. Nel 1970 la sede dell'azienda \u00e8 trasferita nella sede attuale di Purchase, New York.\nL'espansione.\nTra la fine degli anni settanta e la met\u00e0 degli anni novanta, PepsiCo si espande acquisendo attivit\u00e0 commerciali al di fuori del fulcro principale dei marchi di alimenti e bevande confezionati, Ma nel 1997 abbandona queste attivit\u00e0 non-core, vendendone alcune e riunendo le altre in una nuova societ\u00e0 denominata Tricon Global Restaurants, in seguito nota come Yum! Brands, Inc. PepsiCo possedeva anche diversi altri marchi successivamente venduti per concentrarsi sugli snack e bevande. Tra questi marchi molti sono noti: Pizza Hut, Taco Bell, KFC, Hot'n Now, East Side Mario's, D'Angelo Sandwich Shops, Chevys Fresh Mex, California Pizza Kitchen, Stolichnaya, Wilson Sporting Goods, North American Van Lines.\nDopo queste cessioni sono avviate acquisizioni su larga scala nel settore degli snack e delle bevande. Nel 1998 PepsiCo acquisisce la societ\u00e0 di succo d'arancia Tropicana Products, nel 2001 Quaker Oats Company per 13,4 miliardi di dollari in titoli aggiungendo cos\u00ec la linea di bevande sportive Gatorade e altri marchi come Chewy Granola Bars e Aunt Jemima. Nel 2006 diventa presidente e CEO una donna, Indra Nooyi, nata in India.\nNell'agosto 2009 PepsiCo offre 7 miliardi di dollari per acquisire i due maggiori imbottigliatori dei suoi prodotti in Nord America: Pepsi Bottling Group e PepsiAmericas. L'acquisizione \u00e8 completata nel 2010, con la conseguente creazione di una nuova societ\u00e0 interamente controllata da PepsiCo, Pepsi Beverages Company. Nel febbraio 2011 la societ\u00e0 effettua la sua maggiore acquisizione internazionale acquistando la maggioranza di Wimm-Bill-Dann Foods, un gruppo alimentare russo che produce latte, yogurt, succhi di frutta e latticini. Otto mesi pi\u00f9 tardi, nell'ottobre 2011, rileva anche la quota rimanente (il 23%), diventando la pi\u00f9 grande azienda di alimenti e bevande in Russia.\nNel luglio 2012 PepsiCo annuncia una joint venture con Theo Muller Group, poi chiamata Muller Quaker Dairy: rappresenta il primo ingresso di PepsiCo nel settore lattiero-caseario negli Stati Uniti. La joint venture \u00e8 comunque sciolta nel dicembre 2015.\nIl 25 maggio 2018 PepsiCo rileva il produttore di snack vegetariani Bare Foods. Nell'agosto 2018 l'annuncio del cambio al vertice della societ\u00e0: dopo 12 anni lascia in ottobre Indra Nooyi, le subentra Ramon Laguarta, originario di Barcellona. Prima di lasciare Indra Nooyi realizza il suo ultimo affare come CEO: proseguendo nella svolta salutista data all'azienda, nell'agosto 2018 annuncia l'acquisizione dell'israeliana SodaStream, produttrice di gasatori d'acqua domestici e succhi concentrati light, per 3,2 miliardi di dollari (144 dollari per azione in contanti con un premio del 32% rispetto al prezzo medio del titolo negli ultimi 30 giorni). L'operazione viene completata entro il gennaio 2019."}
{"id": "1820357", "revid": "287204", "url": "https://it.wikipedia.org/wiki?curid=1820357", "title": "Ecdisone", "text": "L'ecdisone o ormone della muta \u00e8 uno steroide appartenente alla categoria degli ecdisteroidi.\nFunzioni.\nGli ecdisteroidi sono composti ad azione ormonale che negli Artropodi inducono la sintesi della chitina stimolando la muta e la metamorfosi. L'ecdisone \u00e8 l'ormone della muta specifico degli Insetti. \nGli ecdisteroidi svolgono inoltre altre funzioni secondarie negli Artropodi. Ad esempio, negli Insetti l'ecdisone regola la diapausa e, quindi, \u00e8 alla base dei meccanismi di svernamento delle forme giovanili o adulte. Nei Vertebrati, gli ecdisteroidi svolgono azioni differenti che rientrano nell'ambito generale dell'attivit\u00e0 biologica degli steroidi.\nEcdisone \u03b1 e \u03b2.\nEsistono due forme di ecdisone, indicate rispettivamente come \u03b1-ecdisone e \u03b2-ecdisone. La forma \u03b1 si identifica nell'ecdisone propriamente detto, biologicamente inattivo. Per idrossilazione del carbonio 20, l'\u03b1-ecdisone \u00e8 convertito nella forma attiva \u03b2-ecdisone (20-idrossiecdisone). \nBiosintesi.\nGli insetti non sono in grado di sintetizzare ex novo il nucleo policiclico degli steroidi, perci\u00f2 devono utilizzare come precursori i composti steroidei acquisiti con l'alimentazione. La fonte primaria degli ecdisteroidi \u00e8 dunque rappresentata, per i fitofagi, dai fitosteroli presenti nei vegetali e, per gli zoofagi, dal colesterolo presente negli animali.\nI siti di sintesi degli ecdisteroidi variano secondo la categoria sistematica. Negli Insetti l'organo principale \u00e8 rappresentato dalle ghiandole protoraciche, localizzate in genere ventralmente fra il capo e il protorace degli stadi giovanili. L'ecdisone pu\u00f2 essere comunque prodotto anche da altri organi a secrezione endocrina, come ad esempio gli enociti, ghiandole unicellulari dislocate nel tegumento, e il tessuto adiposo. \nLa biosintesi dell'ecdisone \u00e8 stimolata dall'ormone cerebrale, prodotto dalle cellule neuricrine della \"pars intermedia\" del protocerebro e rilasciato nella sua forma attiva dai corpi faringei. Una volta prodotto, l'ecdisone viene rilasciato nell'emolinfa e giunge ai siti bersaglio, dove viene convertito nella forma \u03b2.\nMuta e metamorfosi.\nL'ecdisone induce sia la muta sia la metamorfosi nel corso dello sviluppo postembrionale. La sua azione \u00e8 per\u00f2 subordinata a quella della neotenina. Quest'ultimo, detto anche \"ormone giovanile\", interferisce con l'azione dell'ecdisone impedendone l'effetto induttivo della metamorfosi. In altri termini, in presenza di neotenina, l'ecdisone stimola la muta senza che si abbia la metamorfosi, perci\u00f2 l'insetto cresce di dimensioni mantenendo la morfologia dello stadio giovanile (larvale o ninfale).\nApplicazioni in fitoiatria.\nLe conoscenze sui meccanismi ormonali che regolano lo sviluppo degli insetti hanno consentito la realizzazione di insetticidi \"di nuova generazione\" che agiscono interferendo con lo sviluppo. Questi insetticidi fanno capo a due categorie fondamentali:\nI regolatori dello sviluppo sono riconducibili a due tipologie funzionali:\nGli acceleratori della muta hanno un meccanismo d'azione concettualmente opposto a quello dei regolatori dello sviluppo. Infatti svolgono la stessa attivit\u00e0 dell'ecdisone e inducono la muta precoce, che ha conseguenze letali nei confronti dell'insetto.\nFitoecdisteroidi.\nI fitoecdisteroidi sono composti steroidei di origine vegetale che hanno attivit\u00e0 biologica simile a quella dell'ecdisone. Presenti in alcune piante, svolgono un ruolo fondamentale nei meccanismi intrinseci di difesa nei confronti dei fitofagi."}
{"id": "1820358", "revid": "137928", "url": "https://it.wikipedia.org/wiki?curid=1820358", "title": "DVI-A", "text": ""}
{"id": "1820359", "revid": "137928", "url": "https://it.wikipedia.org/wiki?curid=1820359", "title": "DVI-D", "text": ""}
{"id": "1820360", "revid": "137928", "url": "https://it.wikipedia.org/wiki?curid=1820360", "title": "DVI-I", "text": ""}
{"id": "1820362", "revid": "110157", "url": "https://it.wikipedia.org/wiki?curid=1820362", "title": "Owerri", "text": "Owerri \u00e8 una citt\u00e0 del sud-est della Nigeria ed \u00e8 la capitale dello Stato dell'Imo, compreso nel territorio dell'Igboland. \u00c8 situata a 10 km a Sud-Ovest di Amatta.\nNel 2007 la sua popolazione raggiungeva le 231.789 unit\u00e0.\n\u00c8 la citt\u00e0 natale del calciatore nigeriano Nwankwo Kanu."}
{"id": "1820368", "revid": "76963", "url": "https://it.wikipedia.org/wiki?curid=1820368", "title": "Horacio \u00c1lvarez Mesa", "text": "Pubblic\u00f2 articoli politici di tendenza liberale su diversi quotidiani di Aviles di cui fu anche Segretario comunale per breve tempo.\nBiografia.\nHoracio \u00c1lvarez Mesa Menendez, nato a Avil\u00e9s il 30.11.1881, Asturie, Spagna, da Florentino \u00c1lvarez Mesa y Arroyo e da Carmen Menendez-Valdes Mu\u00f1iz.\nAvvocato, giornalista e politico liberale, seguace, con il padre e il fratello Virgilio, del partito del deputato Juli\u00e1n Garc\u00eda San Miguel di cui condivisero entrambi le sorti politiche fino all'affermarsi in Aviles del deputato Jos\u00e9 Mar\u00eda Pedregal. \nFu anche segretario comunale della sua citt\u00e0 dal primo maggio al 14 luglio del 1908 nel momento cruciale della lotta politica locale vertente sul tracciato della linea ferroviaria che si doveva allora realizzare.. \nFu Presidente della \"\u201cSociedad fundadora y protectora de la Escuela de Artes y Oficios de Aviles\u201d\" dal 1911 al 1914.\nNel 1917 figura nell'elenco dei contribuenti volontari per la fondazione del giornale \"El Progreso de Asturias\" fondato il 6 gennaio dello stesso anno dal professore di lingue Juli\u00e1n G. Orb\u00f3n.\nHoracio \u00c1lvarez Mesa collabor\u00f2 nel settimanale di Avil\u00e9s \"\u201cEl Adenlatado\u201d\" fondato nel 1932 sempre dall'avilesino Juli\u00e1n G. Orb\u00f3n.\nMor\u00ec nel luglio del 1936 all'inizio della Guerra civile spagnola."}
{"id": "1820369", "revid": "162719", "url": "https://it.wikipedia.org/wiki?curid=1820369", "title": "AAV-7A1", "text": ""}
{"id": "1820371", "revid": "567822", "url": "https://it.wikipedia.org/wiki?curid=1820371", "title": "Hui Zong (imperatore Song)", "text": "Nato Zhao Ji, era l'undicesimo figlio dell'imperatore Shen Zong. Nel febbraio 1100 il suo fratellastro maggiore Zhe Zong (\u54f2\u5b97) mor\u00ec senza figli, e il giorno dopo Hui Zong gli succedette come imperatore. Regn\u00f2 dal 24 febbraio 1100 al 18 gennaio 1126.\nHui Zong fu famoso per aver promosso il Taoismo. Fu anche un talentuoso poeta, pittore, calligrafo e musicista. Protesse numerosi artisti presso la sua corte, ed il catalogo della sua collezione imperiale di dipinti elenca oltre 6.000 quadri conosciuti.\nIl suo nome templare significa \"onorevole antenato\".\nBiografia.\nL'imperatore Hui Zong, oltre ad interessarsi degli affari di stato, favorendo il partito riformista (vedi il riferimento nella voce: Dinastia Song), fu un uomo colto, che dedic\u00f2 gran parte del suo tempo all'amore per le arti. Fu un collezionista di dipinti, calligrafie e oggetti d'antiquariato di precedenti epoche cinesi, costruendo per diletto enormi collezioni di ciascuna di esse. Egli stesso compose poesie, fu noto come appassionato pittore, cre\u00f2 il proprio stile calligrafico, s'interess\u00f2 di architettura e progettazione di giardini e scrisse perfino trattati di medicina e Taoismo. Riun\u00ec intorno a s\u00e9 un folto gruppo di pittori, che venivano prima preselezionati in un esame per divenire artisti ufficiali della corte, e riform\u00f2 la musica di corte. Come molti uomini eruditi del suo tempo, possedeva una cultura enciclopedica, tuttavia il suo regno sarebbe stato segnato per sempre dalle decisioni assunte in politica estera (sia pure sulla base di consigli da lui ricevuti), che avrebbero avuto un esito disastroso per la successiva storia della Cina Song.\nDa vero artista, Hui Zong trascur\u00f2 l'esercito, cosicch\u00e9 la Cina dei Song divenne sempre pi\u00f9 debole e alla merc\u00e9 di nemici stranieri. Quando gli Jurchen della Manciuria fondarono la dinastia Jin e attaccarono il regno Liao a nord dell'impero Song, la corte Song si alle\u00f2 con i Jin e attacc\u00f2 i Liao dal sud. Anche se questa manovra riusc\u00ec a distruggere il regno Liao, da tempo nemico dei Song, tuttavia, un nemico ancora pi\u00f9 formidabile, i Jin, era ora alla frontiera settentrionale. Non contenti dell'annessione del regno Liao, e valutando correttamente la debolezza dell'impero Song, i Jin ben presto dichiararono guerra al loro ex alleato, e all'inizio del 1126 attraversarono il Fiume Giallo, giungendo in vista di Kaifeng, la capitale dell'impero Song. Colto dal panico, Hui Zong abdic\u00f2 il 18 gennaio 1126 in favore di suo figlio, che divenne l'imperatore Qin Zong (\u6b3d\u5b97).\nSuperare le mura di Kaifeng si rivel\u00f2 per\u00f2 un'impresa difficile per la cavalleria Jin e questo, unito alla fiera resistenza di alcuni ufficiali cinesi che non avevano completamente perso il controllo come Hui Zong, fece s\u00ec che i Jin alla fine levassero l'assedio a Kaifeng e ritornassero a nord. L'impero Song, tuttavia, dovette firmare un umiliante trattato con i Jin, accettando di pagare una colossale indennit\u00e0 di guerra e di versare ogni anno un tributo ai Jin.\nMa anche condizioni cos\u00ec umilianti non poterono salvare l'impero Song. Nel giro di pochi mesi, i Jin erano di nuovo a sud, stavolta determinati a superare le mura di Kaifeng. Dopo un duro assedio, i Jin alla fine entrarono a Kaifeng il 9 gennaio 1127, a cui seguirono molti giorni di saccheggi, stupri e massacri. Hui Zong, suo figlio l'imperatore Qin Zong, come pure l'intera corte e l'intero harem imperiali furono fatti prigionieri dai Jin in quello che pass\u00f2 alla storia come episodio di Jingkang. Uno dei figli di Hui Zong riusc\u00ec a fuggire nella Cina meridionale dove, dopo molti anni di lotta, avrebbe fondato la dinastia Song meridionale, della quale fu il primo imperatore, con il nome di Gao Zong (\u9ad8\u5b97).\nHui Zong e Qin Zong furono retrocessi dai Jin al rango di cittadini comuni il 20 marzo 1127. Poi, il 10 maggio dello stesso anno, Hui Zong fu deportato nel nord della Manciuria, dove trascorse gli ultimi otto anni della sua vita da prigioniero. L'uomo che un tempo era stato il pi\u00f9 potente regnante sulla terra ed era vissuto tra opulenza e arte mor\u00ec da uomo distrutto nella remota Manciuria settentrionale il 4 giugno 1135, all'et\u00e0 di 52 anni.\nArte, calligrafia, musica e cultura.\nHui Zong fu un grande pittore, poeta e calligrafo. Fu anche un abile suonatore di \"qin\" o \"guqin\", un antico strumento a corda (come mostrato nel suo famoso dipinto \"Ascoltando il\" qin, \u807d\u7434\u5716); nel suo palazzo aveva addirittura fatto allestire una \"wanqin tang\" (\u300e\u842c\u7434\u5802\u300f) o \"sala da 10.000 \"qin\"\".\nI principali soggetti dei suoi dipinti sono uccelli e fiori. Tra le sue opere vi \u00e8 \"Pappagallo a cinque colori su pesco in fiore\". Ricopi\u00f2 anche il dipinto di Zhang Xuan \"Dame di corte che preparano seta appena tessuta\", e la riproduzione da lui realizzata \u00e8 l'unica copia di quel dipinto sopravvissuta fino ai giorni nostri.\nNel campo della calligrafia, invent\u00f2 lo stile detto \"oro sottile\" (\u7626\u91d1\u9ad4). Il nome derivava dal fatto che scrittura di Hui Zong assomigliava a filamenti d'oro, intrecciata e avvolta.\nIl nome della sua era, Xuanhe, \u00e8 usato anche per descrivere uno stile di montaggio dei dipinti nel formato a rotolo. In questo stile, fra alcuni dei pannelli di seta sono inseriti bordi neri.\nNel 1114, a seguito di una richiesta dell'imperatore Yejong della corte coreana di Goryeo, Hui Zong invi\u00f2 al palazzo nella capitale di Goryeo, Gaeseong, una serie di strumenti musicali da usare come accompagnamento per i banchetti regali. Due anni dopo, nel 1116, invi\u00f2 in dono alla corte coreana altri strumenti musicali, in numero ancora maggiore della volta precedente (in tutto 428), questa volta strumenti \"yayue\", dando inizio alla tradizione, tipica di quella nazione, degli \"aak\".\nHui Zong fu anche un grande amante del t\u00e8. Egli stesso scrisse il famoso \"Trattato sul t\u00e8\", la pi\u00f9 dettagliata e autorevole descrizione del sofisticato stile della cerimonia del t\u00e8 della dinastia Song.\nNomi delle ere.\nI nomi delle ere del suo regno furono:"}
{"id": "1820372", "revid": "137928", "url": "https://it.wikipedia.org/wiki?curid=1820372", "title": "Dual link", "text": ""}
{"id": "1820373", "revid": "137928", "url": "https://it.wikipedia.org/wiki?curid=1820373", "title": "Single link", "text": ""}
{"id": "1820374", "revid": "125076583", "url": "https://it.wikipedia.org/wiki?curid=1820374", "title": "Jacques Marquette", "text": "Biografia.\nJacques Marquette era il sesto figlio di Nicolas Marquette de La Tombelle, consigliere eletto a Laon, e di Rose de La Salle. Di famiglia molto devota, nacque in lui la vocazione apostolica. Dopo i suoi studi nelle scuole di Laon, Jacques Marquette entr\u00f2 a diciassette anni nella Compagnia di Ges\u00f9. Dopo aver lavorato ed insegnato in Francia, a ventinove anni venne ordinato prete e venne sollecitato ad evangelizzare i nativi del Nordamerica.\nMarquette sbarc\u00f2 dal porto di La Rochelle agli inizi di giugno del 1666 e arriv\u00f2 a Qu\u00e9bec il 20 settembre. Pass\u00f2 un anno a Trois-Rivi\u00e8res a studiare le lingue degli amerindiani; nel 1673 arriv\u00f2 a parlarne una mezza dozzina. Nel 1668 raggiunse padre Claude Dablon a Sault-Sainte-Marie, nella missione in cui dipendevano circa 2000 Algonchini. Nel 1669 fond\u00f2 una missione alla \"Pointe du Saint-Esprit\" e nell'estate del 1671 quella di Saint Ignace sullo Stretto di Mackinac.\nIl 2 luglio 1671 pronunci\u00f2 i suoi voti perpetui a Sault-Sainte-Marie.\nA Saint-Ignace l'8 dicembre 1672 ricevette Louis Jolliet, il quale era incaricato dal nuovo governatore della Nuova Francia Louis de Buade de Frontenac di esplorare la valle del Mississippi alla ricerca di un passaggio diretto verso l'Oceano Pacifico. Passarono l'inverno a fare i preparativi per il viaggio. Interrogarono gli Indiani nomadi, fecero degli schizzi su carta. Verso met\u00e0 maggio, i due esploratori si misero in viaggio a bordo di due canoe, accompagnati da altri cinque Francesi. La spedizione attravers\u00f2 il Lago Michigan, rimont\u00f2 il fiume dei Renards ed entr\u00f2 in un paese sconosciuto agli Europei. L\u00e0 decisero di fare marcia indietro, perch\u00e9 trovarono indiani ostili. Marquette si separ\u00f2 da Jolliet alla fine di settembre del 1673, avendo constatato che il Mississippi scorre verso sud e non verso ovest, come invece si sperava.\nLa scoperta del fiume Mississippi confort\u00f2 Jacques Marquette nel suo desiderio di estendere l'influenza dei missionari verso sud e verso ovest. Nel mese di ottobre del 1674, lasci\u00f2 la \"Baie des Puants\" per fondare una missione presso gli indiani Illinois. In dicembre il suo stato di salute lo obblig\u00f2 a fermarsi all'altezza di Chicago, da dove ripart\u00ec il 30 marzo 1675. L'8 aprile si ferm\u00f2 in un villaggio, dove fond\u00f2 la missione dell'Immacolata Concezione della Santa Vergine. Jacques Marquette mor\u00ec il 18 maggio 1675 nelle foreste, nelle vicinanze dell'attuale citt\u00e0 di Ludington. Aveva 38 anni. Un anno dopo i suoi resti vennero trasportati alla missione di Saint-Ignace.\nDevono il loro nome a Jacques Marquette la citt\u00e0 statunitense di Marquette e l'omonima contea nello stato del Michigan.\nInfine, la compagnia ferroviaria operante nella zona dei Grandi Laghi fra il 1899 e il 1947 fu nominata Pere Marquette Railway proprio in onore di Jacques Marquette."}
{"id": "1820376", "revid": "54354", "url": "https://it.wikipedia.org/wiki?curid=1820376", "title": "Grassi trans", "text": ""}
{"id": "1820382", "revid": "15756", "url": "https://it.wikipedia.org/wiki?curid=1820382", "title": "Class of 3000", "text": "Class of 3000 \u00e8 una serie televisiva a cartoni animati prodotta da Cartoon Network Studios, creata da Andr\u00e9 3000 degli Outkast e da Thomas W. Lynch nel 2006. La serie \u00e8 composta da due stagioni con 28 episodi in totale, pi\u00f9 uno speciale. La serie \u00e8 stata premiata con un Emmy Award.\nStoria.\nEssa parla di un famoso ex-musicista, Sunny Bridges, e di sette ragazzi aspiranti musicisti della scuola Westley che cercano un nuovo insegnante di musica. Nel corso dei primi due episodi grazie alla determinazione di Li'L D, il batterista del gruppo scolastico, Sunny Bridges vedr\u00e0 in questi ragazzi s\u00e9 stesso da giovane, e decider\u00e0 di diventare il loro nuovo insegnante di musica, nonch\u00e9 amico e compagno di mille divertenti avventure.\nCanzoni.\nLa particolarit\u00e0 della serie sta nel fatto che ogni episodio, auto conclusivo e generalmente dedicato ad uno dei protagonisti, ha una canzone con un proprio videoclip. Di sotto sono elencate le canzoni dei vari episodi.\nStagione 1.\nLa canzone che Li'l D e compagni cantano dopo la notizia che il loro primo insegnante di musica non insegner\u00e0 pi\u00f9 nella loro classe, e per questo sono sconsolati credendo di non poter mai pi\u00f9 suonare.\nLa canzone cantata da Sunny e dagli altri dopo che questi si \u00e8 rivelato a loro.\nCanzone cantata dai protagonisti per il festival della nocciolina della scuola Westley.\nCanzone cantata da Li'l D quando questi diventa musicista della casa discografica \"Ruba Anime\".\nCanzone cantata da Eddie e Li'l D, la quale parla della tristezza di Eddie nonostante sia molto ricco.\nCanzone cantata da Sunny e dal resto del gruppo che racconta del loro combattimento contro il blob.\nCanzone cantata dai protagonisti nella giungla, per celebrare il ritorno dello gorilla nel suo zoo.\nCanzone inizialmente cantata da Sunny, poi strumentale.\nCanzone cantata da Kim e Kam al torneo di musica con la quale sconfiggono la scuola Eastly.\nCanzone cantata da Luna e da Sunny, in spagnolo e in inglese, che racconta dell'amore del preside per Petunia Squatenchowder.\nCanzone cantata da Sunny e Eddie che parla della bellezza dei colori.\nCanzone cantata da Tamika che parla delle sue due nuove amiche.\nCanzone strumentale, eseguita da Sunny.\nStagione 2.\nCanzone che Kim e Sunny usano per allontanare dalla Westley le celebrit\u00e0.\nCanzone cantata da Li'l D mentre questi cerca di ripulire la casa di Sunny.\nCanzone cantata da Sunny e gli altri per far tornare con loro Philly Phil, il quale ha abbandonato la Westley.\nCanzone dello scontro di batteria tra Li'l D e Seamus Thelonius \"La Bestia\".\nCanzone strumentale in stile fiabesco.\nCanzone cantata da Kam e Eddie per celebrare l'amore che nutrono per la stessa ragazza.\nCanzone inizialmente cantata da Sunny, poi strumentale."}
{"id": "1820383", "revid": "54354", "url": "https://it.wikipedia.org/wiki?curid=1820383", "title": "Computer Emergency Response Team", "text": ""}
{"id": "1820387", "revid": "124994417", "url": "https://it.wikipedia.org/wiki?curid=1820387", "title": "Santa Maria Nuova Spallicci", "text": "Santa Maria Nuova Spallicci (\"S\u0115nta Mar\u00ec N\u00f3va\" in romagnolo) \u00e8 la pi\u00f9 grande frazione del comune di Bertinoro in provincia di Forl\u00ec-Cesena. Conta 2181 abitanti, e ad essa sono collegate le localit\u00e0 Santa Croce, Borghetto e San Pietro in Guardiano.\nGeografia fisica.\nDista dal capoluogo, e dell'area comunale occupa la parte nord. Confina con i comuni di Forlimpopoli, Cesena e Ravenna e si trova ai piedi delle colline romagnole. La pianura circostante, detta \"le larghe\" (\"Lerga ad Scarp\u00e8l\") , lambita dal torrente Bevano, era un tempo irrorata dal rio Arla e dal Vedreto.\nStoria.\nI territori attuali di Santa Croce e Santa Maria Nuova, in epoca romana erano centuriati secondo lo schema forlimpopolese, mentre la zona pi\u00f9 a est, verso San Pietro in Guardiano, era all'epoca boschivo e a tratti palustre. Ancora non esisteva un borgo, ma un sistema di fattorie adibite alla coltivazione delle vigne e alla produzione del vino. \nLa sistemazione del territorio mut\u00f2 l'avvento dei bizantini, strade o carraie non seguivano pi\u00f9 uno schema rigoroso ma un percorso dettato dalla natura, con le strade maestre che seguivano il corso di torrenti provenienti dalle colline. \n\"Sancte Marie Nove\" viene citata per la prima volta nel 1371 dal cardinale Anglico nella \"Descriptio Romandiole\", dove si parla di un borgo di tre \"focolari,\" ovvero famiglie (25-30 persone quindi). \nZona di confine tra la provincia di Bologna e quella di Ravenna, vi era una torre adibita a dogana, attualmente Villa Spada Averalli o Villa Avezzani in via Casavecchia, residenza estiva e di caccia dei marchesi Cavalli. Nell'omonima via \u00e8 ancora conservato Palazzo Cavalli, eretto nella seconda met\u00e0 del XV secolo. Fu rifugio e luogo di ristoro di Napoleone Bonaparte durante la campagna d'Italia, e successivamente abitato dai conti Passardi sino al dopoguerra.\nDurante la seconda guerra mondiale molte furono le vittime civili, donne, bambini, ragazzi ed anziani per i bombardamenti dell'ottobre 1944, quando per due giorni e due notti non cessarono gli scoppi delle granate inglesi sparate da Cesena. Gli obbiettivi degli Alleati erano Palazzo Cavalli gi\u00e0 adibito alla residenza degli ufficiali tedeschi, due postazioni contraeree e una postazione di artiglieria. Santa Maria Nuova fu liberata in un mattino freddo e piovoso, dal 1\u00ba reggimento North Irish Horse, dal Royal Armoured Corps e dalla fanteria scozzese; fu un passaggio veloce per convergere su Forlimpopoli.\nNel dopoguerra l'abitato ha visto un progressivo e consistente sviluppo demografico. L'impianto urbanistico, storicamente a nastro lungo un'unica via, si \u00e8 esteso notevolmente con la realizzazione di nuove strade parallele.\nAlla fine del Novecento il nome della localit\u00e0 \u00e8 stato modificato per onorare il medico, poeta e politico Ado Spallicci, nativo del luogo. \nCultura.\nIstruzione.\nSono presenti scuola materna, elementare e media. \u00c8 attiva la scuola musicale \"Dante Alighieri\" (sezione staccata della scuola di Bertinoro).\nBiblioteca.\n\u00c8 presente una sede della biblioteca comunale, intitolata ad Aldo Spallicci. \nEventi.\nLa prima domenica di agosto \u00e8 venerata la Madonna della Neve, patrona della parrocchia di Santa Maria Nuova, e si svolge la cosiddetta Sagra dei Cavalli, una festa in costumi risalenti ad epoca tardo-medievale in onore della famiglia Cavalli. Sempre in occasione del giorno del patrono, si tiene il palio dei rioni, con corse dei cavalli.\nBibliografia.\nVittorio Bassetti e Gastone Costa,\" Le origini di Santa Maria Nuova\", in\" Santa Maria Nuova e la sua gente\", a cura di Claudio Riva, Cesena, Stilgraf, 1992, pp.\u00a021\u201334."}
{"id": "1820389", "revid": "137928", "url": "https://it.wikipedia.org/wiki?curid=1820389", "title": "RGsB", "text": ""}
{"id": "1820390", "revid": "137928", "url": "https://it.wikipedia.org/wiki?curid=1820390", "title": "RGBS", "text": ""}
{"id": "1820391", "revid": "255167", "url": "https://it.wikipedia.org/wiki?curid=1820391", "title": "Campolungo di Ostellato", "text": ""}
{"id": "1820392", "revid": "115512521", "url": "https://it.wikipedia.org/wiki?curid=1820392", "title": "Universit\u00e0 del Wisconsin", "text": "L'Universit\u00e0 del Wisconsin \u00e8 un sistema di universit\u00e0 pubbliche statunitense dello stato del Wisconsin, con sede a Madison. \u00c8 uno dei pi\u00f9 grandi e prestigiosi sistemi universitari pubblici del paese, con pi\u00f9 di 160.000 studenti ogni anno e con pi\u00f9 di 32.000 impiegati. Comprende due universit\u00e0 per il dottorato di ricerca, 11 universit\u00e0 e 13 college.\nIl sistema universitario fu creato l'11 ottobre del 1971."}
{"id": "1820395", "revid": "123607448", "url": "https://it.wikipedia.org/wiki?curid=1820395", "title": "Gaio (nome)", "text": "Origine e diffusione.\nDeriva dal \"praenomen\" latino \"Gaius\", di origine etrusca e dal significato ignoto, o forse riconducibile al greco antico \u0393\u03b1\u1fd6\u03b1 (\"Gaia\"). Alcune fonti gli danno il significato di \"felice\", una paretimologia provocata dall'associazione con il termine italiano \"gaio\" (di origine provenzale e, a sua volta, di derivazione germanica), oppure con il latino \"gaudere\", \"gioire\".\nAi tempi dell'Antica Roma \"Gaius\" era abbreviato in \"C.\", ed era il \"praenomen\" pi\u00f9 diffuso, tanto che veniva usato per recitare la formula matrimoniale \"Ubi tu Gaius, ego Gaia\", cio\u00e8 \"Dove tu sarai, Gaio, vi sar\u00f2 anch'io, Gaia\", e che la sua variante \"Caio\", in italiano, \u00e8 arrivata a diventare un termine colloquiale per indicare una persona generica (assieme con Tizio, e analogamente all'inglese Jack). Venne usato in Gran Bretagna durante il periodo di dominazione romana, lasciando dietro di s\u00e9 il nome gallese \"Kay\" (o \"Cai\"), la cui origine per\u00f2 non \u00e8 del tutto certa. Nelle iscrizioni latine il \"praenomen\" \"Gaius\" \u00e8 generalmente indicato con la sua forma abbreviata \"C.\", e questo in ragione del fatto che la lettera G fu introdotta nell'alfabeto latino come segno distinto dalla C solo nei decenni finali del III sec. a.C.: i Romani continuarono dunque, per antica convenzione, ad abbreviare il prenome \"Gaius\" con la sola lettera C malgrado fosse a tutti chiaro che la corretta pronuncia implicasse la lettura del segno come una \"G dura\" (occlusiva velare sonora, [g]). Ne consegue che le traduzioni in italiano dei nomi antichi che non considerano tale fenomeno (come le forme Caio Giulio Cesare o Caio Cestio) sono da considerarsi del tutto erronee.\nIl nome compare brevemente nel Nuovo Testamento, portato da almeno quattro diversi personaggi, ma la riemersione del nome nel XVI secolo \u00e8 dovuta, pi\u00f9 che a loro, ai personaggi storici dell'Antica Roma.\nOnomastico.\nDiversi santi portano questo nome, e l'onomastico si pu\u00f2 pertanto festeggiare in memoria di uno qualsiasi di loro, alle date seguenti:"}
{"id": "1820400", "revid": "1003477", "url": "https://it.wikipedia.org/wiki?curid=1820400", "title": "Rokycany", "text": "Rokycany (in tedesco \"Rokitzan\") \u00e8 una citt\u00e0 della Repubblica Ceca, capoluogo del distretto omonimo, nella regione di Plze\u0148.\nSi trova all'incirca a 17 km da Plze\u0148 e 80 da Praga.\n\u00c8 inoltre un fiorente centro commerciale e di produzione metallurgica."}
{"id": "1820401", "revid": "137928", "url": "https://it.wikipedia.org/wiki?curid=1820401", "title": "RGBHV", "text": ""}
{"id": "1820410", "revid": "287204", "url": "https://it.wikipedia.org/wiki?curid=1820410", "title": "Sandor Puhl", "text": ""}
{"id": "1820420", "revid": "287204", "url": "https://it.wikipedia.org/wiki?curid=1820420", "title": "Associazione Sportiva Livorno Calcio 2003-2004", "text": "Stagione.\nAllenato da Walter Mazzarri, nel campionato cadetto 2003-04 il Livorno si classific\u00f2 al terzo posto tornando in Serie A dopo 55 anni: importante fu il contributo degli attaccanti Igor Protti e Cristiano Lucarelli, autori di cinquantadue reti in coppia. L'aritmetica certezza della promozione giunse a tre turni dalla fine, con la vittoria per 3-1 ottenuta a Piacenza."}
{"id": "1820421", "revid": "155118", "url": "https://it.wikipedia.org/wiki?curid=1820421", "title": "Genitori", "text": ""}
{"id": "1820425", "revid": "1613689", "url": "https://it.wikipedia.org/wiki?curid=1820425", "title": "Orlando Forioso", "text": " Nel 2006 riceve dal presidente Carlo Azeglio Ciampi la Stella e la nomina a Cavaliere della Repubblica.\nBiografia.\nNel 1966 si trasferisce con la famiglia a Torino ove resta fino al 1980, quando inizia a lavorare come professionista con il regista Maurizio Scaparro, prima come attore e poi come assistente e regista collaboratore in pi\u00f9 di quaranta spettacoli tra teatro di prosa, lirica e cinema e televisione. A Napoli, nel 1986, crea il \"Teatro Del Mediterraneo\" insieme a Donatella Centi e Dino Sestilli, che sar\u00e0 poi attivo a Napoli fino al 1997 con la sua direzione artistica, mentre la direzione organizzativa sar\u00e0 affidata a Giorgio Di Costanzo, col quale inizia una collaborazione che condivide ancora oggi.\n\u00c8 proprio grazie a Giorgio Di Costanzo che il \"Teatro Del Mediterraneo\" prende sede nel Convento di Santa Maria La Nova, diventando un centro di promozione teatrale che negli anni novanta lavora al progetto di \"rinascimento\" della citt\u00e0. Alla fine degli anni Novanta Forioso e Di Costanzo lasciano Napoli per nuovi progetti nazionali e internazionali. Nel 2007 Forioso accetta l'invito di Media AETAS Teatro di creare un nuovo percorso della Compagnia e produce gli spettacoli \"Uno, nessuno e centomila\" di Luigi Pirandello (in collaborazione con U Svegliu Calvese) e \"Solo andata\" di Marcello Fois.\nNel 1998 crea per il \"Teatro Eliseo\" di Roma una \"Stagione teatrale dei ragazzi\". Dal 1998 al 2003, mette in scena gli spettacoli della trilogia de \"Il Teatro felice di Gianni Rodari: La storia di tutte le storie, Pinocchio, La grammatica della fantasia\" e \"Peter Pan contro Capitan Uncino\" e \"Robin Hood\". Alla fine degli anni Novanta \u00e8 vice direttore del \"Teatro des Italiens\" a Parigi e Roma. Con Maurizio Scaparro condivide l'esperienza di una stagione teatrale italiana al \"Theatre Du Rond-Point\", presentando tra gli altri \"Pinocchio\", \"Lezioni Americane\" di Italo Calvino, \"La Sicilia di Leonardo Sciascia\" con Marcelle Padovani.\nDal 1993 attiva una collaborazione con il \"Teatro di Sardegna\", che d\u00e0 luogo alla creazione di una decina di spettacoli: \"La Barracca di Lorca\", \"Le vecchie e il mare\" di Jannis Ritsos, \"Trio o pic_nic in cucina\" di Alfredo Arias e Kado Kostzer, \"L'asino d'oro\" di Apuleio, \"Il Paese del Vento\" di Grazia Deledda, \"Il borghese gentiluomo\" di Moli\u00e8re. Anche in Sardegna collabora alla nascita di una Stagione teatrale per ragazzi. Dal 1980, grazie all'incontro con Jerome e Toni Casalonga (scenografi e costumisti), sbarca in Corsica e inizia a collaborare con associazioni nate a partire da \"U Riaquistu\" della coscienza identitaria linguistica e culturale dell'isola. Dal 1998 attiva una collaborazione assidua con l'associazione culturale \"U Svegliu Calvese\" di Calvi. Nel 2003 crea e diventa direttore artistico di \"Teatreuropa De Corse\", compagnia teatrale fondata da quattro associazioni dell'isola: \"U SVegliu Calvese\", \"A Filetta\", \"Festivoce di Pigna\", \"Centre Culturel Universitaire di Corte\".\nLirica.\nUna grande componente di lavoro \u00e8 quella del teatro musicale e dell'opera lirica. Con Maurizio Scaparro mette in scena una ventina di opere liriche: dall'\"Italiana in Algeri\" a \"Cos\u00ec fan tutte\", dal \"Don Giovanni\" ai \"Turchi amanti\" di Cimarosa. Col compositore francese Bruno Coulais crea una serie di opere liriche contemporanee come \"Don Ghjuvanni in Commedia dell'arte\", \"Marco Polo\", \"Il gioco di Robin e Marion\", \"Lucio ou le reve de l'ane d'or\", che vedono ancora protagonisti, insieme a diversi cantanti lirici, i cantanti-attori corsi di \"A Filetta\". Con Fabio Biondi e l'Europa Galante collabora alla messa in scena di opere barocche di Alessandro Scarlatti come il \"Trionfo dell'onore\" (con Scaparro), la \"Principessa Fedele\" e la preparazione di \"Carlo d'Alemagna\".\nCinema e televisione.\nHa partecipato come attore al progetto cinematografico, teatrale e televisivo del \"Don Chisciotte\" di Maurizio Scaparro.\nHa interpretato il personaggio di Salvatore nel film \"Il camorrista\" di Giuseppe Tornatore, vicino a Ben Gazzara. \n\"France 3 Corse\" ha dedicato a Orlando Forioso una serie di trasmissioni tra cui \"Un napoletano in Balagna\" di Katy Rocchi, il film \"Via Crucis\" realizzato insieme con Paul Filippi e prodotto da \"U Svegliu Calvese\", due trasmissioni di Katy Rocchi sull'esperienza artistica e didattica dell'opera lirica \"Il gioco di Robin e Marion\". Dalla collaborazione con la televisione nazionale \u00e8 nata \"L'Arte della Visione\", un progetto di fiction sul rapporto tra teatro e televisione. Ha interpretato il ruolo del Tenente fascista nel film \"Liberata\" di Philippe Caresse e il serial killer Gino nella serie il \"Casalone\" di Guy Cimino e Batti Raffali."}
{"id": "1820429", "revid": "1543377", "url": "https://it.wikipedia.org/wiki?curid=1820429", "title": "Oreste Cioni", "text": "Ha legato il suo nome alle sorti della .\nCarriera.\nCresciuto nella Cecinese, fa il suo esordio con la Ternana nella stagione 1932-1933 con la squadra che milita in I Divisione, seppur sia solo dal campionato di Serie C 1939-1940 che entra a farvi parte in pianta stabile, dopo aver militato per un'annata nel , nel , nel in Serie B e nel . Vi rimane fino al 1943, e dopo la fine della guerra, a 32 anni decide di non tornare a giocare a calcio.\nCon la compagine umbra caduta in Promozione, vi assume il ruolo di allenatore, giocando una gara all'et\u00e0 di 40 anni. \nL'anno seguente riesce a centrare il ritorno in Serie D con largo margine sulle avversarie. Per due volte viene poi chiamato a stagione gi\u00e0 iniziata, ovvero nel torneo di Serie D 1960-1961 ed in quello di Serie C 1965-1966.\nLe sue 39 reti all'attivo lo collocano attualmente in settima posizione nella classifica dei giocatori pi\u00f9 prolifici nella storia della Ternana."}
{"id": "1820433", "revid": "697352", "url": "https://it.wikipedia.org/wiki?curid=1820433", "title": "Crediti formativi", "text": ""}
{"id": "1820434", "revid": "287204", "url": "https://it.wikipedia.org/wiki?curid=1820434", "title": "Associazione Sportiva Livorno Calcio 2000-2001", "text": "Questa pagina contiene i dati relativi alla stagione sportiva 2000-2001 dellAssociazione Sportiva Livorno Calcio."}
{"id": "1820435", "revid": "200154", "url": "https://it.wikipedia.org/wiki?curid=1820435", "title": "Precariet\u00e0", "text": ""}
{"id": "1820438", "revid": "339392", "url": "https://it.wikipedia.org/wiki?curid=1820438", "title": "Cstp", "text": ""}
{"id": "1820444", "revid": "767487", "url": "https://it.wikipedia.org/wiki?curid=1820444", "title": "Giocattoli infernali", "text": "Giocattoli infernali (\"Demonic Toys\") \u00e8 un film del 1992 prodotto dalla Full Moon Entertainment. La trama \u00e8 molto influenzata da \"Dolls\", \"La bambola assassina\" e \"Puppet Master - Il burattinaio\".\nIl film segue il filone della saga di \"Puppet Master\", ma \u00e8 stato destinato subito al piccolo schermo e non ha avuto lo stesso successo. Il film \u00e8 stato pubblicato in Italia in VHS dalla CIC Video col titolo \"Giocattoli Assassini\". In seguito \u00e8 stato distribuito in DVD con i titoli \"Demonic Toys - Giocattoli demoniaci\" e \"Demonic Toys - Giochi infernali\".\nTrama.\nDurante un inseguimento in una fabbrica di giocattoli abbandonata, una poliziotta incinta, Judith Gray, ingaggia una furiosa sparatoria con un malvivente e lo uccide. Il sangue di quest'ultimo fa s\u00ec che si risvegli una pericolosa entit\u00e0 malvagia che, sotto forma di bambino, risveglia anche tre giocattoli e li rende suoi servi. Il loro compito \u00e8 uccidere chiunque trovino. E Judith deve stare molto attenta, perch\u00e9 il pericoloso demone vuole entrare nel corpo del bambino che ha in grembo.\nSeguiti.\nIl film ha avuto 3 sequel e 2 spin-off, diretti da vari registi: "}
{"id": "1820446", "revid": "2120113", "url": "https://it.wikipedia.org/wiki?curid=1820446", "title": "Etiopia", "text": "LEtiopia (: ; in amarico: , \"\u012aty\u014d\u1e57\u1e57y\u0101\" ), ufficialmente denominata Repubblica Federale Democratica d'Etiopia (\u12e8\u12a2\u1275\u12ee\u1335\u12eb \u134c\u12f4\u122b\u120b\u12ca \u12f2\u121e\u12ad\u122b\u1232\u12eb\u12ca \u122a\u1350\u1265\u120a\u12ad, \"ye-\u012aty\u014d\u1e57\u1e57y\u0101 F\u0113d\u0113ral\u0101w\u012b D\u012bm\u014dkr\u0101s\u012by\u0101w\u012b R\u012bpebl\u012bk\" ), \u00e8 uno Stato dell'Africa orientale situato nel Corno d'Africa, con una popolazione di circa 117 milioni di abitanti e con capitale Addis Abeba.\nConfina a nord con l'Eritrea, a nord-est con il Gibuti e il territorio conteso del Somaliland, a est con la Somalia, a ovest con il Sudan e il Sudan del Sud e a sud con il Kenya. Priva di sbocchi sul mare, occupa una superficie totale di pi\u00f9 di 1.100.000 chilometri quadrati ma con una bassa densit\u00e0 di popolazione.\nOrigini del nome.\nIn greco il nome , \"Aithiop\u00eda\" (da , \"Aith\u00edops\", \"un etiope\"), citato anche nell\"'Iliade\", \u00e8 una parola composta da , \"a\u00edth\u014d\" (\"io brucio\") + , \"\u1e53ps\" (\"faccia\"); significa quindi letteralmente \"faccia bruciata\", ossia \"persona dalla pelle scura\". Lo storico greco Erodoto utilizz\u00f2 il termine per indicare le terre abitate dai neri a est del Nilo, corrispondenti al Corno d'Africa e al Sudan odierni.\nIn epoca romana col toponimo \"Aethiopia\" si indicava all'incirca l'antica Nubia, e durante il regno di Ezan\u00e0 gli Axumiti assunsero il nome di Etiopi. Nel \"Libro di Axum\" del XV secolo, scritto nella lingua ge'ez, il nome \u00e8 attribuito a un individuo leggendario chiamato \"Ityopp'is\", figlio extrabiblico di Cush, a sua volta figlio di Cam, che avrebbe fondato la citt\u00e0 di Axum.\nIl nome Etiopia ricorre anche in molte traduzioni dell\"'Antico Testamento\", bench\u00e9 in realt\u00e0 nei testi ebraici la Nubia corrispondesse al Kush. Nel \"Nuovo Testamento\", invece, il termine greco \"Aith\u00edops\" era utilizzato in riferimento a un servo di Candace o Kentakes, forse un abitante di Meroe, poi conquistata e distrutta dal Regno di Axum.\nDurante il periodo coloniale europeo, l'Etiopia fu spesso denominata Abissinia, in riferimento agli habesha (latinizzato in abissini), una delle prime popolazioni semitiche etiopi. In alcune lingue, l'Etiopia \u00e8 ancora indicata come Abissinia: ad esempio, in arabo moderno \u00e8 conosciuta come Al-\u1e24abashah.\nStoria.\nAnticamente, con Etiopia si individuava un'area del nord-est dell'Africa, confinante a nord con l'Egitto e a est col Mar Rosso. L'utilizzo di questo termine, tuttavia, \u00e8 variato considerevolmente durante le varie epoche fino ad arrivare a indicare l'attuale stato. Con lo sviluppo scientifico della geografia, gli etiopi iniziarono a essere considerati in maniera meno vaga e il loro nome fu utilizzato come equivalente dell'Assiria, del Kush ebraico e del Kesh uniti insieme.\nPreistoria.\nNel 1994 furono scoperti in Etiopia i resti di un \"Ardipithecus\", un antichissimo ominide vissuto oltre 4 milioni di anni fa. Il pi\u00f9 conosciuto tra i progenitori dell'uomo di cui si hanno tracce resta tuttavia l\"'Australopithecus afarensis\" ribattezzato Lucy di 3,2 milioni di anni fa, rinvenuto nel 1974 nei pressi del villaggio Hadar nella valle dell'Auasc del Triangolo di Afar.\nAnche se i pi\u00f9 antichi resti di \"Homo sapiens\" risalenti a oltre anni fa furono scoperti nel 2004 nella zona del Jebel Irhoud in Marocco, l'Etiopia \u00e8 considerata uno dei primi siti in cui si svilupparono gli esseri umani anatomicamente moderni; ossa umane di un \"Homo sapiens\" di anni fa furono rinvenute nel 1967 nell'Omo Kibish a sud dell'Etiopia. Nel 1997 furono inoltre ritrovati nella media valle dell'Auasc i resti scheletrici dell\"Homo sapiens idaltu\", risalente a circa anni fa, considerato un'estinta sottospecie dell\"'Homo sapiens\" o l'antenato pi\u00f9 prossimo dell'essere umano anatomicamente moderno. Da questa regione, gli ominidi si sarebbero poi diffusi, occupando le aree del Medio Oriente e oltre.\nSecondo molti linguisti, le prime popolazioni di lingua afro-asiatica arrivarono nella regione durante il Neolitico dalla famiglia Urheimat della valle del Nilo oppure dal Vicino Oriente. Altri studiosi suppongono invece che si siano sviluppate nel Corno d'Africa e successivamente si siano sparse in tutto il mondo.\nAntichit\u00e0.\nIntorno all'VIII secolo a.C. venne fondato, nei territori delle odierne Eritrea ed Etiopia settentrionale, un regno conosciuto come D'mt. La capitale si trovava nei pressi della citt\u00e0 di Yeha, a nord dell'Etiopia. Secondo la maggior parte degli storici moderni, la civilt\u00e0 era nativa dell'Etiopia, bench\u00e9 influenzata dai Sabei. Secondo altri studiosi, invece, il D'mt fu il risultato dell'unione di culture afro-asiatiche con derivazioni sia cuscitiche, per mezzo dei locali Agau, sia semitiche, attraverso i Sabei dell'Arabia meridionale. Ci\u00f2 nonostante il ge'ez, l'antica lingua semitica dell'Etiopia, dovrebbe essersi sviluppato in modo indipendente dal sabeo, poich\u00e9 gi\u00e0 intorno al 2000 a.C. il semitico era parlato in Etiopia e in Eritrea, dove il ge'ez si svilupp\u00f2. L'influenza sabea potrebbe quindi essere stata minore, limitata a pochi luoghi, e forse scomparve dopo alcuni decenni o al massimo un secolo; potrebbe in particolare essere derivata da scambi commerciali o alleanze militari con la civilt\u00e0 etiopica di D'mt o di qualche altro Stato proto-axumita.\nRegno di Axum.\nNel IV secolo a.C., dopo la caduta della civilt\u00e0 dei D'mt, l'altopiano etiope fu dominato da vari piccoli regni. Nel I secolo d.C. il Regno di Axum emerse nelle odierne Etiopia del nord ed Eritrea. Secondo il \"Libro di Axum\", la prima capitale del regno fu Mazabe, costruita dagli Etiopi, figli di Cush. Il regno poi estese il suo dominio sull'altra sponda del Mar Rosso, nell'odierno Yemen. Nel III secolo il profeta e religioso persiano Mani menzion\u00f2 il regno di Axum tra le quattro grandi potenze dell'epoca, insieme all'Impero romano, all'Impero persiano e all'Impero cinese.\nIntorno al 316, Frumenzio e suo fratello Edesio da Tiro accompagnarono lo zio in Etiopia. Quando la nave attracc\u00f2 nel porto axumita del Mar Rosso, i nativi uccisero tutti i viaggiatori a eccezione dei due fratelli, che furono poi condotti a corte come schiavi. I fratelli riuscirono a ottenere incarichi di fiducia da parte del re Ezan\u00e0 e convertirono i membri della corte reale al cristianesimo. Frumenzio divenne il primo vescovo di Axum, anche se la religione cristiana potrebbe essere stata, in un primo momento, limitata agli ambienti di corte.\nMentre il regno di Axum cadde successivamente in declino, il sultanato di Scio\u00e0 fu fondato nella regione omonima al centro dell'odierna Etiopia; lo Stato fu governato dalla dinastia Makhzumi fino all'incirca al 1280, quando subentr\u00f2 la dinastia Walashma.\nIl primo contatto che il profeta islamico Maometto ebbe con l'Etiopia avvenne col re di Axum A\u1e63\u1e25ama ibn Abjar, che nel 614 diede rifugio a numerosi musulmani perseguitati. Secondo lo storico Taddesse Tamrat, la tomba di Ashamat al-Negashi si troverebbe a Ugor\u00f2. Il secondo contatto di Maometto con l'Etiopia avvenne durante la spedizione di Zayd ibn Haritha, quando il profeta invi\u00f2 al Negus A\u1e63\u1e25ama d'Axum il Compagno Amr bin Umayyah al-Damri con una lettera, invitandolo a seguire il suo messaggio e credere in Allah.\nAttorno al 970 la regina Gudit invase il regno di Axum e distrusse tutti i luoghi di culto cristiani. Presentata tradizionalmente dalle cronache etiopi come ebrea, secondo alcuni studiosi potrebbe invece essere stata pagana.\nMedioevo.\nA partire dal 1137 la dinastia Zagu\u00e8 govern\u00f2 diverse regioni delle odierne Etiopia ed Eritrea. L'origine e il nome di questa dinastia derivano dal ramo cusitico. Gli Agau del nord dell'Etiopia fecero parte del governo del paese fino al 1270. Da allora fino al 1755 fu la dinastia Salomonide a governare l'impero etiopico.\nNei primi anni del XV secolo, l'Etiopia, per la prima volta dall'era axumita, cerc\u00f2 di stringere degli accordi diplomatici con i regni europei, come dimostrato da una lettera inviata dal re Enrico IV d'Inghilterra all'Imperatore dell'Abissinia. Nel 1428, l'imperatore Yeshaq I invi\u00f2 degli emissari ad Alfonso V d'Aragona, che, a sua volta, invi\u00f2 alcuni suoi emissari.\nTuttavia, i primi rapporti continuativi con un paese europeo si verificarono a partire dal 1508, quando l'imperatore Davide II, dopo aver ereditato il trono dal padre, strinse vari accordi col Regno del Portogallo. Ci\u00f2 consent\u00ec all'imperatore di difendersi dagli attacchi da parte del generale e imam Ahmad ibn Ibrahim al-Ghazi del Sultanato di Adal: il Portogallo invi\u00f2 all'imperatore etiope quattrocento uomini armati, aiutando cos\u00ec Claudio, figlio di Davide II, a sconfiggere Ahmad e a ristabilire il suo dominio. Questa guerra tra l'Abissinia e l'Adal fu una delle prime nella regione in cui parteciparono l'Impero ottomano e il Regno del Portogallo.\nLa conversione al cattolicesimo dell'imperatore Susenyos, avvenuta nel 1624, fu la causa di rivolte e disordini civili che causarono migliaia di morti. I missionari gesuiti avevano offeso la fede ortodossa degli etiopi, cos\u00ec, il 25 giugno del 1632, l'imperatore Fasilides, figlio di Susenyos, dichiar\u00f2 il cristianesimo ortodosso religione di Stato in Etiopia, espellendo i missionari gesuiti e gli altri europei.\nSultanato di Aussa.\nL'Imamato di Aussa, nella zona nord-est dell'odierna Etiopia, nacque nel 1577, in seguito alla scissione del Sultanato di Adal nell'Imamato di Aussa, guidato da Muhammad Jasae, e nel Sultanato di Harar. Nel 1672 l'imamato perse gradualmente la sua influenza in seguito all'ascesa al trono dell'imam Umar Din bin Adam, ma intorno al 1734 fu ristabilito come sultanato dal re Kedafu della dinastia dei Mudaito. Il simbolo principale del Sultano era rappresentato da un testimone in argento.\n\"Zemene Mesafint\" (Era dei Principi).\nTra il 1755 e il 1855, l'Etiopia visse un periodo di isolamento denominato \"Zemene Mesafint\" o \"Era dei Principi\". Gli imperatori divennero mere figure di facciata, controllate inizialmente dai capi militari del Tigr\u00e9 ras Mikael Sehul e ras Wolde Selassie e successivamente dalla dinastia oromo dei Yejju, tra i quali ras Gugsa di Yejju del Begemder, che introdusse come lingua di corte l'oromonico.\nL'isolamento etiope termin\u00f2 in seguito a una missione britannica che comport\u00f2 l'alleanza tra le due nazioni, ma solo nel 1855 l'Etiopia fu completamente unificata e posta sotto il governo dell'imperatore Teodoro II, che inizi\u00f2 a modernizzare il paese e a centralizzare il potere. Tuttavia l'impero fu attaccato in numerose occasioni, da parte sia delle milizie oromo, sia dei ribelli Tigr\u00e9, sia dell'Impero ottomano e delle forze egiziane nei pressi del Mar Rosso. Teodoro II, fortemente indebolito nel potere, si suicid\u00f2 nel 1868 dopo la sua ultima battaglia contro un corpo di spedizione britannico.\nIn seguito fu proclamato imperatore Tecl\u00e8 Ghiorgh\u00ecs II, che tuttavia fu sconfitto nel 1871 nelle battaglie di Zulawu e Adua dal deggiasmac Cassa, che fu proclamato imperatore d'Etiopia col nome di Giovanni IV il 21 gennaio 1872. Nel 1875 e nel 1876, le forze egiziane, accompagnate da ufficiali europei e americani, invasero due volte l'Abissinia, ma furono sconfitte dall'esercito etiope inizialmente nella battaglia di Gundet, dove morirono 800 soldati, e definitivamente il 7 marzo 1875 nella battaglia di Gurail, perdendo almeno uomini, tra uccisi o catturati. Nel 1885 l'Etiopia entr\u00f2 in guerra contro lo Stato sudanese mahdista, in alleanza con le forze britanniche, turche ed egiziane; il 10 marzo 1889, durante la battaglia di Gallabat, Giovanni IV fu ucciso dall'esercito sudanese di Khalifah Abdullah, che, seppur vittorioso, sub\u00ec gravi perdite e per questo sospese le azioni offensive contro l'Etiopia.\nIl regno di Menelik II (1889-1913).\nL'Etiopia, nella sua forma pi\u00f9 moderna, ebbe inizio con il regno di Menelik II, imperatore dal 1889 fino alla sua morte nel 1913. Dalla sua base nella provincia centrale della Scio\u00e0, Menelik decise di annettere all'Etiopia i territori del sud-est e sud-ovest, abitati dagli oromo, dai Sidamo, dai guragh\u00e9, dai wolaytae e da altri gruppi. Le conquiste di Menelik, rese possibili grazie all'aiuto del ras Gobena Dache, shoano della milizia Oromo, si diressero in particolare contro i sovrani feudali Oromo, che nel secolo precedente avevano dominato il Paese durante l'\"Era dei principi\"; la principale dinastia regnante era stata quella degli Yejju, alla quale erano appartenuti i ras Aligaz di Yejju e suo fratello Ali I di Yejju; era stato in particolare quest'ultimo il fondatore della citt\u00e0 di Debre Tabor nella regione degli Amara, capitale del Paese durante la dominazione della dinastia.\nDurante il suo regno, Menelik II realizz\u00f2 molte innovazioni: costru\u00ec strade, distribu\u00ec l'elettricit\u00e0, diffuse l'istruzione, svilupp\u00f2 un sistema di tassazione centrale e fond\u00f2 la citt\u00e0 di Addis Abeba, che nel 1881 divenne la capitale della provincia di Scio\u00e0 e nel 1889, dopo la salita al potere dell'Imperatore, la nuova capitale dell'Etiopia. Dal 1888 al 1892 l'Etiopia sub\u00ec una grande carestia.\nAlla fine del XIX secolo, in seguito all'apertura del canale di Suez, prese nuovo slancio la colonizzazione del continente africano da parte dei Paesi europei, che si interessarono anche all'impero etiope. Nel 1870 il porto eritreo di Assab, presso l'entrata meridionale del Mar Rosso, fu acquistato da una compagnia italiana, come cessione di un sultano locale, ponendo le basi per la fondazione di una colonia italiana in Eritrea. Al termine degli scontri della guerra d'Eritrea, nel maggio 1889 il Regno d'Italia e l'Impero d'Etiopia stipularono il trattato di Uccialli, volto a regolare i rapporti reciproci tra i due Paesi e a riconoscere le acquisizioni italiane in Eritrea. Tuttavia, la differente interpretazione delle clausole del trattato, causata dalla non corrispondenza tra le due versioni in italiano e in amarico, comport\u00f2 l'insorgere di contrasti tra i due governi, che scaturirono nel 1895 nella guerra di Abissinia. Il conflitto si concluse l'anno seguente con la pesante sconfitta italiana nella battaglia di Adua. Il Regno d'Italia e l'Impero d'Etiopia firmarono il 26 ottobre del 1896 il trattato di Addis Abeba, che abrog\u00f2 il precedente trattato di Uccialli e sanc\u00ec le nuove relazioni fra i due Paesi: l'Italia riconobbe la piena sovranit\u00e0 etiopica, il confine lungo la linea Mareb-Belesa-Muna rimase inalterato, i prigionieri italiani furono restituiti in cambio del pagamento delle spese per il loro sostentamento e furono avviate nuove trattative commerciali.\nIl regno di Hail\u00e9 Selassi\u00e9 (1916-1974) e il periodo coloniale italiano (1936-1941).\nIn seguito alla morte di Menelik II, divenne reggente d'Etiopia il nipote Ias\u00f9 V, ma non fu mai incoronato e, a causa delle sue simpatie musulmane, fu detronizzato tre anni dopo, in seguito al suo tentativo di spostare la capitale nella regione di Harar, a maggioranza islamica. Fu quindi nominata imperatrice la zia Zaudit\u00f9, figlia di Menelik II, che fu fin da subito affiancata nel governo dal cugino ras Tafar\u00ec Maconn\u00e8n, in qualit\u00e0 di \"enderassi\u00e9\" (ossia reggente e vicario imperiale). Tafar\u00ec intraprese una campagna di modernizzazione del Paese gi\u00e0 nei primi anni di reggenza e nel 1923 ottenne l'ingresso del Paese nella Societ\u00e0 delle Nazioni. Infine il 2 novembre 1930, in seguito alla morte di Zaudit\u00f9, fu nominato imperatore d'Etiopia col nome di Hail\u00e9 Selassi\u00e9 (\"Forza della Trinit\u00e0\").\nIn seguito all'incidente di Ual Ual del dicembre 1934, il Regno d'Italia il 3 ottobre 1935 attacc\u00f2 dall'Eritrea e dalla Somalia italiana l'Impero d'Etiopia. Hail\u00e9 Selassi\u00e9 si appell\u00f2 alla Societ\u00e0 delle Nazioni, che deliber\u00f2 delle sanzioni economiche contro l'Italia; l'Imperatore fu quindi nominato Persona dell'anno dal \"Time\", acquistando notoriet\u00e0 in tutto il mondo. Il comando dell'esercito italiano fu affidato al generale Pietro Badoglio, che riusc\u00ec a sconfiggere la resistenza degli etiopi utilizzando in alcuni casi anche armi chimiche; il 2 maggio Hail\u00e9 Selassi\u00e9 part\u00ec in esilio volontario per la Gran Bretagna e tre giorni dopo Badoglio entr\u00f2 nella capitale Addis Abeba; l'8 maggio il generale Rodolfo Graziani espugn\u00f2 la regione di Harar e il giorno seguente Mussolini annunci\u00f2 la nascita dell'Impero, di cui si proclam\u00f2 Fondatore, mentre il re Vittorio Emanuele III assunse il titolo di Imperatore d'Etiopia. L'Etiopia divenne quindi parte dell'Africa Orientale Italiana insieme a Eritrea e Somalia italiana.\nCi\u00f2 nonostante, numerosi ras, tra i quali Immir\u00f9 Hail\u00e9 Selassi\u00e9, non si sottomisero e continuarono a combattere attraverso una efficace guerriglia, nonostante le dure azioni repressive di risposta delle forze italiane. L'episodio pi\u00f9 significativo si verific\u00f2 in seguito al fallito attentato al governatore Graziani del 19 febbraio del 1937, in cui morirono sette persone e ne furono ferite oltre cinquanta: la repressione dei tre giorni seguenti, nota come strage di Addis Abeba, provoc\u00f2 la morte di migliaia di abitanti della capitale e, a Debre Libanos, di centinaia di monaci del monastero. Di conseguenza si accesero qua e l\u00e0 nel paese altri focolai di rivolta contenuti a fatica; solo con la sostituzione di Graziani con il principe Amedeo duca d'Aosta affiancato dal nuovo vicegovernatore Guglielmo Nasi, venne impostato un approccio pi\u00f9 morbido e realistico nei confronti dei patrioti ribelli, che consent\u00ec agli italiani di stringere una serie di accordi con alcuni notabili locali, senza tuttavia riuscire a stroncare la resistenza che prosegu\u00ec in varie zone della nazione; una discreta tregua fu raggiunta solo intorno alla met\u00e0 del 1939, quando le principali vie di comunicazione e la maggioranza delle localit\u00e0 dell'Etiopia passarono sotto il completo controllo italiano.\nNel frattempo il governo italiano pianific\u00f2 una serie di lavori pubblici in tutto il Paese, tra cui il piano regolatore di Addis Abeba del 1938, ma molte opere non furono completate o neppure avviate a causa dell'entrata dell'Italia nella seconda guerra mondiale il 10 giugno del 1940; 13 giorni dopo Hail\u00e9 Selassi\u00e9 part\u00ec per Khartum, per dimostrare il suo sostegno ai patrioti etiopi. Sempre negli anni precedenti la guerra, furono varati piani per la colonizzazione agricola del territorio: un esempio \u00e8 la creazione, nel 1937, dell'Ente di colonizzazione \"Romagna di Etiopia\", il cui primo presidente fu l'ingegnere forlivese Arnaldo Fuzzi: si trattava di costituire piccole propriet\u00e0 agrarie nella zona dell'Asmara, affidandole a coltivatori di origine romagnola. L'Ente fu definitivamente chiuso nel 1959.\nNel corso della campagna dell'Africa Orientale Italiana, le forze britanniche insieme ai combattenti etiopi \"arbegnuoc\" riuscirono a riconquistare il Paese e Hail\u00e9 Selassi\u00e9 rientr\u00f2 ad Addis Abeba il 5 maggio del 1941. La nazione fu quindi liberata dalle forze militari britanniche e Hail\u00e9 Selassi\u00e9 torn\u00f2 alla guida dell'Impero, seppur inizialmente limitato nei poteri in base al trattato anglo-etiope del 1942, mentre l'esercito italiano prosegu\u00ec fino a novembre 1941 in una sorta di guerriglia; il riconoscimento della piena sovranit\u00e0 dell'Etiopia avvenne infine con la firma del trattato anglo-etiope del dicembre 1944, anche se l'Ogaden e altre aree rimasero ancora per anni sotto il controllo britannico. Il 26 agosto 1942 Hail\u00e9 Selassi\u00e9 emise un proclama per l'abolizione della schiavit\u00f9 seguendo le disposizioni amministrative italiane, tra cui quella di De Bono nel Tigr\u00e9 del 1935.\nL'Eritrea divenne una regione autonoma federata dell'Etiopia in base alla risoluzione 390 del Consiglio di sicurezza delle Nazioni Unite del 2 dicembre 1950, ma nel 1962 fu annessa per decisione unilaterale di Hail\u00e9 Selassi\u00e9; ci\u00f2 scaten\u00f2 l'avvio della trentennale guerra per l'indipendenza condotta dal Fronte di Liberazione Eritreo e, dal 1973, dal Fronte di Liberazione del Popolo Eritreo.\nL'Imperatore prosegu\u00ec negli anni l'opera di modernizzazione del Paese e soprattutto della capitale Addis Abeba; incaric\u00f2 vari architetti occidentali della progettazione di nuovi edifici governativi e, in continuit\u00e0 col piano regolatore italiano, dell'estensione della rete viaria cittadina. Nel 1963 Hail\u00e9 Selassi\u00e9 svolse un ruolo di primo piano nella fondazione dell'Organizzazione dell'unit\u00e0 africana, con sede ad Addis Abeba. Ci\u00f2 nonostante, il potere rimase sempre fortemente accentrato nelle sue mani e il Paese non riusc\u00ec a uscire dall'organizzazione di stampo feudale; per questo un primo tentativo di colpo di Stato si verific\u00f2 nel 1960, ma dopo tre giorni la ribellione ebbe termine.\nNel 1973 la crisi energetica mondiale e la forte carestia che colp\u00ec l'Etiopia causando circa morti, unite al malcontento della classe media e all'incertezza sulla successione al trono, esasperarono la popolazione, che nel mese di febbraio dell'anno seguente inizi\u00f2 i primi scioperi e manifest\u00f2 contro il governo. Il Primo ministro Aklilu Habte-Wold fu allontanato e sostituito con Endelkachew Makonnen, mentre furono arrestati vari funzionari corrotti e fu promessa una nuova Costituzione.\nDittatura del Derg (1974-1991).\nNonostante i tentativi di sedare le rivolte da parte dell'Imperatore, il 12 settembre 1974 scoppi\u00f2 la guerra civile, condotta dal Derg, giunta militare di stampo marxista-leninista, che depose Hail\u00e9 Selassi\u00e9 e incoron\u00f2 al suo posto il figlio Amh\u00e0 Selassi\u00e9. Tuttavia, il 12 marzo del 1975 il Consiglio d'amministrazione militare provvisorio proclam\u00f2 la fine del regime imperiale, trasformando l'Etiopia in uno Stato comunista. Hail\u00e9 Selassi\u00e9, imprigionato nel palazzo di Menelik II, mor\u00ec il 27 agosto di quell'anno, probabilmente soffocato con un cuscino. Il colpo di Stato provoc\u00f2 insurrezioni e moti popolari in 8 delle 14 province dell'Etiopia, mentre un'incipiente siccit\u00e0 caus\u00f2 enormi problemi ai rifugiati.\nNella lotta interna tra le diverse fazioni del Derg, prevalse nel 1977 quella pi\u00f9 radicale guidata dal maggiore Menghistu Hail\u00e9 Mari\u00e0m, che, sostenuto dall'Unione Sovietica, divenne il leader incontrastato eliminando tutti gli oppositori e instaurando il cosiddetto Terrore Rosso, durante il quale persero la vita almeno persone, in parte anche a causa delle deportazioni forzate o dell'uso della fame come arma.\nNel frattempo nel 1977 la Somalia invase la regione dell'Ogaden, abitata da somali ma appartenente all'Etiopia, che contrattacc\u00f2 con l'aiuto militare di una coalizione comprendente URSS, Cuba, Yemen del Sud, Repubblica Democratica Tedesca e Corea del Nord, tra cui l'invio di truppe da combattimento cubane; gli scontri proseguirono fino alla firma del trattato di pace nel 1988.\nTra il 1983 e il 1985 l'Etiopia fu colpita da una gravissima carestia che caus\u00f2 la morte di almeno persone. Nel Paese, soprattutto nel Tigr\u00e9 e in Eritrea, si diffusero le insurrezioni contro la dittatura comunista; nel 1989 venne formata una coalizione conosciuta come Fronte Democratico Rivoluzionario del Popolo Etiope (EPRDF), nata dalla fusione del Fronte Popolare di Liberazione del Tigr\u00e8 (TPLF) con altri movimenti di opposizione.\nIntanto, nel 1987 la dittatura del Derg conflu\u00ec nella Repubblica Democratica Popolare d'Etiopia, di cui divenne presidente Menghistu Hail\u00e9 Mari\u00e0m. Il Paese sub\u00ec una forte riduzione degli aiuti da parte dell'URSS durante il segretariato di Mikhail Gorbachev, propugnatore della politica della perestrojka, che aument\u00f2 le difficolt\u00e0 economiche del regime del \"Negus Rosso\" e la rottura del fronte di guerra da parte della guerriglia anticomunista presente nel nord del paese. Con la definitiva fine del comunismo in Europa orientale in seguito alle rivoluzioni del 1989, nel 1990 si interruppero completamente gli aiuti sovietici all'Etiopia. La strategia militare e politica di Menghistu sub\u00ec un colpo fatale. Nel maggio 1991, infatti, le forze dell'EPRDF avanzarono su Addis Abeba, ma l'Unione Sovietica non intervenne per salvare il regime alleato. Menghistu Hail\u00e9 Mari\u00e0m fugg\u00ec con la famiglia dal Paese rifugiandosi in Zimbabwe; tre anni dopo l'alta corte federale dell'Etiopia avvi\u00f2 il processo a carico suo e di altri dirigenti del Derg, che si concluse dodici anni dopo con le condanne in contumacia per genocidio e crimini di guerra: Menghistu e numerosi ex funzionari ricevettero la condanna a morte, altri l'ergastolo e altri ancora trascorsero almeno 20 anni in carcere, prima di essere graziati.\nRepubblica federale Democratica (1991-presente).\nIn seguito alla cacciata di Menghistu Hail\u00e9 Mari\u00e0m, fu istituito un governo di transizione composto da un Consiglio di 87 membri e guidato da una carta nazionale quale costituzione provvisoria e di transizione. Si concluse inoltre la guerra con l'Eritrea, che nel 1993 si costitu\u00ec dopo un referendum come Stato indipendente con l'approvazione del Fronte di Liberazione del Tigr\u00e9 guidato da Meles Zenawi.\nNel 1994 fu promulgata la nuova costituzione, con la formazione di un parlamento bicamerale e di un nuovo sistema giudiziario. La prima elezione formalmente pluripartitica si svolse nel maggio 1995 e comport\u00f2 l'elezione di Meles Zenawi come primo ministro e Negasso Gidada come presidente.\nNel maggio del 1998 una disputa di confine con l'Eritrea caus\u00f2 lo scoppio di una nuova guerra tra i due Paesi, che si protrasse fino alla stipula dell'accordo di Algeri nel 2000; l'elevato costo del conflitto, stimato per entrambe le parti intorno al milione di dollari al giorno, caus\u00f2 effetti devastanti sull'economia dell'Etiopia.\nNel 2004 il governo diede avvio al piano di ricollocamento di circa due milioni di persone dagli altopiani aridi dell'est verso le regioni dell'ovest, allo scopo di diminuire la scarsit\u00e0 di cibo.\nIl 15 maggio 2005 si svolsero le prime vere elezioni multipartitiche, ma furono segnalate gravi irregolarit\u00e0 dall'organismo di controllo indipendente Carter Center e dagli altri osservatori internazionali e i partiti di opposizione denunciarono brogli. I risultati furono resi noti solo il mese seguente, ma fin da subito il Fronte Democratico Rivoluzionario del Popolo Etiope del premier Meles Zenawi si autoproclam\u00f2 vincitore; i principali partiti di opposizione, costituiti dalla Coalizione per l'unit\u00e0 e la democrazia (Cud) e dalle Forze unite democratiche etiopiche (Uedf), non ebbero pi\u00f9 accesso alla radio e alla televisione; manifestazioni di protesta e scioperi si diffusero nelle settimane seguenti nella capitale, represse violentemente dalle forze di sicurezza, che provocarono almeno 42 morti, centinaia di feriti e numerosi arresti anche tra deputati dell'opposizione e giornalisti, tra i quali il leader del Cud Hailu Shawel, definiti prigionieri di coscienza da Amnesty International.\nNelle successive elezioni legislative del 2010, il partito di Meles Zenawi vinse ancora accaparrandosi oltre il 90 % dei voti; profonde irregolarit\u00e0, brogli e intimidazioni furono per\u00f2 denunciati dalle forze di opposizione e dagli osservatori internazionali.\nIl forte legame con gli Stati Uniti, fornitore di armi e alimenti, ha portato, nel 2007, l'esercito etiope a intervenire in Somalia contro le Corti islamiche, a sostegno del governo federale di transizione somalo rifugiato a Baidoa. Nonostante i successi iniziali e l'appoggio aereo statunitense, le Corti islamiche hanno ripreso l'offensiva e gli scontri continuano tuttora.\nNel corso del 2011, l'Etiopia e i Paesi limitrofi subirono le conseguenze della peggiore siccit\u00e0 avvenuta in Africa orientale da circa 60 anni; per attenuare gli effetti della grave carestia, fu istituito un piano, comprendente strategie di lungo periodo, da parte del governo nazionale in collaborazione con la FAO e altre organizzazioni internazionali.\nIl primo ministro Meles Zenawi mor\u00ec improvvisamente il 20 agosto 2012 a Bruxelles e il suo vice Hail\u00e9 Mari\u00e0m Desalegn ne assunse il ruolo per i tre anni successivi.\nLe elezioni parlamentari del 2015 confermarono ancora il partito del premier Hail\u00e9 Mari\u00e0m Desalegn, che ottenne il 100 % dei seggi; intimidazioni furono denunciate dagli osservatori internazionali, mentre molti dei rappresentanti dei partiti di opposizione furono arrestati, quando ancora vari prigionieri di coscienza si trovavano in carcere dalle elezioni di 10 anni prima; le manifestazioni di protesta furono duramente represse dalle forze di sicurezza, che provocarono almeno 140 morti, parecchie centinaia di feriti e numerosissimi arresti anche tra i giornalisti. Ribellioni contro il governo, espressione della minoranza tigrina, si diffusero l'anno seguente inizialmente nell'Oromia, per allargarsi all'adiacente Amara, da parte dei due principali gruppi etnici del Paese, oromo e amara; secondo l'Human Rights Watch nelle proteste morirono almeno 500 persone, mentre ne furono arrestate circa 1600; le cifre furono contestate dal governo, che il 9 ottobre dichiar\u00f2 lo stato di emergenza per almeno 6 mesi.\nTra il 2016 e il 2017, probabilmente come conseguenza del Ni\u00f1o, una nuova carestia colp\u00ec pesantemente l'Etiopia e i Paesi adiacenti, peggiorata dalla guerra in Somalia e dai mancati aiuti governativi.\nIl 15 febbraio del 2018 il primo ministro Hail\u00e9 Mari\u00e0m Desalegn ha rassegnato inaspettatamente le dimissioni e il giorno seguente il governo ha dichiarato lo stato di emergenza nazionale; un mese dopo Abiy Ahmed Ali, presidente dell'Organizzazione Democratica del Popolo Oromo (ODPO), uno dei quattro partiti della coalizione di governo, \u00e8 stato votato leader dell'EPRDF, assumendo il ruolo di primo ministro designato; il 2 aprile viene eletto primo ministro d'Etiopia dal parlamento, diventando il primo premier oromo del Paese.\nIl 25 ottobre del 2018 \u00e8 stata nominata presidente della Repubblica la diplomatica Sahle-Uork Zeud\u00e9, primo presidente donna nella storia etiope.\nIl nuovo capo del governo fece una storica visita in Eritrea nel 2018, terminando cos\u00ec il conflitto tra i due Paesi. Per i suoi sforzi nel porre fine alla guerra ventennale tra Etiopia ed Eritrea, ad Abiy Ahmed Ali \u00e8 stato conferito il premio Nobel per la pace nel 2019. Dopo esser stato nominato capo del governo nell'aprile 2018, Abiy ha fatto liberare migliaia di prigionieri politici, ha promesso libere elezioni per il 2019 - che sono state successivamente sospese a causa della pandemia da COVID-19 - e ha annunciato ampie riforme economiche. Il partito al governo nella regione dei Tigr\u00e8, il Fronte Popolare di Liberazione del Tigr\u00e8 (TPLF), si \u00e8 opposto al rinvio delle elezioni e ha proceduto a organizzare ugualmente una consultazione elettorale il 9 settembre 2020, cui si stima abbiano partecipato quasi tre milioni di elettori. In seguito a ci\u00f2, le relazioni tra il governo federale e quello del Tigr\u00e8 si sono guastate e il 4 novembre 2020 Abiy ha ordinato un'offensiva militare in risposta agli attacchi tigrini nei confronti di reparti dell'esercito di stanza in quell'area, causando migliaia di profughi in fuga verso il vicino Sudan.\nGeografia fisica e ambiente.\nL'Etiopia si sviluppa su chilometri quadrati ( sq mi), \u00e8 il ventisettesimo paese pi\u00f9 grande del mondo con una superficie paragonabile alla Bolivia. Si trova tra le latitudini di 3 \u00b0 e 15 \u00b0 N, e longitudini 33\u00b0 e 48\u00b0 E. La maggior parte della nazione etiope si trova sul Corno d'Africa, la parte pi\u00f9 orientale del continente africano. Confinano con l'Etiopia il Sudan e il Sud Sudan a ovest, Gibuti e l'Eritrea a nord, la Somalia a est e il Kenya a sud. All'interno del Paese \u00e8 presente un vasto e complesso altopiano di montagne e altopiani separati dalla Great Rift Valley, valle che si estende a nord-est circondata da pianure, steppe, o semi-deserto. La grande variet\u00e0 orografica determina ampie escursioni climatiche, suolo, vegetazione naturale, e modelli di insediamento. L'Etiopia \u00e8 un paese dotato di una grande biodiversit\u00e0: dai deserti lungo il confine orientale, alle foreste tropicali del sud, ad ampie zone afromontane, nelle parti settentrionali e del sud-ovest. Il lago Tana nel nord \u00e8 la fonte del Nilo Azzurro. In questa regione sono presenti un gran numero di specie endemiche, in particolare il gelada, il walia ibex e il lupo etiope. La presenza di vasti territori situati a diverse altitudini vede la formazione di aree ecologicamente distinte, contribuendo a favorire l'evoluzione delle specie endemiche in isolamento ecologico.\nClima.\nIl tipo di clima predominante \u00e8 tropicale monsonico, con variazione topografico-indotta in larghezza. Gli altopiani etiopi coprono la maggior parte del paese e sono dotati di un clima generalmente molto pi\u00f9 fresco rispetto ad altre regioni equatoriali. La maggior parte delle principali citt\u00e0 del paese si trova ad altitudini comprese tra i e i \u00a0m sul livello del mare, tra cui le capitali storiche come Gondar e Axum.\nLa moderna capitale Addis Abeba si trova ai piedi del Monte Entoto a un'altitudine di circa metri, altitudine che le conferisce un clima mite per tutto il corso dell'anno. Le stagioni nella capitale Addis Abeba sono in gran parte caratterizzate da piogge, con una stagione secca, da ottobre a febbraio, una stagione delle piogge, da marzo a maggio, e una stagione di forti piogge, da giugno a settembre. La piovosit\u00e0 media annua \u00e8 di circa \u00a0mm, mentre in media vi sono 7 ore di sole al giorno. La stagione secca \u00e8 il periodo pi\u00f9 soleggiato dell'anno, anche se \u00e8 possibile avere alcuni giorni soleggiati anche al culmine della stagione delle piogge nel mese di luglio e agosto. La temperatura media annuale di Addis Abeba \u00e8 di 16\u00a0\u00b0C, con temperature giornaliere massime che raggiungono mediamente i 20-25\u00a0\u00b0C tutto l'anno, con minime notturne in media tra i 5 e i 10\u00a0\u00b0C. La maggior parte delle citt\u00e0 e siti turistici della nazione etiope si trovano a una quota simile ad Addis Abeba. Nelle regioni pi\u00f9 basse, nella parte orientale del paese, si trovano sia praterie di xerofite che arbusteti, mentre il clima pu\u00f2 essere molto pi\u00f9 caldo e secco. A Dallol, nella depressione della Dancalia, \u00e8 stata registrata la pi\u00f9 alta temperatura media annuale mondiale di 34\u00a0\u00b0C.\nMorfologia.\nLa maggior parte dell'Etiopia \u00e8 localizzata nel Corno d'Africa, la zona pi\u00f9 orientale del continente africano. All'interno dell'Etiopia si trova un vasto complesso di montagne e scoscesi altopiani divisi dalla Rift Valley, che attraversa il paese da sud-ovest a nord-est ed \u00e8 circondata da bassopiani, steppe e zone semidesertiche. La grande diversit\u00e0 del territorio determina una grande variet\u00e0 di climi, terreni, vegetazione naturale e di aree abitate.\nPaesaggio.\nLe fasce altimetriche dell'altopiano etiopico sono quattro: zona inferiore (acacie, euforbie, palme, tamarindi e bamb\u00f9); zona intermedia (alberi e arbusti sempreverdi, aloe e ginepri); zona superiore (prati e i pascoli sfruttati dalla pastorizia) e aree cacuminali (vegetazione di tipo alpino). Esistono differenze floristiche rilevanti, legate ai diversi regimi delle precipitazioni, sia tra la parte settentrionale e meridionale dell'altopiano che tra il versante del bacino del Nilo e quello della scarpata del Mar Rosso. La fauna selvatica presenta numerose specie, soprattutto di animali di grossa taglia, come leoni, leopardi, elefanti, ippopotami, rinoceronti e antilopi. Sono molto comuni anche la iena, lo sciacallo, la lince del deserto e numerose variet\u00e0 di scimmie e di uccelli, tra cui l'airone, il pappagallo, l'aquila, il falco e l'avvoltoio. La deforestazione per ottenere legname da combustione e lo sfruttamento intensivo dei pascoli per l'allevamento sono tra i maggiori problemi ambientali che il Paese deve affrontare.\nIdrografia.\nAlcuni fiumi sfociano direttamente nell'Oceano Indiano. Le valli principali sono dirette prevalentemente verso Ovest e Nord Ovest nelle alte terre nordoccidentali, verso Sud Est in quelle meridionali, a Nord (alto Tacazz\u00e8) e a Sud (Nilo Azzurro). I maggiori corsi d'acqua sono per\u00f2 in genere navigabili solo per brevi tratti, date le forti variazioni di portata. I principali fiumi che solcano la sezione settentrionale dell'altopiano sono il Barka, che attraversa l'Eritrea e si perde nelle sabbie prima di arrivare al Mar Rosso e il Tacazz\u00e8, che scorre in un canyon e scende verso la depressione nilotica. Uno dei maggiori tributari del Nilo \u00e8 soprattutto il Nilo Azzurro, emissario del lago Tana, che piega verso Ovest e raggiunge, in territorio sudanese, il Nilo Bianco. Solcano invece gli altopiani meridionali l'Omo e il Giuba (insieme del Genale, del Dawa e del Weyb). Il maggiore lago dell'Etiopia \u00e8 il lago Tana, situato nel cuore dell'acrocoro. Di una certa rilevanza sono il lago Abaya, il lago Abbe e il lago Turkana.\nParchi nazionali.\nA questi si devono aggiungere altri tipi di aree protette a livello nazionale: santuari naturali, foreste, riserve, aree di caccia controllata, ecc.\nFauna.\nL'Etiopia possiede 31 specie endemiche di mammiferi. Il licaone, sin dalla preistoria, ha avuto una distribuzione capillare sul suo territorio. Tuttavia, con gli ultimi avvistamenti a Fincha, questo canide in Etiopia rischia l'estinzione. Il lupo etiope \u00e8 forse il pi\u00f9 ricercato di tutte le specie in via di estinzione del Paese. L'Etiopia \u00e8 un centro globale di biodiversit\u00e0 volatile. Ad oggi sono state individuate e registrate pi\u00f9 di 856 specie di uccelli, 20 delle quali sono endemiche del paese. Sedici specie sono in pericolo o gravemente in pericolo. Un gran numero di questi uccelli si nutrono di farfalle, come l\"Anynana bicyclus\". Storicamente, in tutto il continente africano, la fauna selvatica \u00e8 in rapido declino a causa di guerre civili, inquinamento, bracconaggio e altre interferenze umane.\nUna guerra civile lunga diciassette anni e una grave siccit\u00e0 hanno influenzato negativamente le condizioni ambientali etiopi, portando ad un maggiore degrado degli habitat. La loro distruzione \u00e8 un fattore che favorisce la desertificazione. Quando si trasforma rapidamente un habitat, gli animali non hanno il tempo di adattarsi. L'impatto dell'uomo minaccia molte specie, come risultato del cambiamento climatico indotto dalle emissioni di gas ad effetto serra. Con emissioni di anidride carbonica nel 2010 di tonnellate, l'Etiopia contribuisce solo con lo 0,02% al rilascio antropico annuale di gas a effetto serra. Le specie minacciate in Etiopia possono essere suddivise in tre categorie (sulla base del sondaggio IUCN): in pericolo critico, in pericolo d'estinzione e vulnerabile.\nPolitica.\nOrdinamento dello Stato.\nL'Etiopia \u00e8 una repubblica parlamentare federale, in cui il primo ministro \u00e8 capo del governo. Il potere esecutivo \u00e8 esercitato dal governo, mentre il potere federale e il potere legislativo sono esercitati sia dal governo che dalle due camere del parlamento. Sulla base dell'articolo 78 della Costituzione etiope del 1994, la magistratura \u00e8 completamente indipendente dal potere esecutivo e legislativo. Il governo etiope \u00e8 organizzato su pi\u00f9 livelli e composto da un governo federale formato da stati su base etnica regionale, zone, distretti (\"woreda\") e quartieri (\"kebele\").\nIl Paese fa parte dal 1986 dell'Autorit\u00e0 intergovernativa per lo sviluppo, organizzazione politico-commerciale formata dai paesi del Corno d'Africa. Nel giugno 1994 avvenne l'elezione dell'assemblea costituente etiopica, che contava 549 membri. Questa assemblea approv\u00f2 nel dicembre 1994 la costituzione della Repubblica Democratica Federale di Etiopia. Nel giugno 1995 si tennero le prime elezioni democratiche per l'elezione del parlamento etiopico nazionale e di vari parlamenti regionali. La maggior parte dei partiti di opposizione scelse di boicottare queste elezioni, che si conclusero nella vittoria travolgente per il partito EPRDF. Il primo governo della Repubblica federale democratica dell'Etiopia fu insediato nell'agosto 1995 e il primo presidente eletto fu Negasso Gidada.\nCostituzione.\nLa Costituzione dell'Etiopia (in Lingua amarica \u12e8\u12a2\u1275\u12ee\u1335\u12eb \u134c\u12f4\u122b\u120b\u12ca \u12f4\u121e\u12ad\u122b\u1232\u12eb\u12ca \u122a\u1350\u1265\u120a\u12ad \u1215\u1308 \u1218\u1295\u130d\u1225\u1275) risale al 21 agosto 1995.\nSuddivisioni amministrative.\nL'ordinamento amministrativo etiope prevede quattro diversi livelli amministrativi, dove, tranne alcune eccezioni, ogni livello gerarchicamente superiore contiene gli altri. Questi sono: Regioni dell'Etiopia, Zone dell'Etiopia, Woreda e Kebel\u00e8.\nPrima del 1996, l'Etiopia era suddivisa in tredici province, molte derivate da regioni storiche.\nDal 1996 l'Etiopia \u00e8 suddivisa in nove stati regionali etnicamente e politicamente autonomi (\"kililoch\"), cui si aggiungono le due citt\u00e0 autonome (\"astedader akababiwoch\") di Addis Abeba e Dire Daua. I \"kililoch\" sono poi suddivisi complessivamente in 68 zone, 550 \"woredas\" e molte \"woredas\" speciali. Il referendum del 2019 ha sancito, con oltre il 98% dei voti favorevoli, la creazione di una nuova regione, la Regione di Sidama, che \u00e8 stata effettivamente creata nel giugno 2020. In conseguenza del risultato del referendum, \u00e8 stato deciso che Auasa, che territorialmente ricade nella regione di Sidama, avrebbe continuato ad essere anche sede transitoria del governo regionale delle \"Regione delle Nazioni, Nazionalit\u00e0 e Popoli del Sud\", per almeno altre due elezioni.\nLa Costituzione attribuisce ampi poteri agli stati regionali che possono stabilire il proprio governo e la democrazia secondo la costituzione del governo federale. Ogni regione \u00e8 governata dal Consiglio regionale, i cui membri sono eletti direttamente per rappresentare i quartieri; ogni Consiglio detiene i poteri legislativi ed esecutivi per dirigere gli affari interni della regione. L'articolo 39 della Costituzione etiope concede il diritto a tutti gli stati regionali di secessione dall'Etiopia. I consigli espletano il proprio mandato attraverso un comitato esecutivo e vari uffici settoriali regionali. La stessa struttura si ripete anche al livello inferiore dei \"woredas\".\nSociet\u00e0.\nEvoluzione demografica.\nLa popolazione etiope \u00e8 cresciuta dai 33,5 milioni del 1983-1987 ai 90 milioni nel 2014. La popolazione nel XIX secolo si aggirava intorno ai 9 milioni. Secondo il censimento demografico del 2007 la popolazione \u00e8 cresciuta a tasso annuo medio del 2,6% tra il 1994 e il 2007 e del 2,8% tra il 1983 e il 1994. Attualmente, il tasso di crescita della popolazione \u00e8 tra i primi dieci del mondo. Si prevede che per il 2060 l'Etiopia raggiunga i 210 milioni di abitanti, ipotizzando un tasso annuo medio di crescita del 2,5%..\nEtnie.\nLa popolazione etiope \u00e8 formata da pi\u00f9 di 80 diversi gruppi etnici. Secondo il censimento nazionale del 2007, gli Oromo (o Galla) sono il maggiore gruppo etnico etiope, rappresentando il 34,4% della popolazione nazionale. Sono presenti nella zona centro-meridionale, prevalentemente dediti alla pastorizia e all'agricoltura. Gli Amara rappresentano il 27,0% degli abitanti e vivono sull'altopiano a nord di Addis Abeba. I Tigrini rappresentano il 6,22% della popolazione e si trovano nel nord del paese. Altri gruppi etnici importanti sono i Sidamo, pari al 4,00% della popolazione, e risiedenti principalmente nelle regioni sudoccidentali, i Guragh\u00e9, (2,52%) nel sud-ovest, i Welayta (2,27%), i Danachili (Dancali o Afar, 1,73%), di stanza nelle pianure semidesertiche nella zona nordorientale del paese, gli Hadiya (1,72%), i Gamo (1,49%) e altri al 12,6%, tra cui i somali stanziati a oriente nella regione dell'Ogaden, gli Shankella (6%), e i Nilotici (i Nuer e altri). Le comunit\u00e0 afro-asiatiche costituiscono la maggioranza della popolazione. Queste comunit\u00e0 preferiscono essere chiamate popolo Habesha o Abescia. Inoltre, nella zona Nilo-sahariana si parla il nilotico e i pi\u00f9 grandi gruppi etnici includono i Nuer e gli Anuak.\nTra i gruppi non autoctoni stranieri si segnalano yemeniti, indiani, armeni, greci, italiani e, singolarmente, una piccola comunit\u00e0 di rastafariani provenienti dalla Giamaica. Nel paese \u00e8 presente anche una piccola comunit\u00e0 di immigrati italiani stabilitisi in Etiopia anche dopo il 1941.\nNel 2009, l'Etiopia ha ospitato una popolazione di rifugiati e richiedenti asilo di circa 135.200 persone. La maggior parte di queste \u00e8 giunta da Somalia (circa 64.300 persone), Eritrea (41.700) e Sudan (25.900).\nLingue e dialetti.\nSecondo Ethnologue in Etiopia si parlano novanta lingue diverse. La maggior parte delle persone nel paese parla lingue afro-asiatiche e cuscitiche o dialetti originati da rami semitici. Il primo gruppo comprende l'oromiffa, lingua parlata dal popolo degli Oromo, l'amarico, parlato dal popolo Amhara, e il tigrino, parlato dal popolo Tigray-Tigrinya. Insieme, questi tre gruppi costituiscono circa i tre quarti della popolazione etiope. Altre lingue afro-asiatiche comprendono il cuscitico Sidamo, l'Afar, lo \"hadiyya\" e le lingue \"agaw\", cos\u00ec come le lingue semitiche, guragh\u00e9, harari, Silt'e e Argobba e il somalo parlato dal popolo somalo. Inoltre, lingue omotiche sono parlate dagli Omotici, minoranze etniche presenti nelle regioni meridionali. Tra questi idiomi troviamo lo aari, il bench, il dawro, il dime, il dizi, il gamo, il gofa, il maale, lo hamer e il wolaytta.\nLe lingue nilo-sahariane sono parlate dalle popolazioni nilotiche, minoranze etniche concentrate nelle zone a sud-ovest del paese. Queste lingue includono il nuer, lo anuak, il nyangatom, il majang, il surma, il me'en e il mursi.\nL'italiano \u00e8 ancora parlato da poche parti della popolazione, soprattutto tra le generazioni pi\u00f9 anziane, ed \u00e8 insegnato in molte scuole (in particolare l'Istituto Statale Italiano Omnicomprensivo di Addis Abeba). Inoltre, l'amarico e il tigrino hanno molte parole prese in prestito dalla lingua italiana. L'inglese \u00e8 la lingua straniera pi\u00f9 parlata e viene insegnata in tutte le scuole secondarie. L'amarico \u00e8 la lingua di insegnamento della scuola primaria, ma \u00e8 stato sostituito in molte aree con l'oromiffa, il tigrino e il somalo. Mentre tutte le lingue godono di riconoscimento statale nella Costituzione dell'Etiopia del 1995, l'Amarico \u00e8 riconosciuta come lingua di lavoro del governo federale. Le varie regioni dell'Etiopia sono libere di determinare le proprie lingue con l'oromiffa, il tigrino e il somalo, che sono riconosciute come lingue ufficiali nelle loro rispettive regioni.\nScrittura.\nIn termini di sistemi di scrittura, l'ortografia principale etiope viene chiamata ge'ez o ortografia etiope. Impiegato come alfasillabario per molte delle lingue del paese, venne usato per la prima volta nel VI e V secolo a.C come un abjad per trascrivere la lingua Ge'ez. Il Ge'ez ora serve come lingua liturgica della Chiese ortodosse etiope ed eritrea. Nel 1980 il set dei caratteri etiopico venne digitalizzato, e oggi fa parte degli standard Unicode. Nel corso degli anni, e da diverse comunit\u00e0 etiopi, sono stati utilizzati altri sistemi di scrittura, tra cui uno inventato dallo sceicco Bakri Sapalo, riservata agli Oromo.\nReligioni.\nL'Etiopia ha stretti legami storici con tutte e tre le principali religioni abramitiche del mondo. Nel IV secolo, la regione \u00e8 stata una delle prime al mondo ad adottare ufficialmente il cristianesimo come religione di Stato. Nel 451 d.C. a seguito delle risoluzioni del Concilio di Calcedonia, i monofisiti, che erano la maggioranza dei cristiani in Egitto ed Etiopia, vennero accusati di essere degli eretici, sotto il nome comune di cristiani copti. Oggi il cristianesimo non \u00e8 pi\u00f9 religione di Stato ma la Chiesa ortodossa etiope resta la confessione religiosa pi\u00f9 numerosa del paese. I musulmani rappresentano circa un terzo della popolazione. L'Etiopia \u00e8 anche il luogo della prima Egira della storia islamica. Una citt\u00e0 nella regione del Tigr\u00e9, Negash, \u00e8 il pi\u00f9 antico insediamento islamico africano. Fino al 1980, una popolazione consistente di ebrei etiopi (Beta Israel) risiedeva in Etiopia.\nSecondo il censimento nazionale del 2007, i cristiani costituiscono il 62,8% della popolazione del Paese (43,5% ortodossa etiope, il 19,3% altre confessioni), i musulmani 33,9%, i praticanti di religioni tradizionali 2,6% e le altre religioni 0,6%. La versione aggiornata del CIA World Factbook, afferma che il cristianesimo \u00e8 la religione pi\u00f9 praticata in Etiopia. I sunniti costituiscono la maggioranza dei musulmani. I sunniti sono in gran parte Shafeiti o salafiti. Notevole \u00e8 anche la comunit\u00e0 Sufi.\nIl Regno di Axum \u00e8 stata una delle prime nazioni del pianeta ad accettare ufficialmente il cristianesimo, quando San Frumenzio di Tiro, chiamato Fremnatos o Abuna Selama (\"Padre della Pace\") in Etiopia, convert\u00ec l'imperatore Ezana nel corso del IV secolo d.C. Secondo il Nuovo Testamento, il cristianesimo era giunto in Etiopia anche prima del IV secolo, quando un funzionario del tesoro reale etiope venne battezzato da Filippo l'Evangelista.\nOggi, la Chiesa ortodossa etiope Tewahedo \u00e8 parte delle chiese ortodosse orientali. Dal XVIII secolo si \u00e8 assistito alla creazione di una piccola Chiesa cattolica etiope in piena comunione con Roma, nella quale gli aderenti costituiscono meno dell'1% della popolazione totale.\nL'Islam in Etiopia risale alla fondazione della religione nel 615, quando un gruppo di musulmani, su consiglio del profeta Maometto, fugg\u00ec in Etiopia, nazione allora governata da Sahama, un imperatore di Axum riconosciuto come un pio cristiano, a causa delle persecuzioni subite a La Mecca. Un piccolo gruppo antico di ebrei vive nel nord-ovest dell'Etiopia anche se la maggior parte \u00e8 immigrata in Israele, soprattutto nel corso degli ultimi decenni del XX secolo come parte delle missioni di salvataggio del governo israeliano (Operazione Mos\u00e8 e Operazione Salomone).\nL'Operazione Salomone fu un'operazione segreta militare israeliana, avvenuta nel 1991, il cui obbiettivo era il trasporto aereo di ebrei etiopi in Israele. Secondo il censimento della popolazione nel 2007, circa persone in Etiopia erano seguaci di fedi tradizionali. Altri residenti praticano altre fedi. Mentre i seguaci di tutte le religioni si possono trovare in ogni regione, alcuni fedeli tendono a concentrarsi in alcune parti del paese. I cristiani vivono prevalentemente nelle regioni settentrionali Amara e Tigr\u00e9. I fedeli appartenenti ai cristiani protestanti o Pentay sono concentrati nella Regione delle Nazioni (SNNP) e in Oromia. I musulmani generalmente abitano le zone orientali e il nord-est; in particolare le regioni somale dell'Afar, del Dire Dawa e dell'Harari. I praticanti delle religioni tradizionali risiedono principalmente nelle lontane terre di confine rurali del sud-ovest e ovest del paese, nelle regioni SNNP, Benishangul-Gumuz e Gambela.\nUrbanizzazione.\nLa crescita della popolazione, le migrazioni, l'urbanizzazione hanno reso sempre pi\u00f9 difficile e complesso fornire alle persone i tradizionali servizi di base. L'urbanizzazione \u00e8 in costante aumento, crescita che si \u00e8 concentrata in due specifici periodi. In primo luogo, nel 1967-1975, quando le popolazioni dei centri urbani si sono triplicate. Il secondo periodo di crescita \u00e8 avvenuto nel momento in cui le popolazioni rurali hanno iniziato a migrare verso i centri urbani in cerca di lavoro e di migliori condizioni di vita. Questo modello rallent\u00f2 a causa del programma di riforma agraria del 1975 istituito dal governo, che prevedeva incentivi per tutti coloro che erano decisi a rimanere nelle zone rurali. Il Reform Act sulla terra venne pensato per aumentare la produzione agricola, che nel periodo tra il 1970 e il 1983 non era al passo con la crescita della popolazione. Questo programma ha favorito la formazione di associazioni di contadini e di grandi villaggi fondati sull'agricoltura. La riforma port\u00f2 a un aumento della produzione alimentare, anche se l'argomento \u00e8 soggetto a controversie; tale aumento pu\u00f2 essere stato correlato probabilmente alle condizioni meteorologiche pi\u00f9 che all'atto di riforma. Tra il 1975 e il 2000, le popolazioni urbane hanno continuato a crescere mediamente dell'8,1% dal 1975 al 2000.\nCultura.\nIstruzione.\nL'istruzione in Etiopia \u00e8 stata dominata dalla chiesa ortodossa etiope per molti secoli, fino a quando, nei primi anni del 1900 venne adottata l'istruzione secolare. Segue i programmi della scuola molto simili ai programmi delle aree rurali come il precedente sistema del 1980 con l'aggiunta di una pi\u00f9 profonda regionalizzazione dell'istruzione, soprattutto nella lingua di partenza, e con uno stanziamento maggiore per il settore dell'istruzione. La sequenza di istruzione generale in Etiopia \u00e8 di sei anni di scuola primaria, quattro anni di scuola secondaria di primo grado e di due anni di scuola secondaria superiore. Negli ultimi 20 anni l'accesso all'istruzione in Etiopia \u00e8 migliorato in modo significativo. Nel 1994/1995 la scuola primaria era frequentata da circa 3 milioni di persone, mentre nel 2008/2009, era salita a 15,5 milioni, un aumento di oltre il 500%. Il tasso di alfabetizzazione \u00e8 aumentato negli ultimi anni: nel corso del censimento del 1994, era del 23,4%, mentre nel 2007 era salito al 39% (49,1% maschi e 28,9 % femmine).\nArte.\nRicche e abbondanti sono anche l'arte e l'architettura religiosa, che riflettono la lunga storia del cristianesimo etiope. Le chiese e gli affreschi che si trovano al loro interno, testimoniano influenze axumite, bizantine e copte. In Etiopia \u00e8 diffusa soprattutto la pittura a soggetto sacro, caratterizzata da colori molto forti e caldi. Non \u00e8 diffusa invece la scultura: solo la pittura pu\u00f2 raffigurare scene sacre.\nArchitettura.\nIntorno al I millennio a.C. il regno di Axum sub\u00ec influenze sudarabiche a cui si aggiunsero quelle asiatico-sirianiche. A cavallo dell'era cristiana si diffusero anche influenze indiane, si crearono templi rupestri isolati con motivi decorativi architettonici caratteristici, seguiti da elementi dell'arte copta. L'arte etiopica si svilupp\u00f2 sia nella fase medioevale, dal VII secolo al XVI secolo, che in tempi pi\u00f9 recenti. Nel primo periodo furono soprattutto le zone del nord e del centro del Paese a godere di un pregevole sviluppo architettonico, mentre il resto del Paese era impegnato in aspre lotte con le forze islamiche. La caratteristica principale dell'arte etiopica si riconosce nello sviluppo orizzontale, tipico degli edifici religiosi e civili, stile che si \u00e8 differenziato tra le regioni nel paese. Il motivo ricorrente \u00e8 antico, in quanto ricorda steli paleo-etiopiche, sia a sfondo religioso-funerario, sia a fini politici per esaltare il palazzo del re. Se nell'architettura paleo-etiopica gli elementi tipici furono il podio di sostegno ai gradini, la scalinata di accesso esterna a tombe, chiese e palazzi, la chiesa di Debre Damo testimoni\u00f2, invece, il passaggio all'architettura medievale, contraddistinta da interni a tre navate terminanti in absidi di derivazione siriaca. Famoso fu il complesso delle 50 chiese di Lalibela risalenti al XII secolo, dalla pianta regolare, archi ampi, soffitti a cupolette, finestrelle con griglia a croce. Il Libro dei Re (III 6, 2-19) nel descrivere l'erezione del Tempio di Gerusalemme a opera di Salomone, illustra la tripartizione dello spazio sacro che trova coincidenze in una serie di chiese etiopiche: un edificio rettangolare costituito da tre vani allineati comunicanti, il primo dei quali destinato ai cantori e al popolo, il secondo al clero non officiante e alla distribuzione della comunione al popolo, il terzo ai sacerdoti officianti. Le chiese del nord realizzarono nette separazioni tra il vestibolo e il tabernacolo. Invece intorno al XVI secolo comparve la chiesa rotonda con tetto conico di stile Amhara. Dal 1600 in poi il paese sub\u00ec influenze tra le quali quella, indiana, araba e portoghese, manifestandosi nella costruzione di edifici e monumenti, nei castelli quadrangolari di Gondar, a pi\u00f9 piani con torrioni angolari.\nPatrimoni dell'umanit\u00e0.\nSono ben nove i siti dell'Etiopia iscritti nella Lista dei patrimoni dell'umanit\u00e0 dell'UNESCO.\nScultura.\nLa scultura fu limitata prevalentemente ai fregi esterni e interni delle chiese, eseguiti nella pietra o nel legno, talvolta policromi con motivi geometrici o animaleschi oppure raffigurante angeli e santi.\nPittura.\nSe la prima pittura medievale fu caratterizzata da affreschi di santi o di re-santi raffigurati in modo rigido e piatto, nei secoli successivi si impose la pittura a grandi tempere su tela o su pelle, da conservare sulle pareti delle chiese.\nIl XIV secolo fu testimone dell'affermarsi dello stile siriaco e armeno, con in aggiunta dell'ornamentazione copta. Nel secolo seguente giunsero influenze bizantine, soprattutto per quanto riguarda lo stile nel ritratto dell'evangelista a piena pagina, mentre invece nei secoli successivi si diffusero motivi e stili occidentali con influenze del pittore Niccol\u00f2 Brancaleone, veneziano, che molti anni nell'impero etiopico. La pi\u00f9 tipica e caratteristica forma pittorica fu la miniatura, con origini pre-cristiane.\nLetteratura.\nUno dei testi sacri del rastafarianesimo \u00e8 costituito dalla Gloria dei Re, risalente al periodo compreso tra il IV e il VI secolo d.C.\nTra gli scrittori che si sono distinti, tra il XIX e il XX secolo, possiamo ricordare Afework Ghevre Jesus (1868-1947), uno dei padri della moderna letteratura etiopica . E ancora il poeta e drammaturgo Tsegaye Gabre-Medhin e Maaza Mengiste.\nOnomastica.\nGli Etiopi fanno uso di un sistema di identificazione delle persone diverso da quella in uso nel sistema occidentale: ai bambini viene aggiunto il nome del loro padre e del nonno paterno, consecutivamente al proprio nome di battesimo. Per ragioni di compatibilit\u00e0 il nome del padre \u00e8 preso come cognome della prole. In situazioni ufficiali vengono utilizzati per gli uomini i prefissi Ato (\u12a3\u1276), anche Ayte (\u12a3\u12ed\u1270), Weizero (\u12c8\u12ed\u12d8\u122e) per le donne sposate, e Weizerit (\u12c8\u12ed\u12d8\u122a\u1275) per le donne non sposate.\nCalendario.\nL'Etiopia fa uso di diversi calendari locali. Il pi\u00f9 noto \u00e8 il calendario etiopico, conosciuta anche come il calendario ge'ez. Si basa sul pi\u00f9 vecchio calendario copto alessandrino, che, a sua volta deriva dal calendario egizio. Come il calendario copto, il calendario etiopico ha dodici mesi di esattamente 30 giorni ciascuno pi\u00f9 cinque o sei giorni epagomeni, che comprendono un tredicesimo mese. I mesi etiopi iniziano negli stessi giorni, come quelli del calendario copto, ma i loro nomi sono in Ge'ez. Come il calendario giuliano, il sesto giorno epagomeno, che in sostanza \u00e8 un giorno intercalare, si aggiunge ogni quattro anni, senza eccezioni, il 29 agosto del calendario giuliano, sei mesi prima del giorno del salto giuliano. Un altro sistema calendariale di rilievo \u00e8 stato sviluppato intorno al 300 a.C. dagli Oromo. Esso \u00e8 un calendario lunare-stellare; si basa su osservazioni astronomiche della luna, in collaborazione con sette stelle particolari o costellazioni. Mesi Oromo (stelle / fasi lunari) sono Bittottessa (Iangulum), Camsa (Pleiadi), Bufa (Aldebarran), Waxabajjii (Belletrix), Obora Gudda (Central Orion-Saiph), Obora Dikka (Sirio), Birra (luna piena), Cikawa (la luna calante), Sadasaa (quarto di luna), Abrasa (grande mezzaluna), Ammaji (media mezzaluna) e Gurrandala (piccola mezzaluna).\nCucina.\nIl pi\u00f9 noto alimento della cucina etiope \u00e8 costituito da vari stufati di carne conosciuti come wat. Nella cultura etiope la carne con i contorni di verdure vengono serviti nell'injera, un grande pasta simile a una focaccia fatta da farina teff. Non vengono usati utensili, invece si usa l'injera per raccogliere gli antipasti e contorni. Quasi universalmente in Etiopia \u00e8 comune mangiare nello stesso piatto al centro del tavolo in compagnia con un gruppo di persone. \u00c8 anche usanza comune nutrire gli altri del gruppo con le proprie mani, una tradizione chiamata \"gursha\". La cucina tradizionale etiope non impiega maiale o frutti di mare di qualsiasi tipo, in quanto sono vietati sia nelle fedi etiopi cristiano ortodosse che nella religione islamica ed ebraica. Chechebsa (\u1328\u1328\u1265\u1223), marqa, chukko, michirra e dhanga sono i piatti pi\u00f9 famosi delle popolazioni Oromo. Kitfo (\u12ad\u1275\u134e), che ha avuto origine dai guragh\u00e9 \u00e8 uno degli alimenti ampiamente accettati e preferiti in Etiopia. Tihlo (\u1325\u1215\u120e) - che \u00e8 un tipo di gnocco - \u00e8 preparato con farina di orzo tostato ed \u00e8 stato creato in Tigr\u00e9 e ora \u00e8 molto popolare in Amara diffondendosi anche pi\u00f9 a sud.\nMusica.\nLa musica etiope \u00e8 estremamente varia. Si potrebbe dire che ciascuno degli 80 gruppi etnici del paese possa essere associato a suoni unici e specifici. La musica etiope utilizza un diverso sistema modale, ossia la scala pentatonica, con caratteristici e lunghi intervalli intercalati tra alcune note. Come per molti altri aspetti della cultura etiope e della tradizione, la musica \u00e8 strettamente legata a quella dei paesi vicini come Eritrea, Somalia, Gibuti e Sudan. Il canto tradizionale etiope presenta diversi stili di polifonia (eterofonia, bordone e contrappunto). Tradizionalmente le liriche dei compositori etiopici sono fortemente associate al patriottismo o all'orgoglio nazionale, al romanticismo, all'amicizia e per la maggior parte, in modo univoco, ai ricordi conosciuti come 'Tissita'. Esponente del genere musicale, cosiddetto Ethio Jazz, \u00e8 Mulatu Astatke.\nMissioni spaziali.\n20 dicembre 2019: viene lanciato ETRSS 1, il primo satellite dell'Etiopia .\nRicorrenza nazionale.\nIl 28 maggio si celebra il \"Derg Downfall Day\" che ricorda la caduta della giunta Derg, nel 1991.\nEconomia.\nSecondo il Fondo monetario internazionale, l'Etiopia \u00e8 una delle economie in pi\u00f9 rapida crescita economica al mondo: il 10% dal 2004 al 2009. L'Etiopia \u00e8 l'economia africana in pi\u00f9 rapida crescita non dipendente dal petrolio negli anni 2007 e 2008. La crescita nel 2012 \u00e8 stata del 7% e si prevede che scender\u00e0 al 6,5% per il futuro riflettendo una pi\u00f9 debole domanda estera e un ambiente sempre pi\u00f9 vincolato per l'attivit\u00e0 del settore privato. Nonostante la rapida crescita degli ultimi anni, il PIL pro capite \u00e8 tra i pi\u00f9 bassi al mondo, mentre l'economia deve affrontare una serie di gravi problemi strutturali, anche se il governo ha intenzione di creare nei prossimi anni una classe media. La produttivit\u00e0 agricola \u00e8 bassa, produttivit\u00e0 ulteriormente gravata da frequenti siccit\u00e0. Le telecomunicazioni sono sotto il monopolio statale in quanto il governo etiope ritiene che la propriet\u00e0 statale in questo settore sia vitale ed essenziale per assicurare che le infrastrutture, le telecomunicazioni e i servizi siano estesi in tutta l'Etiopia rurale. La costituzione etiope definisce il diritto di possedere i terreni solo per \"lo Stato e il popolo\", ma i cittadini possono affittare la terra (fino a 99 anni), che non possono ipotecare o vendere. Il noleggio dei terreni \u00e8 consentito per un massimo di 20 anni.\nAgricoltura.\nL'agricoltura \u00e8 praticata con metodi tradizionali; sugli altopiani si coltivano il caff\u00e8 per l'esportazione, ortaggi, legumi e frumento (orzo e grano); nelle zone pi\u00f9 umide si coltivano cotone e tabacco. L'allevamento del bestiame \u00e8 abbastanza sviluppato, le risorse forestali rappresentano il 25%, mentre il governo ha intenzione di rimboschire il paese. Nel sottosuolo si trovano giacimenti di platino e oro.\nIndustria.\nIn Etiopia \u00e8 presente un'industria cementiera, tessile e alimentare. \u00c8 probabile che a sud vi siano giacimenti petroliferi sfruttabili. Il governo in questi anni ha dato il via alla costruzione di diverse dighe tra le quali la Grand Ethiopian Renaissance Dam, la Diga Gilgel Gibe III, la Gibe I e la Gibe II.\nEsportazioni.\nLe esportazioni provenienti dall'Etiopia nel periodo 2009-2010 sono state pari a 1,4 miliardi di dollari. \u00c8 il maggior produttore di caff\u00e8 di tutta l'Africa. I principali prodotti di esportazione sono: il khat, l'oro, prodotti in pelle e semi oleosi. Il recente sviluppo della floricoltura potrebbe portare il paese a divenire il maggior esportatore al mondo. Il commercio transfrontaliero dei pastori \u00e8 spesso informale e sfugge al controllo statale e non \u00e8 ben regolamentato. In Africa orientale oltre il 95% del commercio transfrontaliero avviene attraverso canali non ufficiali. Il commercio non ufficiale di bestiame vivo, dromedari, pecore e capre dall'Etiopia verso Somalia, Gibuti e Kenya genera un valore totale stimato compreso tra 250 e 300 milioni di dollari all'anno, 100 volte di pi\u00f9 rispetto al dato ufficiale. Questo commercio aiuta i prezzi dei prodotti alimentari a rimanere pi\u00f9 bassi, aumenta la sicurezza alimentare, contribuisce ad alleviare le tensioni di frontiera e a promuovere l'integrazione regionale. Tuttavia presenta dei rischi, come il diffondersi di malattie tra gli animali. Inoltre il governo etiope risente del mancato gettito fiscale e delle entrate in valuta estera. Le recenti iniziative hanno cercato di documentare e regolamentare questo commercio.\nNel settore privato sono in lenta crescita i prodotti in pelle di design. Le borse stanno diventando un grande business di esportazione: Taytu per esempio sta diventando la prima griffe di lusso del paese. Ulteriori prodotti di esportazione su piccola scala sono cereali, legumi, cotone, canna da zucchero, patate e pellame. Con la costruzione di diverse nuove dighe l'Etiopia prevede inoltre di esportare energia elettrica verso gli stati confinanti.\nIl caff\u00e8 rimane il pi\u00f9 importante prodotto di esportazione e il paese prevede di aumentare le proprie entrate dal caff\u00e8.\nIl paese ha anche grandi risorse minerarie e probabilmente dei giacimenti petroliferi, soprattutto in alcune delle regioni meno abitate. L'instabilit\u00e0 politica in quelle regioni, tuttavia, ne ha inibito lo sviluppo.\nTurismo.\nIl turismo in Etiopia non \u00e8 sviluppato, soprattutto a causa di infrastrutture poco adeguate. Tuttavia il governo considera il turismo, per il futuro, come una delle fonti di entrate potenzialmente pi\u00f9 importanti per il Paese. Il tentativo \u00e8 di puntare su turisti a reddito medio-alto, attratti sia dalla cultura locale che dalle bellezze naturali. Nel 1998 hanno visitato l'Etiopia circa persone, mentre nel 2013 i visitatori sono saliti a .\nInfrastrutture e trasporti.\nStrade.\n l'Etiopia aveva un sistema viario piuttosto debole, in gran parte basato su strade costruite dagli italiani durante il periodo coloniale. L'insufficienza del sistema viario ha tra l'altro contribuito al determinarsi e all'aggravarsi di alcune delle crisi alimentari attraversate dal paese. Negli ultimi anni, in particolare in seguito alle risorse liberate dalla cessazione delle ostilit\u00e0 con l'Eritrea e nel quadro di un processo pi\u00f9 generale di ammodernamento, il Paese ha beneficiato della costruzione di un notevole numero di strade, soprattutto nei dintorni di Addis Abeba e delle citt\u00e0 maggiori. Come prima parte di un decennale programma di sviluppo del settore, tra il 1997 e il 2002 il governo etiope ha avviato uno sforzo continuo per migliorare le sue infrastrutture stradali. Di conseguenza, a partire dal 2002 l'Etiopia ha costruito 33.297\u00a0km di strade, sia asfaltate che in ghiaia.\nFerrovie.\nLa prima linea ferroviaria etiope venne costruita nel 1917 dai locali e dai francesi per ordine di Menelik II e collega Addis Abeba con Gibuti, passando per Dire Dawa. Il governo etiope ora sta programmando lo sviluppo di una nuova rete ferroviaria, che riammoderner\u00e0 la linea che collega Addis Abeba con Gibuti e prevede la costruzione di nuove linee in tutto il paese. Inoltre il governo ha dato il via alla costruzione di una rete tranviaria nella capitale.\nL'Etiopia possiede 681\u00a0km di ferrovia, che consiste principalmente nella ferroviaria Addis Abeba - Gibuti con 1.000 millimetri (3\u00a0ft 3 3/8 in) a scartamento metrico. Attualmente la stazione \u00e8 sotto il controllo congiunto di Gibuti ed Etiopia ma sono in corso trattative per privatizzare questa utility per il trasporto. La ferrovia \u00e8 attualmente in fase di ricostruzione e elettrificata da societ\u00e0 cinesi, turche e etiopi. La nuova ferrovia sar\u00e0 lunga 756\u00a0km e si prevede di ridurre il tempo di percorrenza da Addis Abeba a Gibuti a meno di dieci ore con la velocit\u00e0 prestabilita di 120\u00a0km/ora.\nAeroporti.\nNel 2012 l'Etiopia aveva 58 aeroporti. Tra questi, l'aeroporto internazionale Bole di Addis Abeba e l'aeroporto internazionale di Aba Tenna Dejazmach Yilma di Dire Dawa; entrambi ospitano voli internazionali. L'Ethiopian Airlines \u00e8 la compagnia di bandiera del paese, interamente di propriet\u00e0 del governo etiope.\nDal suo hub all'aeroporto internazionale di Bole, la compagnia aerea serve un network di 62 destinazioni internazionali e 16 nazionali. \u00c8 anche uno dei vettori a pi\u00f9 rapida crescita nel settore. L'Etiopia gode di un discreto sistema di collegamenti aerei interni, con aeroporti presenti non solo nelle citt\u00e0 pi\u00f9 importanti, ma anche in piccoli centri come Lalibela, tradizionale centro di pellegrinaggio, e, pi\u00f9 di recente, meta turistica.\nSport.\nGli atleti etiopi si sono sempre distinti nelle discipline atletiche del fondo e del mezzofondo, con una tradizione che risale agli anni sessanta del secolo scorso grazie alle imprese del maratoneta Abebe Bikila, vincitore nelle olimpiadi di Roma 1960 e Tokyo 1964. Tra gli altri vincitori di medaglie olimpiche troviamo Myrus Yfter e Haile Gebrselassie, corridori su lunghe distanze ai quali si devono diversi record del mondo. Inoltre, Kenenisa Bekele \u00e8 un corridore che si \u00e8 distinto nei 5.000 e 10.000 metri dei quali detiene il record del mondo. Da segnalare inoltre Mamo Wolde, Miruts Yifter, Derartu Tulu, Tirunesh Dibaba, Meseret Defar, Birhane Adere, Tiki Gelana, Genzebe Dibaba e Gelete Burka. Nel 2012 la squadra nazionale di calcio (Walayia Antilopi) si \u00e8 qualificata per la Coppa 2012 delle Nazioni Africane (CAF) e pi\u00f9 recentemente ha raggiunto le ultime 10 squadre di calcio africane nell'ultima fase di qualificazione per la Coppa del Mondo FIFA 2014. Tra i giocatori di rilievo troviamo il capitano Adane Girma e il capocannoniere Saladin Said. L'Etiopia ha una lunga tradizione nel basket africano, soprattutto nell'area sub-sahariana, gi\u00e0 da 1949.\nGiochi olimpici.\nLa prima medaglia d'oro olimpica (e prima medaglia olimpica) per l'Etiopia e per il continente africano \u00e8 stata conquistata nella maratona, ai Giochi olimpici di Roma 1960, da Abebe Bikila"}
{"id": "1820449", "revid": "1002967", "url": "https://it.wikipedia.org/wiki?curid=1820449", "title": "Battaglia di Anghiari", "text": "La battaglia di Anghiari fu combattuta il 29 giugno 1440 tra le truppe milanesi dei Visconti ed una coalizione guidata dalla Repubblica di Firenze, comprendente Venezia e lo Stato Pontificio.\nPremesse e la battaglia.\nLa battaglia di Anghiari fu uno scontro molto importante per gli equilibri politici dell'Italia quattrocentesca e va inserita nel pi\u00f9 complesso quadro delle guerre della Lombardia. Infatti gi\u00e0 da molti anni la penisola era scossa dagli scontri fra due coalizioni orbitanti attorno ai due stati pi\u00f9 egemonici, cio\u00e8 il ducato di Milano, retto dalla famiglia dei Visconti, e la repubblica di Venezia. In questo contesto il comune di Firenze si era dapprima schierato con i viscontei per poi passare nel 1425 con la Serenissima sia perch\u00e9 era entrato in contrasto con il ducato, divenuto troppo influente perfino nella politica interna fiorentina, sia per trovare maggior intesa con il Papato, obiettivo che fu portato del tutto a termine nel 1431 con la morte del pontefice antifiorentino Martino V e l'elezione di Eugenio IV pi\u00f9 disponibile a nuove alleanze in funzione antiviscontea. Perci\u00f2, dopo numerosi altri scontri, nell'estate del 1440 le truppe ducali al comando del condottiero Niccol\u00f2 Piccinino entrarono in Toscana e si scontrarono con quelle della coalizione (Firenze, Serenissima e stato Pontificio) fra il borgo di Anghiari e Sansepolcro.\nL'esercito della coalizione concentratosi nei pressi del piccolo borgo di Anghiari comprendeva 4000 soldati del Papa, guidati dal cardinale Ludovico Trevisano, un pari contingente fiorentino, ed una compagnia di 300 cavalieri di Venezia, guidati da Micheletto Attendolo. Alle truppe si aggiunsero volontari di Anghiari.\nLe forze milanesi, numericamente inferiori (9.000 contro 11.000), erano guidate da Niccol\u00f2 Piccinino per conto del duca Filippo Maria Visconti e raggiunsero la zona nella notte del 28 giugno. A queste si unirono altri 2000 uomini della citt\u00e0 di Sansepolcro. Confidando nell'elemento sorpresa e nelle capacit\u00e0 del proprio esercito, Piccinino ordin\u00f2 un attacco per il pomeriggio del 29 giugno, ma la polvere sollevata dai milanesi sulla strada tra Sansepolcro e Anghiari allert\u00f2 Attendolo, che si prepar\u00f2 alla battaglia.\nI cavalieri veneziani bloccarono l'avanguardia milanese sull'unico ponte attraverso il canale che proteggeva il campo della coalizione. Attendolo e i veneziani tennero il ponte permettendo alla maggior parte dell'esercito della coalizione di prepararsi allo scontro, ma furono fatti retrocedere dai rinforzi dei milanesi guidati dai capitani Francesco Piccinino e Astorre II Manfredi. I milanesi avanzarono ma il loro fianco destro fu presto ingaggiato dalle truppe papali e costretto a retrocedere sul ponte. In seguito giunsero anche contingenti di balestrieri genovesi al servizio dei viscontei che per\u00f2 non riuscirono a rovesciare l'esito dello scontro. Infatti la battaglia prosegu\u00ec per quattro ore, fino a quando una manovra di accerchiamento tagli\u00f2 fuori un terzo delle truppe milanesi sul lato toscano del canale. I combattimenti proseguirono nella notte e terminarono con la vittoria della coalizione.\nLo scontro, descritto ironicamente da Machiavelli (che scrisse \"Ed in tanta rotta e in s\u00ec lunga zuffa che dur\u00f2 dalle venti alle ventiquattro ore, non vi mor\u00ec che un uomo, il quale non di ferite ne d'altro virtuoso colpo, ma caduto da cavallo e calpesto spir\u00f2\"), deve la sua notoriet\u00e0 alla sua rappresentazione realizzata da Leonardo da Vinci a Palazzo Vecchio (Firenze). L'opera, in seguito, and\u00f2 perduta, ma ne rimane testimonianza attraverso i lavori di Rubens e di Biagio di Antonio (della scuola di Paolo Uccello).\nAnalisi pi\u00f9 precise del numero di perdite portarono lo storico britannico Michael Mallett ad ipotizzare in circa 900 i morti complessivi della battaglia.\nLa battaglia di Anghiari dipinta da Leonardo.\nI due grandi geni del Rinascimento, Leonardo e Michelangelo, si trovarono ad un certo punto (era l'aprile del 1503) a doversi affrontare direttamente sul terreno della pittura, perch\u00e9 ricevettero entrambi dal gonfaloniere a vita di Firenze, Pier Soderini, l'incarico di affrescare due grandi pareti una accanto all'altra, nel salone del consiglio comunale a Palazzo Vecchio. Entrambi dovevano dipingere due vittorie fiorentine: Leonardo appunto quella di Anghiari, Michelangelo quella di C\u00e0scina. La parete di sinistra era quella riservata a Michelangelo, quella di destra invece a Leonardo; i due dipinti dovevano essere alti 7 metri e larghi 17. Michelangelo della sua \"Battaglia di Cascina\" realizz\u00f2 solo il cartone poi andato perduto, ma una copia dello stesso realizzata dal suo discepolo Aristotele da Sangallo \u00e8 giunta fino a noi.\nNella cultura di massa.\nLa battaglia di Anghiari \u00e8 citata nel romanzo \"Una dinastia al potere\", scritto dall'autore padovano Matteo Strukul nel 2016."}
{"id": "1820450", "revid": "1272592", "url": "https://it.wikipedia.org/wiki?curid=1820450", "title": "Grottaminarda", "text": "Grottaminarda (: ; \"R\u00f3tta\" in dialetto irpino) \u00e8 un comune italiano di abitanti in provincia di Avellino in Campania. I suoi abitanti si chiamano \"grottesi\" (\"rutt\u00ecs\u00eb\" in dialetto).\nGeografia fisica.\nIl comune \u00e8 situato nel settore centro-settentrionale dell'Irpinia. Il centro abitato sorge all'imbocco della media valle dell'Ufita, ai margini dei ridossi collinari Catauro e Tamauro.\nIdrografia.\nLungo il territorio comunale scorre il fiume Ufita, affluente del fiume Calore.\nSismologia.\nIl territorio comunale \u00e8 compreso nel distretto sismico dell'Irpinia.\nL'Istituto Nazionale di Geofisica e Vulcanologia ha una propria sede a Grottaminarda, con annesso un centro per la Sismologia ed Ingegneria sismica. Il centro, mediante una sala di monitoraggio sismico, collabora allo sviluppo di una rete sismica nazionale che consente l'immediata localizzazione automatica degli eventi sismici che avvengono nell'ambito del territorio nazionale.\nClima.\nTrovandosi nell'entroterra campano, Grottaminarda \u00e8 caratterizzata da un clima di tipo temperato in cui ad inverni freddi si alternano estati miti.\nLe precipitazioni non sono molto abbondanti e si attestano sopra i 600\u00a0mm annui, mentre nella parte occidentale della provincia superano i 1200\u00a0mm. Durante l'inverno sono possibili le nevicate.\nOrigini del nome.\nSecondo l'interpretazione pi\u00f9 accreditata, il nome del comune \u00e8 un composto di \"grotta\" e di un nome medievale di persona \"Maynardus\", di origine germanica. Sono comunque note altre interpretazioni fantasiose dell'origine del toponimo come quella di una sua derivazione da una grotta dedicata alla dea Minerva (Cripta Minervae).\nIl paese, sotto il nome di Grottaminarda, secondo la testimonianza di Scipione Ammirato, compare solo a partire dall'agosto 1229.\nTra il 1229 e il secolo XV si alternano \"Cripta\", \"Criptaminarda\", \"Criptamainarda\", \"Grottamainarda\" e \"Grottaminarda\". Solamente nel corso del secolo XVI appare stabilizzarsi il nome del paese nella forma unica e definitiva di Grottaminarda.\nStoria.\nMedioevo.\nDurante l'et\u00e0 normanna, e per tutto il corso del XII secolo, il suo nome \u00e8 legato alla figura di Trogisio de Cripta e alla sua famiglia, che lo terr\u00e0 in feudo fino all'inizio del XIII secolo.\nVerso il 1210 \u00e8 attestato quale signore di Grotta un tal Andrea della nobile famiglia d'Aquino.\nGli aquinate terranno il feudo di Grottaminarda fino al 1528.\nEt\u00e0 moderna.\nIl comune risult\u00f3 pesantemente danneggiato dal terremoto dell'Irpinia del 1732, il cui epicentro era assai prossimo a Grottaminarda.\nAll'epoca del regno delle Due Sicilie il comune fu capoluogo di circondario (con giurisdizione su altri due comuni) nell'ambito del distretto di Ariano\nEt\u00e0 contemporanea.\nNel 1860 molti tra i cittadini di Grottaminarda parteciparono ai moti garibaldini, dapprima rubando due carichi di armi destinati all'esercito borbonico (26 agosto) e quindi partecipando all'assalto della grande roccaforte borbonica di Ariano (4 settembre).\nIn epoca post-unitaria il comune fu capoluogo di mandamento (con giurisdizione su altri due comuni) nell'ambito del circondario di Ariano di Puglia\nMonumenti e luoghi d'interesse.\nArchitetture civili.\nGiardini comunali dedicati all'attore napoletano Tot\u00f2. In un altorilievo della piazza \u00e8 stato scolpito il busto dell'artista.\nDi origine medievale, il castello fu pi\u00f9 volte danneggiato dai terremoti ma riusc\u00ec comunque ad assolvere al suo ruolo difensivo fino alle grandi guerre d'Italia del XVI secolo. In seguito ai terremoti del settembre 1694 e del novembre 1732 l'edificio fu trasformato in dimora signorile. Per alcuni anni, fino al 2008, la struttura ha ospitato la sede locale del Centro per la Sismologia e l'Ingegneria Sismica. Dal 2009 parte del castello \u00e8 stata adibita ad uso di museo e biblioteca comunale.\nFu costruita nel 1467 come punto di riscossione dei diritti feudali di transumanza nel 1467 dal nobile Ladislao d'Aquino lungo quella che diventer\u00e0 poi la frequentatissima strada nazionale delle Puglie. Nel 1774 venne sopraelevata per svolgere le funzioni di stazione di posta mentre nel 1930 fu dichiarata monumento nazionale\nCostruita nel 1606 lungo la strada regia delle Puglie su di un progetto di Scipione Galluccio e Andrea Insano, venne poi restaurata durante la prima met\u00e0 del XVIII secolo.\nSituata a largo Mercato, fu costruita nel 1875 su progetto dell'ingegnere arianese Raffaele d'Agostino; si caratterizza per la sua forma di coppa ovale.\nProgettato dall'architetto Paolo Portoghesi a fine Novecento, ha ospitato fino al marzo 2009 il museo civico \"Filippo Buonopane\" e la biblioteca \"Osvaldo Sanini\".\nArchitetture religiose.\nA pochi metri dal Castello di Aquino c'\u00e8 la chiesa di Santa Maria Maggiore, costruita nel 1478. Essa ha struttura a croce latina, con una navata centrale e cappelle laterali in stile barocco. Nella chiesa sono conservati dipinti del XVIII secolo, tra i quali un olio su tela raffigurante San Tommaso e San Giacomo (ex-protettore della citt\u00e0), attribuito al pittore napoletano Antonio Sarnelli, e un affresco a soffitto del 1768 rappresentante la glorificazione dell'Assunta, del pittore solofrano Matteo Vigilante. Oltre ai dipinti troviamo un battistero di marmo del XVIII secolo con una porticina di argento, e un monumentale organo a canne del 1799. Accanto alla chiesa e situata la torre campanaria, costruita tra il 1712 e il 1766 dal maestro Ciriaco di Silva da Mercogliano, su disegno del Vanvitelli. Essa ha una base quadrata e misura 36 metri di altezza.\n\u00c8 sede della Parrocchia di Santa Maria Maggiore.\nFu edificata nel 1541, su di un antico sacello dedicato all'Arcangelo situato all'interno di una grotta. Dell'antico impianto ecclesiastico pre-seicentesco si conserva soltanto la torre campanaria edificata nel X secolo ed ampliata nell'XI-XII secolo.\nLa chiesa fu la sede della parrocchia di San Michele, soppressa nel 2004.\nA pochi metri dalla chiesa di San Michele \u00e8 situata la chiesa di san Tommaso d'Aquino edificata nel 1636 dalla Congrega di San Tommaso d'Aquino, su una precedente cappella documentata nel 1528.\nIl terremoto del 1980 ha danneggiato pesantemente l'antica chiesa, che negli anni novanta del Novecento \u00e8 stata ricostruita. Al suo interno conserva una \"piet\u00e0\" lignea a grandezza naturale della prima met\u00e0 del Cinquecento e un busto di ottone e argento raffigurante San Tommaso d'Aquino.\nAttestata nel XVI secolo. Dopo il terremoto del 1980 \u00e8 stata ricostruita interamente. \u00c8 stata consacrata l'8 dicembre 2000. Nei locali adiacenti alla chiesa \u00e8 conservata una mostra permanente sulle congreghe religiose di Grottaminarda.\nI lavori di costruzione della Chiesa iniziarono nel 1927, ma la chiesa venne completata solo verso la fine degli anni cinquanta. Venne infatti consacrata il 10 dicembre 1959. Il terremoto del 1980 la danneggi\u00f2 gravemente, ma \u00e8 stata riaperta al culto nel 1988.\nAltri luoghi.\nA 5\u00a0km da Grottaminarda, nella frazione Carpignano, si trova il santuario della Madonna di Carpignano.\nAll'interno della chiesa, gestita dai Padri Mercedari, \u00e8 conservato una tavola raffigurante la \"Madonna con il Bambino\".. \nSociet\u00e0.\nEtnie e minoranze straniere.\nNel comune di Grottaminarda, al 31 dicembre 2008, risultano residenti 135 cittadini stranieri. Le comunit\u00e0 pi\u00f9 numerose sono quelle di:\nfonte Istat\nLingue e dialetti.\nAccanto alla lingua italiana, a Grottaminarda si parla una variet\u00e0 del dialetto irpino.\nReligione.\nIl comune appartiene alla diocesi di Ariano Irpino-Lacedonia.\nCultura.\nIstruzione.\nUniversit\u00e0.\nA Grottaminarda \u00e8 presente una delle 9 sedi del dipartimento di scienze mediche traslazionali dell'universit\u00e0 della Campania Luigi Vanvitelli.\nCucina.\nTra le specialit\u00e0 tipiche la \"ciambottella\", peperoncini piccanti al pomodoro, oppure i \"cicatielli col pulieio\" (\"Mentha pulegium\", un'erba aromatica spontanea nella terra d'Irpinia, gi\u00e0 conosciuta ai tempi dei Romani). Rinomate sono anche le maniere di cucinare il baccal\u00e0, unico genere di pesce che in passato era possibile trovare nell'entroterra data la possibilit\u00e0 di conservarlo in salamoia; si citano il \"baccal\u00e0 alla pertecaregna\", cos\u00ec chiamato perch\u00e9 veniva portato in pasto dalle donne di casa ai braccianti che aravano la terra (in dialetto irpino \"p\u00ebrt\u00ebc\u00e0ra\"=aratro), oppure il \"baccal\u00e0 a ciambottella\", cucinato nel sugo con i peperoni. Nella produzione di vino si nota una prevalenza delle viti Aglianico.\nInfrastrutture e trasporti.\nGrottaminarda dispone di un casello sull'autostrada A16 ed \u00e8 attraversata dalla strada statale 90 delle Puglie.\nAmministrazione.\nSindaci di Grottaminarda.\nDalle elezioni del 1914 alle elezioni del 2019.\nAltre informazioni amministrative.\nIl comune fa parte dell'Unione dei comuni Terre dell\u2019Ufita.\nSport.\nLa principale realt\u00e0 sportiva della cittadina \u00e8 la Polisportiva Grotta 1984, compagine calcistica che milita attualmente nel campionato regionale di Eccellenza. Nel corso della sua storia ha ottenuto il suo miglior risultato concludendo il torneo di Eccellenza Campania 1992-1993 al primo posto a pari punti con la , che poi ebbe la meglio nello spareggio per la promozione in Serie D."}
{"id": "1820451", "revid": "14691", "url": "https://it.wikipedia.org/wiki?curid=1820451", "title": "Malefica (Disney)", "text": ""}
{"id": "1820456", "revid": "110157", "url": "https://it.wikipedia.org/wiki?curid=1820456", "title": "Universit\u00e0 statale dello Utah", "text": "L'Universit\u00e0 statale dello Utah (inglese: Utah State University) \u00e8 un'universit\u00e0 pubblica dello Stato dello Utah, con sede nella citt\u00e0 Logan, Stati Uniti d'America. Fondata nel 1888."}
{"id": "1820461", "revid": "767487", "url": "https://it.wikipedia.org/wiki?curid=1820461", "title": "Tre ragazze in gamba", "text": "Tre ragazze in gamba \u00e8 un film del 1936 diretto da Henry Koster.\nProduzione.\nIl film fu prodotto dall'Universal Pictures\nDistribuzione.\nDistribuito dall'Universal Pictures, usc\u00ec nelle sale cinematografiche USA il 20 dicembre 1936."}
{"id": "1820464", "revid": "110157", "url": "https://it.wikipedia.org/wiki?curid=1820464", "title": "Museo civico archeologico Oreste Nardini", "text": "Il Museo Civico Archeologico \"Oreste Nardini\" si trova a Velletri. Riaperto da alcuni anni dopo una serie di restauri ed interventi sulla struttura, accoglie oggi alcune opere considerevoli, come il famoso \"sarcofago di Velletri\" o \"Sarcofago delle Fatiche di Ercole\".\nFin dal XVII secolo umanisti e prelati si cimentarono nel raccogliere antichit\u00e0 che affioravano nel territorio di Velletri, dando vita cos\u00ec al \"Museo Borgiano\", alla \"Collezione Ginnetti\", al \"Museo Diocesano\", che in buona parte sono poi confluite nel Museo Civico Archeologico inaugurato nel 1920 dall'ingegner Oreste Nardini, Regio Ispettore ai Monumenti e Scavi di Velletri. I reperti che poi comporranno il Museo furono visti anche da Johann Wolfgang von Goethe, il quale ne decant\u00f2 la bellezza nel suo libro \"Italienische Reise\" \"(Viaggio in Italia)\". Oggi buona parte delle opere pi\u00f9 pregevoli, come la \"Pallade di Velletri\" conservata al Louvre di Parigi, sono lontane da Velletri.\nIl museo si suddivide in due itinerari: "}
{"id": "1820468", "revid": "474175", "url": "https://it.wikipedia.org/wiki?curid=1820468", "title": "Dogali", "text": "D\u00f3gali, o Tedal\u00ec, \u00e8 una localit\u00e0 dell'Eritrea, posta a 102\u00a0m s.l.m. a circa 20\u00a0km da Massaua, nota per l'omonima battaglia del 26 gennaio 1887 tra la colonna del colonnello Tommaso De Cristoforis e gli abissini di ras Alula.\nA Dogali si trova una stazione ferroviaria, fiancheggiata da palme, costruita dagli italiani nel 1887-88.\nNei pressi scorre il torrente stagionale del Desset e da qui partiva un acquedotto, costruito nel 1914, che portava l'acqua a Massaua. Sull'altra sponda del torrente si trova una collina alta 174\u00a0m s.l.m., sulla quale si trova un monumento ai caduti dello scontro citato."}
{"id": "1820474", "revid": "1817847", "url": "https://it.wikipedia.org/wiki?curid=1820474", "title": "Cronologia del colonialismo italiano", "text": "Segue una cronologia del colonialismo italiano.\n1906.\nNasce l'Istituto Coloniale Italiano (ICI)"}
{"id": "1820475", "revid": "74801", "url": "https://it.wikipedia.org/wiki?curid=1820475", "title": "Bruno Alicata", "text": "Carriera politica.\nAderisce a Forza Italia nel 1994, divenendo Consigliere provinciale a Siracusa.\nNel 2008 viene eletto senatore per Il Popolo della Libert\u00e0. Fa parte della 13\u00aa Commissione permanente (Territorio, ambiente, beni ambientali).\nNel 2009 propone, insieme ai senatori Salvo Fleres del PdL e Giovanni Legnini del PD, un discusso emendamento al decreto Milleproroghe, che permetterebbe ai call-center di fare telefonate promozionali anche a quegli utenti che hanno negato il consenso a ricevere tali chiamate. L'emendamento ha provocato le proteste del garante per la protezione dei dati personali e delle associazioni dei consumatori.\nAlle elezioni politiche del 2013 viene rieletto senatore.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce a Forza Italia.\nRicandidato senatore anche nel 2018, non viene pi\u00f9 rieletto."}
{"id": "1820478", "revid": "287204", "url": "https://it.wikipedia.org/wiki?curid=1820478", "title": "Boy Scout Handbook", "text": "Il Boy Scout Handbook \u00e8 il manuale ufficiale dei Boy Scouts of America, la principale associazione scout statunitense. \u00c8 un discendente dell'originario manuale di Baden-Powell \"Scautismo per ragazzi\", che \u00e8 stata la base per i manuali scout di molti paesi, con qualche variazione al testo del libro a seconda delle leggi e dei costumi di ogni nazione.\nL'edizione: originale, dal sottotitolo \"A Handbook of Woodcraft, Scouting, and Life-craft\", \u00e8 stata pubblicata dal luglio 1910 al marzo 1911; il primo autore, Ernest Thompson Seton, ha messo insieme le informazioni di \"Scautismo per ragazzi\" con il suo manuale di pionieristica (\"Birch Bark Rolls\"). Le edizioni successive sono state curate da altri autori (la 6\u00aa, 7\u00aa e 9\u00aa edizione: da William Hillcourt, l'8\u00b0 da Frederick L. Hines, la 10\u00b0 e l'11\u00b0 da Robert Birkby)."}
{"id": "1820482", "revid": "200568", "url": "https://it.wikipedia.org/wiki?curid=1820482", "title": "Sansobbia", "text": "Il torrente Sansobbia (\"Sens\u00f2ggia\" in ligure) \u00e8 un corso d'acqua della provincia di Savona lungo circa 23\u00a0km.\nCaratteristiche.\nNasce dal monte Beigua a circa mille metri di quota in prossimit\u00e0 della Croce Monumentale che si trova a ponente della vetta. Oggi di dimensioni pi\u00f9 modeste di un tempo a causa della riduzione delle piogge e del prelevamento idrico per agricoltura e acquedotti, il Sansobbia si sviluppa nei territori di Stella e Albisola Superiore della quale, nell'ultimo tratto sino alla foce, segna il confine da Albissola Marina.\nA causa del suo regime torrentizio e non avendo approvvigionamenti idrici consistenti garantiti da ricche sorgenti o ghiacciai, per molti mesi all'anno, soprattutto in estate, non riesce a raggiungere il mare e le sue acque si perdono tra la sabbia del letto a tre o quattro chilometri dalla foce. Viceversa, in occasione di forti piogge, pu\u00f2 rivelarsi molto pericoloso straripando o causando danni gravi alle aree limitrofe. L'ultima disastrosa alluvione vi fu nel 1992 con l'allagamento di Albisola, di parte dell'abitato di \u00c8llera con frane e smottamenti consistenti nel territorio di Stella, dove diversi tratti della provinciale di collegamento con Ellera furono letteralmente spazzati via dall'acqua.\nIl Sansobbia presenta il primo tratto del suo percorso all'incirca parallelo alla costa ligure per poi piegare quasi ad angolo retto da Santa Giustina fino a San Giovanni, dove procede verso ponente in direzione di \u00c8llera. La discesa fino a Santa Giustina \u00e8 caratterizzata da una forte pendenza e profondi canaloni scavati nella roccia durante gli anni. Dopo l'abitato di Santa Giustina la pendenza si fa pi\u00f9 dolce, pur rimanendo profondamente incuneato tra le rocce come in prossimit\u00e0 del ponte della provinciale di San Bernardo (SP32). Giunto nei pressi di San Giovanni, il letto si allarga, lasciando spazio ad una ampia ansa verde, fertile e coltivata. Poi il Sansobbia riprende il suo corso tra le ripide colline fino a \u00c8llera, costeggiandone la strada di collegamento con Stella (SP2) dalla quale \u00e8 scavalcato da tre ponti. Dopodich\u00e9 serpeggia stancamente in ampie anse sabbiose fino alla frazione di Luceto e da qui in modo quasi rettilineo fino al mare.\nUn tempo molti erano i mulini che traevano energia dal suo corso. Alcuni sono ancora visibili, anche se non pi\u00f9 funzionanti, come quello di \u00c8llera che si trova subito al di l\u00e0 del ponte in pietra che collega l'abitato alla chiesa parrocchiale. Il letto del Sansobbia ha inoltre rappresentato per anni l'unica via di collegamento tra questa borgata e Albisola, prima della costruzione della strada attuale, realizzata negli anni trenta.\nLaghi.\nIl Sansobbia non ha dei veri e propri laghi, considerate le sue dimensioni abbastanza ridotte. Poco sopra la frazione di Santa Giustina ci sono alcuni specchi d'acqua profondi un paio di metri chiamati laghetti, formati da sbarramenti naturali o artificiali (il maggiore \u00e8 detto \"Lago del Gotto\"). \nNel tratto compreso tra il ponte di Corona e San Giovanni, esistono alcune ampie anse profonde anche tre metri, le cui due principali sono chiamate lago della B\u00e9ra e lago Scuro.\nAffluenti.\nIl principale affluente del Sansobbia \u00e8 il Riobasco che nasce nel territorio di Stella e si getta nella sponda sinistra del Sansobbia ad Albisola Superiore.\nGli altri affluenti, partendo dalla sorgente, sono (S = sinistra; D = destra):\nRio Lampu (D), Rio Fossa (S), Rio Paan\u00e8 (D), Rio Crivezzo (D), Rio Mazzona (S), Rio Caeffu (S), Rio Luqui (D), Rio Rossella (D), Rio Cria (D), Rio Crovaro (D), Rio Magrania (S), Rio Burage (S) e Rio Grana (D)."}
{"id": "1820483", "revid": "1573940", "url": "https://it.wikipedia.org/wiki?curid=1820483", "title": "Letter Bee", "text": " \u00e8 un manga ed anime giapponese creato da Hiroyuki Asada nel settembre del 2006, e pubblicato dalla Sh\u016beisha nel \"Monthly Sh\u014dnen Jump\". A seguito della chiusura di quest'ultimo, la serie venne proseguita per un capitolo nello \"Sh\u014dnen Jump\" nel corso del 2007, e venne proseguito successivamente a cadenza mensile sul \"Jump Square\". Ne \u00e8 prevista la sua conclusione entro fine estate 2015.\nDurante il Jump Fiesta del dicembre 2007, \u00e8 stata annunciata la produzione di una serie animata ispirata alla serie. Questa \u00e8 andata in onda dal 3 ottobre 2009 e si \u00e8 conclusa il 27 marzo 2010, il 3 ottobre 2010 \u00e8 cominciata la seconda serie dell'anime, \"Letter Bee Reverse\".\nTrama.\nIn un mondo che non conosce la luce, il sole artificiale che illumina la capitale Akatsuki \u00e8 il faro della speranza per il piccolo Lag Seeing. Dopo che la madre \u00e8 stata rapita e portata in citt\u00e0, viene raccolto in mezzo al deserto da un Letter Bee, Gauche Suede, incaricato di consegnarlo alla sua vecchia vicina di casa.\nI Letter Bee sono esseri umani ma non sono semplici postini: rischiano la vita viaggiando in zone selvagge e pericolose tra una citt\u00e0 e l'altra, e utilizzano il proprio \"cuore\" per difendersi. L'unica arma in grado di annientare il loro nemico naturale, i giganteschi \"insetti corazzati\", \u00e8 una pistola attivata da una speciale ambra che ospita antichi insetti che racchiudono in loro l'energia spirituale della terra, e permette a chi la usa di sparare frammenti del proprio cuore, e i ricordi in esso contenuti. Per Lag inizia un'avventura che cambier\u00e0 completamente la sua vita.\nAllo stesso tempo per\u00f2 le zone buie tra le citt\u00e0 sono infestate da enormi insetti che si nutrono del cuore degli esseri umani, e dal cuore vengono attirati: sono i Gaichu, enormi insetti corazzati che possono essere distrutti solo e soltanto facendo battere il proprio cuore all'interno della loro corazza.\nI Gaichu sono insetti vuoti, puri corpi senza cuore alla ricerca di un cuore da assaporare, e quando ci\u00f2 accade il corpo si sgretola.\nIl sogno di Lag \u00e8 divenire anch'egli Bee, in modo da poter un giorno riunirsi con la madre Ann.\nIn seguito a una disavventura, grazie alla sua gentilezza, far\u00e0 coppia con Niche.\nNiche \u00e8 una bambina nata da una donna nutritasi con la carne e il sangue di un esemplare della leggendaria razza animale estinta Maka.\nNiche sar\u00e0 la dingo di Lag: i dingo sono infatti i compagni dei Bee, senza un dingo Lag non potrebbe divenire Bee.\nI Letter Bee.\nDalle parole di Goos \u00e8 facile capire come il lavoro di Letter Bee non abbia quasi nulla a che fare con i nostri postini. I Letter Bee, per consegnare le \"lettere\" (pu\u00f2 trattarsi di lettere vere e proprie, ma anche di pacchi o persone) devono attraversare le zone pi\u00f9 pericolose di Amberground. In queste zone capita sovente di incontrare dei Gaichu e, proprio per questo, i LB sono addestrati a combatterli e hanno in dotazione una Pistola Sparacuore, l'unica arma che sembra funzionare contro questi mostri. I LB fanno riferimento ad un palazzo delle poste in Yusari, chiamato \"Beehive\" (alveare). La pi\u00f9 grande aspirazione di molti LB \u00e8 diventare \"Head Bee\" (citando le parole di Goos: \"L'Head Bee \u00e8 la carica pi\u00f9 alta tra noi Letter Bee. Si dice che non esista lettera che lui non possa consegnare. Al momento esiste un unico Head... Quando non si occupa della consegna di importanti documenti \u00e8 di servizio alla capitale\").\nAltra figura importante, che compare nel vol.2 dell'opera \u00e8 Jiggy Pepper, un ragazzo originario di Kyrie: si tratta dell'unico Bee specializzato nelle consegne espresse, poich\u00e9 riesce grazie all'ambra spirituale a trasformare il suo Cuore in carburante per il suo \"Cavallo di Ferro\", ovvero una moto. Il suo passato da orfano lo hanno temprato e reso tenace e perseverante, per questo \u00e8 in grado di percorrere distanze elevate e per lunghi periodi di tempo; durante il percorso viene aiutato dal suo Dingo, il Signor Harry, un rapace che gli comunica informazioni dall'alto aiutandolo a cercare i percorsi e a evitare i gaichu\nAmbientazione.\nLa storia narrata in Letter Bee si svolge nel paese di Amberground, ovvero \"la terra dell'ambra\" (in riferimento all'ambra spirituale).\nQuesto paese \u00e8 diviso in tre parti (Akatsuki (A), Yusari (B) e Yodaka (C) ) divise tra loro da un fiume che sfocia nell'oceano che circonda AG. Il sole Akatsuki splende sopra l'omonima capitale, che viene quindi pienamente illuminata, mentre nelle altre zone la luce diminuisce progressivamente tanto che a Yusari il sole artificiale appare come il sole al tramonto e a Yodaka, la parte pi\u00f9 periferica di Amberground, non \u00e8 pi\u00f9 luminoso della luna. Per accedere a Yusari e a Yodaka bisogna avere dei permessi speciali, molto difficili da ottenere.\nDi seguito le definizioni dei territori date nel \"reference by Dr. Thunderland\" del primo volume.\nPersonaggi.\nReverse.\nOrganizzazione rivoluzionaria volta a distruggere il sole artificiale e a far cadere il governo della Capitale.\nGaichu.\nI Gaichu (Letteralmente Insetti corazzati) sono gigantesche creature corazzate, simili ad insetti. Vivono principalmente nei territori di Yusari e Yodaka, dato che questi sono i meno illuminati di Amberground. Sembra che non siano dotati di ragione, infatti attaccano per istinto attratti dal \"cuore\" umano. Gli scienziati stanno dibattendo sulla possibilit\u00e0 che in antichit\u00e0 fossero dotati di capacit\u00e0 d'intendere e volere. Poich\u00e9 i Letter Bee devono attraversare luoghi infestati da questi esseri, sono addestrati a combatterli. Nel volume 7 si scopre che i Gaichu si originano dai resti degli insetti spirituali detti Seireichu una volta che questi esauriscono il loro \"cuore\".\nTutti i Gaichu hanno nomi di cocktail o bevande alcoliche (Daiquiri, Four roses, Bookers...)\nEpisodi \"Letter Bee Reverse\".\n\"L'accademia dei Letter Bee\".\nNei DVD della prima serie dell'anime fu inclusa una serie da episodi da tre minuti l'uno intitolata . Gli episodi si incentrano su alcuni misteri di Amberground accennati nella serie.\nColonna sonora.\nSigle.\nPrima serie.\nSigle di apertura\nSigle di chiusura\nSeconda serie.\nSigle di apertura\nSigle di chiusura"}
{"id": "1820485", "revid": "1444886", "url": "https://it.wikipedia.org/wiki?curid=1820485", "title": "Zona di alienazione", "text": "La zona di alienazione (in ucraino: \u0417\u043e\u043d\u0430 \u0432\u0456\u0434\u0447\u0443\u0436\u0435\u043d\u043d\u044f, \"Zona vid\u010du\u017eennja\") o \"Zona di \u010cernobyl\" (\u0427\u043e\u0440\u043d\u043e\u0431\u0438\u043b\u044c\u0441\u044c\u043a\u0430 \u0437\u043e\u043d\u0430, \"\u010cornobyl's'ka zona\") \u00e8 una porzione di territorio ucraino compreso approssimativamente nel raggio di 30 km dal sito dell'ex-centrale nucleare di \u010cernobyl' e istituita in seguito all'incidente nucleare del 1986. Geograficamente include gran parte dell'area settentrionale dell'oblast' di Kiev e dell'oblast' di \u017dytomyr fino all'incirca al confine con la Bielorussia.\nIstituzione e regolamentazione.\nLa zona fu istituita dopo il disastro di \u010cernobyl' nel maggio del 1986, per evacuare la popolazione locale e prevenire l'ingresso nel territorio pi\u00f9 fortemente contaminato. L'area attorno alla centrale venne divisa in quattro anelli concentrici: il pi\u00f9 piccolo di essi, che delimita il territorio pi\u00f9 esposto alle radiazioni, entro 30 km dalla centrale, \u00e8 la cosiddetta \"Quarta Zona\".\nIl territorio circostante \u00e8 contaminato in modo diseguale. Punti di massima contaminazione sono stati determinati non solo dal vento che ha trasportato qua e l\u00e0 polvere radioattiva durante l'incidente, ma anche da numerosi interramenti di vario materiale ed attrezzature. Le autorit\u00e0 preposte alla zona fanno molta attenzione nel proteggere questi punti da turisti, cacciatori di rottami e scariche elettriche atmosferiche, ma ammettono che molti di questi luoghi rimangono non mappati e conosciuti solo dai liquidatori.\nQualsiasi attivit\u00e0 civile o commerciale, cos\u00ec come la semplice residenza, \u00e8 legalmente proibita e punibile. L'unica eccezione ufficialmente riconosciuta \u00e8 l'esecuzione di lavori sui resti dell'impianto nucleare e la presenza di installazioni scientifiche per lo studio della sicurezza nucleare.\nLa zona \u00e8 soggetta a norme amministrative speciali ed \u00e8 controllata dall'Amministrazione della zona di alienazione, soggetta al Ministero per le Emergenze ed Affari locali per la Protezione della Popolazione dalle conseguenze del disastro di \u010cernobyl'. Il territorio di questa zona \u00e8 controllato da una Polizia speciale del Ministero degli Interni ucraino e i suoi limiti sono determinati dalle autorit\u00e0 di confine ucraine.\nOgnuno degli addetti che lavora entro la zona vi \u00e8 ammesso a turno e per periodi di tempo prestabiliti variabili da un giorno a un mese. La durata dei turni \u00e8 strettamente correlata alla pensione e ai documenti sanitari della persona. Il personale delle installazioni citate sopra risiede abitualmente a Slavuty\u010d (una citt\u00e0 costruita appositamente a distanza di sicurezza nell'oblast' di \u010cernihiv) e in altre citt\u00e0 dell'Ucraina.\nL'accesso alla zona \u00e8 comunque possibile per brevi visite: vi sono viaggi organizzati della durata di un giorno da Kiev.\nStoria.\nDal punto di vista storico-geografico la zona \u00e8 il cuore della Polesia, territorio degli Slavi orientali. Quest'area in gran parte rurale e ricca di foreste ospitava circa 120.000 persone distribuite in 90 fra paesi e citt\u00e0 (incluse le citt\u00e0 allora in rapida espansione di \u010cernobyl' e Prip\"jat'). Oggi \u00e8 quasi completamente disabitata.\nQuando le autorit\u00e0 consentono brevi giri turistici della zona, alcuni degli ex-residenti di Pripjat' e \u010cernobyl' hanno istituito una tradizione del ricordo che include visite annuali alle case e alle scuole abbandonate e siti internet che descrivono passato e presente dei loro luoghi d'infanzia.\nNatura.\nLa flora e la fauna della zona sono state pesantemente colpite dalla contaminazione radioattiva che ha seguito l'incidente. La nuvola di polvere fortemente radioattiva ha lasciato dietro di s\u00e9 quella che oggi \u00e8 conosciuta come la Foresta Rossa (in ucraino: \u0420\u0443\u0434\u0438\u0439 \u041b\u0456\u0441, \"Rudyj Lis\"), ovvero una pineta che in seguito alle radiazioni divent\u00f2 completamente rossa e venne rasa al suolo. Pare che ci furono casi di deformit\u00e0 in seguito a mutazioni genetiche negli animali ma nessuno di essi venne scientificamente documentato eccetto un parziale albinismo nelle rondini.\nPare anche che ci sia stata una crescita notevole della vegetazione spontanea in seguito alla riduzione dell'impatto umano sulla zona. L'area \u00e8 considerata da alcuni un esempio di Parco involontario. La fauna tradizionale della Polesia come lupi, cinghiali, caprioli, cervi, alci e castori, si \u00e8 moltiplicata enormemente ed ha cominciato ad espandersi al di fuori dell'area. La zona ospita anche branchi di bisonti europei e cavalli di Przewalski liberati qui dopo il disastro. Sono state avvistate seppur raramente anche linci e vi \u00e8 notizia addirittura di tracce di Orso bruno, un animale non avvistato qui da secoli. Unit\u00e0 speciali di guardie forestali sono preposte alla protezione di tali specie.\nFiumi e laghi della zona rappresentano una minaccia significativa per la diffusione di fanghi contaminati durante le piene primaverili. Esiste perci\u00f2 un sistema di dighe di protezione.\nInfrastrutture.\nLe infrastrutture industriali, residenziali e di trasporto sono divenute in gran parte fatiscenti dopo l'abbandono avvenuto in seguito all'incidente. Ci sono almeno 800 interramenti (in ucraino \u043c\u043e\u0433\u0443\u043b\u044c\u043d\u0438\u043a, \"mohyl'nyk\") conosciuti di veicoli contaminati con centinaia di veicoli militari ed elicotteri abbandonati. Traghetti e chiatte giacciono abbandonati nei porti fluviali.\nTuttavia, l'infrastruttura legata agli attuali usi della centrale \u00e8 mantenuta e sviluppata, cos\u00ec come la linea ferroviaria, che porta dalla stazione di Yaniv, adiacente al sito nucleare, all'esterno della zona protetta.\n\"\u010cernobyl' 2\".\nLa \"\u010cernobyl' 2\", conosciuta anche come \"Duga-3\", \u00e8 un'ex-installazione militare sovietica relativamente vicina al reattore nucleare, consistente in una gigantesca antenna appartenuta al sistema anti-missilistico dell'ex-URSS.\nLa segretezza che circondava questa installazione ha fatto nascere il sospetto che sia stata essa la causa del disastro, tesi oggi smentita visto che le dinamiche dell'incidente sono ormai chiare quasi del tutto. La base \u00e8 oggi in disuso, abbandonata ed in corso di smantellamento. Tutte le informazioni sensibili presenti sui nastri dell'archivio e le strumentazioni sono state divelte e fatte sparire. Oggi l'area \u00e8 sotto la competenza del Ministero per le Emergenze.\nOggi si sta considerando di smantellare le enormi strutture di ferro arrugginito, considerate un pericolo, poich\u00e9 si teme che il loro crollo possa causare un micro-terremoto, pericoloso per la sicurezza degli stoccaggi di materiale radioattivo presenti nei paraggi.\nRozsocha.\nGli automezzi militari contaminati che non sono stati sepolti, sono ospitati nella vicina cittadina disabitata di Rozsocha, ove \u00e8 situato il gigantesco cimitero di veicoli militari. Centinaia tra automobili, camionette, elicotteri, carri armati e autopompe giacciono da pi\u00f9 di trent'anni in un enorme spiazzo allestito frettolosamente in seguito al disastro nucleare. Molti di essi sono capovolti e i motori e le parti riutilizzabili sono state asportate nonostante altamente radioattive. La cittadina \u00e8 stata evacuata nel 1986 e il sito risulta oggi circondato dal filo spinato, nel tentativo di scongiurarne l'accesso.\nBurakivka.\nEsistono altri siti come Rozsocha, uno di questi \u00e8 Burakivka: una spianata dove sono stati seppelliti molti mezzi ed oggetti contaminati da materiali dal decadimento a medio-lungo termine.\nPer prevenire infiltrazioni nelle falde acquifere sono state effettuate gettate di argilla sul fondo degli scavi prima di depositare il materiale contaminato.\nA Burakivka si contano trenta scavi con fondo di argilla, di cui ventisei gi\u00e0 pieni e quattro destinati ad ospitare altro materiale in futuro.\nIl problema dello sciacallaggio.\nLo sciacallaggio, il disboscamento abusivo e la salvaguardia del materiale tecnologico e militare abbandonato sono i problemi odierni della zona. Nonostante i controlli di Polizia i disoccupati delle zone circostanti spesso si introducono nel perimetro dell'area per prendere materiale inquinato, dall'elettronica ai sedili per il WC, specialmente a Pryp\"jat', dove i residenti di circa 30 grandi condomini hanno dovuto abbandonare tutte le loro cose. Nonostante lo sciacallaggio diffuso, diversi fabbricati non sono mai stati violati. Nel 2007 il governo ucraino ha varato norme amministrative e penali pi\u00f9 severe contro le attivit\u00e0 illegali entro la zona di alienazione e rinforzate le unit\u00e0 di Polizia a presidio del territorio.\nLa popolazione.\nDecine di persone (perlopi\u00f9 anziani) rifiutarono di lasciare le loro case o vi ritornarono illegalmente pi\u00f9 tardi. Dopo molti tentativi di espellerli le autorit\u00e0 si sono rassegnate alla loro presenza e hanno addirittura permesso il passaggio di beni destinati ad essi. La popolazione \u00e8 composta anche da vagabondi ed emarginati; queste persone, chiamate \"\u0441\u0430\u043c\u043e\u0441\u0435\u043b\u0438\" \"samosely\", tradotto come \"auto-insedianti\" dichiarano il loro forte impegno per la natura che li circonda e per lo stile di vita rurale. Di solito i \"samosely\" o negano o sono rassegnati a qualsiasi conseguenza sulla loro salute derivante dal vivere in una zona a cos\u00ec alti livelli di contaminazione. \nUn documentario trasmesso da Rai 1 il 26 aprile 2020 ha raccolto le testimonianze di alcuni sopravvissuti all'esplosione di \u010cernobyl' del 1986. Secondo le stime del governo russo, si tratta di una comunit\u00e0 di circa 1.500 persone alle quali \u00e8 stato riconosciuto il diritto ad una nuova abitazione lontano dei luoghi contaminati e un vitalizio mensile in riparazione dei danni subiti. I Samosely sono una popolazione di anziani, priva di un ricambio generazionale che possa garantire un futuro alla citt\u00e0. Il loro principale luogo di aggregazione settimanale \u00e8 costituito dalla Cattedrale ortodossa di Sant'Elia a \u010cernobyl'.\nI sopravvissuti rammentano che la censura governativa non fece trapelare alla stampa alcuna notizia ufficiale del disastro fino alla conclusione dei festeggiamenti del 1\u00ba maggio. Dal 27 aprile al 5 maggio 8 decine di elicotteri e di mezzi pesanti provenienti da tutta la Russia si concentrarono nell'area del reattore per trasportare sabbia e boro, nel tentativo di riempire rapidamente il sarcofago di contenimento. I giovani del luogo furono inviati come volontari, mentre gli abitanti di \u010cernobyl' furono chiamati al lavoro.\nUn professore di fisica ricorda che il contatore Geiger misur\u00f2 un livello anomalo di radioattivit\u00e0 solamente a partire dal secondo giorno. Il 28 aprile Pryp\"jat' fu il primo centro ad essere evacuato in settantadue ore. Il 2 maggio le autorit\u00e0 russe estesero la zona di interdizione entro il raggio di trenta chilometri dal reattore esploso: 336.000 persone furono obbligate a lasciare le proprie case ed averi in poche ore, senza una motivazione ufficiale, e destinate in localit\u00e0 sicure rispetto al rischio di contagio, in numerosi casi separando i famigliari tra loro.\nDopo poche settimane decisero di tornare nelle proprie abitazioni originarie, anche per la difficolt\u00e0 riscontrata ad integrarsi nelle loro nuove dimore. L\u00ec tornarono a coltivare le terre, praticare l'allevamento nei pascoli contaminati, la caccia e la pesca, notando la ricomparsa della vegetazione e il ritorno degli uccelli migratori gi\u00e0 due anni dopo il disastro. Gli abitanti non furono oggetto di studio clinico n\u00e9 di un monitoraggio sanitario particolare; a loro memoria, la mortalit\u00e0 fu contenuta fra i vitelli e i maiali da allevamento e fu inferiore anche rispetto a quanti decisero di vivere lontano da \u010cernobyl', nelle zone assegnate dal governo.\nSviluppo e progetti di ricostruzione.\nI progetti pi\u00f9 accreditati per il futuro della zona prevedono il suo utilizzo come territorio di industrie e ricerca per lo sviluppo delle tecnologie nucleari, comprese le tecnologie per lo smaltimento delle scorie nucleari. Sono gi\u00e0 in costruzione nell'area strutture permanenti di stoccaggio di rifiuti nucleari anche se non mancano preoccupazioni per l'ambiente e per lo sviluppo economico della zona. Si levano da pi\u00f9 parti richieste per un pi\u00f9 ampio rilancio economico e sociale dei territori che circondano la zona del disastro. Per esempio si chiede lo sviluppo di speciali tecnologie per agricoltura ed industria allo scopo di evitare la diffusione di materiale contaminato.\nIl pi\u00f9 strenuo difensore di tale rilancio \u00e8 il presidente Viktor Ju\u0161\u010denko che ha espresso la sua viva preoccupazione in merito all'esclusione dei territori contaminati dal tessuto economico e sociale dell'Ucraina. Nel novembre del 2007 l'Assemblea Generale dell'ONU ha adottato la risoluzione chiamata \"recupero e sviluppo sostenibile\" per le aree colpite dall'incidente di \u010cernobyl'. Commentando tali questioni i funzionari del Programma di Sviluppo dell'ONU hanno parlato di progetti affinch\u00e9 la popolazione locale acquisisca maggior fiducia in s\u00e9 e perch\u00e9 ci sia un rilancio dell'agricoltura e lo sviluppo di un eco-turismo.\nTuttavia non \u00e8 chiaro se tali piani dell'ONU e di Ju\u0161\u010denko riguardano proprio la zona di alienazione o solo le tre zone che la circondano dove la contaminazione \u00e8 meno forte e le restrizioni alla popolazione sono meno severe (come ad esempio nel distretto di Narody\u010di nell'Oblast' di \u017dytomyr).\nNel luglio 2019 il presidente ucraino Volodymyr Zelens'kyj, in seguito all'aumento del turismo nella zona di alienazione di \u010cernobyl', ha firmato un decreto che autorizza il libero accesso ai turisti nell'area con la creazione di un \"corridoio verde\". I progetti per il sito comprendono nuovi corsi d'acqua e posti di blocco nell'area, una migliore copertura della rete telefonica e nuovi percorsi pedonali. Verranno anche eliminate le restrizioni in vigore sulle riprese e sulle foto."}
{"id": "1820498", "revid": "767487", "url": "https://it.wikipedia.org/wiki?curid=1820498", "title": "Chick Corea Elektric Band", "text": "La Chick Corea Elektric Band \u00e8 stata una band jazz fusion, che ha visto come fondatore e leader il pianista Chick Corea.\nDopo l'esperienza di gruppo (1971-1978) con la band Return to Forever, nel 1986 Chick Corea ha messo insieme la Elektric Band, con cui ha \"popolarizzato\" il genere girando il mondo fino al 1999. Dopo una lunga pausa, la formazione originale si \u00e8 riunita per incidere l'album \"To the Stars\", basato sull'omonimo racconto di L. Ron Hubbard e pubblicato nel 2004.\nL'album di debutto della band pu\u00f2 essere inserito nella categoria \"jazz-rock\", anche se lo stile \u00e8 influenzato dal jazz tradizionale e da quello jazz-rock degli anni '70. Nel contempo il sound delle tastiere \u00e8 quello tipico degli anni '80. La sezione ritmica \u00e8 costituita da Dave Weckl alla batteriae John Patitucci al basso elettrico, cui in studio si aggiungono le chitarre di Scott Henderson e Carlos Rios.\nL'album successivo, \"Light Years\", pubblicato nel 1987, segue una linea affine al genere funk, modificando, rispetto all'album precedente, le sonorit\u00e0 e le combinazioni ritmiche. Frank Gambale entra come membro effettivo della band sostituendo i chitarristi Scott Henderson e Carlos Rios, che comunque ha registrato alcuni brani, mentre a completare la formazione viene chiamato il sassofonista Eric Marienthal (fino a quel momento impiegato nella banda di Disneyland): il disco mostra quella che pu\u00f2 essere considerata la \"lineup\" definitiva della band.\nIl terzo album, \"Eye of the Beholder\", va su registri pi\u00f9 leggeri. Qui Corea, oltre a suonare il piano, usa largamente i sintetizzatori. Gambale suona la chitarra acustica in alcune tracce, dando ai brani un suono influenzato dal flamenco come \"in Eternal Child\".\nIl quarto album, \"Inside Out\", pubblicato nel 1991, \u00e8 caratterizzato da alcune tracce che rientrano nella categoria dell'hard bop pi\u00f9 che della fusion. Il brano in quattro parti, \"Tale of Daring\", che chiude l'album, presenta melodie diverse e improvvisazione libera.\nUn ulteriore album, \"Beneath the Mask\", pubblicato nel 1991, ritorna sulla linea jazz-funk, come avvenuto nel secondo album.\nPer l'album successivo, \"Elektric Band II: Paint the World\", pubblicato nel 1993, a Corea e Marienthal, unici rimasti della formazione originaria, si innestano Gary Novak alla batteria, Jimmy Earl al basso e Mike Miller alla chitarra. Lo stile dell'album va sul jazz contemporaneo, passando dal post-bop alla fusion, fino al blues di Blue Miles.\nNel 1996, la band ha collaborato con la \"Steve Vai's Monsters\" per registrare una versione del brano \"Rumble\" da West Side Story, per un album-tributo pubblicato dalla RCA Victor, intitolato \"The Songs of West Side Story\".\nI membri originari della band si sono riuniti nel 2004 per l'album \"To the Stars\", con uno stile affine all'hard bop e all'avant-garde jazz, come nell'album \"Inside Out\".\nDopo l'ultimo album, la band ha tenuto vari tour con Victor Wooten al basso, che ha sostituito John Patitucci fino al suo rientro.\nDopo la scomparsa di Chick Corea i membri originari stanno preparando un album postumo che includer\u00e0 le migliori performance dei concerti negli ultimi tour."}
{"id": "1820499", "revid": "62221", "url": "https://it.wikipedia.org/wiki?curid=1820499", "title": "Oligoentomata", "text": ""}
{"id": "1820500", "revid": "585241", "url": "https://it.wikipedia.org/wiki?curid=1820500", "title": "Boy Scouts of America", "text": "I Boy Scouts of America (BSA) sono la pi\u00f9 grande associazione scout negli Stati Uniti e una delle pi\u00f9 grandi al mondo. \u00c8 stata fondata nel 1910 da William D. Boyce, Ernest Thompson Seton e Daniel Carter Beard come parte del movimento scout e successivamente si \u00e8 espansa anche internazionalmente. Le unit\u00e0 individuali dei BSA sono gestite per la maggior parte da volontari, ed i professionisti sono utilizzati a livelli pi\u00f9 alti di amministrazione.\nControversie.\nA seguito di numerose denunce di molestie da parte di ex scout appartenenti all'associazione e delle conseguenti spese legali, nel febbraio 2020 la Boy Scouts of America ha chiesto l'amministrazione controllata (in inglese \"bankruptcy\") in base al \"Chapter 11\" della legge fallimentare statunitense."}
{"id": "1820501", "revid": "62221", "url": "https://it.wikipedia.org/wiki?curid=1820501", "title": "Mirientomata", "text": ""}
{"id": "1820502", "revid": "62221", "url": "https://it.wikipedia.org/wiki?curid=1820502", "title": "Polientomata", "text": ""}
{"id": "1820503", "revid": "39884", "url": "https://it.wikipedia.org/wiki?curid=1820503", "title": "Chick Corea Electric Band", "text": ""}
{"id": "1820508", "revid": "125878180", "url": "https://it.wikipedia.org/wiki?curid=1820508", "title": "Crescenzio Sepe", "text": "Biografia.\nFormazione e sacerdozio.\nNato a Carinaro, nell'aversano, trascorre il periodo degli studi medi e ginnasiali nel seminario di Aversa; frequenta i corsi di filosofia presso il Pontificio Seminario Regionale di Salerno e quelli di teologia presso il Pontificio Seminario Romano Maggiore e viene ordinato presbitero per la diocesi di Aversa il 12 marzo 1967 per l'imposizione delle mani del vescovo Antonio Cece.\nPresta servizio come assistente di teologia sacramentaria della Pontificia Universit\u00e0 Lateranense, incaricato di teologia dogmatica della Pontificia universit\u00e0 urbaniana e in seguito, nel 1972, entra nel servizio diplomatico della Santa Sede. Quell'anno viene inviato presso la rappresentanza pontificia in Brasile, al fianco prima del futuro cardinale Umberto Mozzoni e poi dell'arcivescovo Carmine Rocco. Nel 1975 \u00e8 chiamato dall'arcivescovo Giovanni Benelli, sostituto per gli affari generali, a lavorare presso la Segreteria di Stato della Santa Sede.\nNel 1984 diviene vicepresidente del Centro Televisivo Vaticano e dal 1987 al 1992 \u00e8 assessore degli affari generali della Segreteria di Stato. Dal 1988, per volere del presidente della Repubblica Italiana, Francesco Cossiga, \u00e8 Grande Ufficiale dell'Ordine al merito della Repubblica Italiana.\nMinistero episcopale e cardinalato.\nCuria romana.\nIl 2 aprile 1992 papa Giovanni Paolo II lo nomina arcivescovo titolare di Grado e segretario della Congregazione per il clero. Il 26 aprile 1992 riceve la consacrazione episcopale per l'imposizione delle mani di papa Giovanni Paolo II e dei co-consacranti, l'arcivescovo metropolita di Cracovia, cardinale Franciszek Macharski, e il Segretario di Stato, cardinale Angelo Sodano. Ricoprendo questo ruolo ha promosso gli incontri internazionali dei presbiteri a F\u00e1tima e a Yamoussoukro.\nIl 3 novembre 1997, in seguito all'indizione dell'Anno Santo, diviene segretario generale del Comitato del Giubileo dell'Anno 2000 e presidente della Peregrinatio ad Petri Sedem.\nIl 21 febbraio 2001 viene elevato al rango di cardinale da papa Giovanni Paolo II. Dal 2001 al 2006 ricopre gli incarichi di prefetto della Congregazione per l'evangelizzazione dei popoli, di gran cancelliere della Pontificia universit\u00e0 urbaniana e di presidente della Commissione interdicasterale per i religiosi consacrati. Fino alla creazione a cardinale di Angelo Comastri \u00e8 stato il porporato italiano pi\u00f9 giovane.\nIl 6 agosto 2002 riceve la nomina a consigliere della Pontificia commissione per l'America Latina e il 28 maggio 2004 quella a membro del consiglio speciale per l'Asia della Segreteria generale del Sinodo dei vescovi.\nAttualmente \u00e8 membro delle congregazioni per il clero e per la dottrina della fede e del Pontificio consiglio per i testi legislativi.\nPartecipa al conclave del 2005, che elegge papa Benedetto XVI, e al conclave del 2013, che elegge papa Francesco.\nArcivescovo di Napoli.\nIl 20 maggio 2006 papa Benedetto XVI lo nomina arcivescovo di Napoli: sostituisce cos\u00ec alla guida dell'arcidiocesi partenopea il cardinale Michele Giordano, dimissionario per sopraggiunti limiti d'et\u00e0 e diventato a sua volta arcivescovo emerito. Contestualmente alla nomina ad ordinario del capoluogo campano lascia l'incarico di prefetto.\nIl 1\u00ba luglio 2006 si \u00e8 tenuta la cerimonia solenne per il suo ingresso nell'arcidiocesi partenopea in cattedrale, preceduta dalla visita al quartiere di Scampia.\nNel 2007 decide di ridefinire l'organizzazione territoriale dell'arcidiocesi, nominando 9 nuovi vicari e creando 13 nuovi \"decanati\".\nIl 21 ottobre 2007 accoglie papa Benedetto XVI in visita pastorale all'arcidiocesi.\nIl 25 gennaio 2008, durante il periodo dell'emergenza rifiuti di Napoli, dispone la traslazione e l'esposizione straordinaria delle reliquie di San Gennaro, parlando di momento grave per la citt\u00e0, sprofondata, a suo dire, \u00abin una delle notti pi\u00f9 buie della sua storia\u00bb.\nNel mese di ottobre 2008 si reca in Russia per incontrare il patriarca ortodosso Alessio II; durante l'incontro consegna alla massima autorit\u00e0 ortodossa russa una reliquia di San Gennaro e una lettera autografa di Benedetto XVI.\nIl 1\u00ba febbraio 2009 papa Benedetto XVI lo nomina, insieme al cardinale Walter Kasper, rappresentante del Papa alla cerimonia di intronizzazione del nuovo patriarca di Russia Cirillo I a Mosca.\nIl 9 gennaio 2015 rende noto in conferenza stampa della prossima visita pastorale di papa Francesco a Napoli fissata per domenica 21 marzo 2015. Questi, giunto in citt\u00e0, ha celebrato la messa in Piazza Plebiscito e nel corso della giornata ha visitato, tra i vari luoghi, il carcere di Poggioreale, fermandosi a pranzo con i detenuti, il Duomo, dove per la prima volta il sangue di San Gennaro si \u00e8 liquefatto dinanzi ad un pontefice (in 3 altre precedenti occasioni, nel 1848 con Pio IX, nel 1990 con Giovanni Paolo II e nel 2007 con Benedetto XVI, la liquefazione non si era verificata) ed il lungomare Caracciolo, dove ha incontrato una rappresentanza delle famiglie napoletane.\nIl 29 dicembre 2016 ha aperto agli immigrati, agli indigenti e ai senza fissa dimora le porte del duomo di Napoli, dove hanno pranzato in occasione del Capodanno.\nNel settembre 2017 ha fatto visita alla citt\u00e0 di Ischia, colpita da un terremoto, insieme all'ordinario locale, Pietro Lagnese.\nAl compimento del 75\u00ba anno di et\u00e0 presenta le sue dimissioni dalla carica di arcivescovo come previsto dalle norme di diritto canonico; papa Francesco decide di confermarlo in carica \"almeno per altri due anni\".\nIl 12 dicembre 2020 papa Francesco accoglie la sua rinuncia per raggiunti limiti d'et\u00e0; gli succede Domenico Battaglia, fino ad allora vescovo di Cerreto Sannita-Telese-Sant'Agata de' Goti. Rimane amministratore apostolico dell'arcidiocesi fino all'ingresso del successore, avvenuto il 2 febbraio 2021.\nArcivescovo emerito.\nDa arcivescovo emerito rimane a vivere a Napoli presso la basilica dell'Incoronata Madre del Buon Consiglio a Capodimonte assistito dalle suore francescane dei Sacri Cuori.\nIndagini giudiziarie.\nNel 2010 \u00e8 stato iscritto al registro degli indagati dalla Procura di Perugia, insieme all'ex ministro dei trasporti Pietro Lunardi, per dei sospetti e delle incongruenze riguardanti la manutenzione della facciata del palazzo di Propaganda Fide in Piazza di Spagna. L'accusa della magistratura \u00e8 che l'ex ministro abbia finanziato tali lavori in cambio di appartamenti di propriet\u00e0 dell'organizzazione concessi a prezzi estremamente bassi al ministro e ad altre persone. Il cardinale ha collaborato \"a stretto contatto\" con Angelo Balducci alla fine degli anni novanta e durante il Giubileo dell'Anno 2000, dove il cardinale rivestiva il ruolo di segretario del Comitato Vaticano per il Giubileo.\nQuando nel 2001 il cardinale diviene prefetto della Congregazione per l'Evangelizzazione dei Popoli (Propaganda Fide), Balducci viene nominato consultore della stessa Congregazione.\nIl 19 giugno 2010 si apprende che \u00e8 indagato dai P.M. per corruzione. Nel maggio 2012 il caso si conclude con l'archiviazione da parte della magistratura.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nOnorificenze.\nOnorificenze straniere.\nCavaliere di Gran Croce Ordine Equestre del Santo Sepolcro di Gerusalemme"}
{"id": "1820509", "revid": "838137", "url": "https://it.wikipedia.org/wiki?curid=1820509", "title": "Alessandro Maggiolini", "text": "Biografia.\nFu ordinato sacerdote il 26 giugno 1955 dall'allora arcivescovo di Milano Giovanni Battista Montini, poi diventato papa Paolo VI. Svolse l'incarico di:\nIl 7 aprile 1983 fu nominato vescovo di Carpi. Ricevette l'ordinazione episcopale il 29 maggio per l'imposizione delle mani del cardinale Sebastiano Baggio, essendo coconsacranti i vescovi Artemio Prati e Gilberto Baroni. Fu trasferito alla diocesi di Como il 31 gennaio 1989, facendo ingresso solenne il 19 marzo successivo. Per quasi diciotto anni rimase alla guida della diocesi lariana, nella quale condusse diverse visite pastorali.\nNegli ultimi anni di ministero episcopale, . Fu membro della Commissione Episcopale per la Dottrina delle fede e la catechesi, e della Commissione Episcopale per la Cultura e la Scuola. Unico vescovo italiano a far parte del comitato chiamato a redigere il Catechismo della Chiesa Cattolica, collaborava con \"L'Osservatore Romano\", \"Il Giorno\" ed altri periodici e riviste teologiche italiane ed internazionali.\nAmico del professore comasco Gianfranco Miglio, del quale \u00e8 stato collega presso l'Universit\u00e0 Cattolica del capoluogo lombardo, prese in pi\u00f9 occasioni le difese delle tradizioni e delle identit\u00e0 locali del suo territorio e dell'Italia in genere. Non certa \u00e8 la sua vicinanza con alcune tesi politiche sostenute dalla Lega Nord: in pi\u00f9 occasioni la sment\u00ec categoricamente, come quando afferm\u00f2: \u00abNon ho mai fatto politica, tranne quella dei valori impliciti nella Rivelazione e nella realt\u00e0 del Signore Ges\u00f9. Il vescovo leghista \u00e8 una \"fola\" inventata da uomini dalla fantasia sfuocata... Non riuscirei a essere \"leghista\" almeno perch\u00e9 ho il culto di una lingua italiana passabilmente elegante\u00bb.\nConfer\u00ec l'ordinazione episcopale a Franco Festorazzi, Dante Lafranconi e Oscar Cantoni.\nL'accusa di favoreggiamento.\nIl 13 maggio 2008 fu indagato dalla Procura della Repubblica di Como per favoreggiamento nei confronti di don Mauro Stefanoni, ex parroco di Laglio e Brienno indagato con l'accusa di violenze sessuali ai danni di un ragazzino con problemi psichici, quattordicenne all'epoca dei fatti, evento che non fu per\u00f2 mai dimostrato.\nSecondo l'ipotesi accusatoria, nel novembre 2004 il vescovo avrebbe messo in guardia il parroco, dandogli cos\u00ec la possibilit\u00e0 di \"mantenere un comportamento tale da sviare le indagini\".\nMons. Maggiolini che gi\u00e0 a suo tempo aveva emesso un duro comunicato stampa a difesa di don Mauro, si avvalse della facolt\u00e0 di non rispondere davanti al pubblico ministero Maria Vittoria Isella. L'accusa rimase comunque solo aleatoria e nessuno procedette a verificare tali ipotesi poich\u00e9 la morte del presule sopraggiunse a far chiudere le indagini.\nLe dimissioni e la morte.\nDa tempo malato di tumore, lasci\u00f2 il governo pastorale della diocesi di Como per raggiunti limiti di et\u00e0 il 2 dicembre 2006, rimanendone amministratore apostolico sino al 27 gennaio 2007. Dopo aver lasciato il palazzo vescovile, risiedette in via Rodari a Como.\nSeppur debilitato e costretto a spostarsi quasi permanentemente su di una sedia a rotelle, svolse l'incarico di confessore presso il Duomo di Como sino a quando gli fu impossibile muoversi dal proprio domicilio. Continu\u00f2 inoltre la propria attivit\u00e0 pubblicistica.\nRicoverato a met\u00e0 ottobre 2008 presso l'Ospedale Valduce di Como a seguito di una crisi respiratoria, vi mor\u00ec l'11 novembre.\nCome da lui chiesto nel testamento, \u00e8 stato tumulato nel Duomo di Como, a lato dell'altare dell'Assunta.\nL'eredit\u00e0.\nNel 2009, in occasione del primo anniversario della scomparsa di mons. Maggiolini, \u00e8 stata fondata l'Associazione Alessandro Maggiolini, per portarne avanti l'eredit\u00e0 e la conoscenza del pensiero. L'associazione ha sinora organizzato diversi incontri culturali con importanti esponenti del panorama ecclesiastico, come il cardinale Raymond Leo Burke e l'arcivescovo Agostino Marchetto, cos\u00ec come la pubblicazione di testi inediti di mons. Maggiolini.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1820512", "revid": "767487", "url": "https://it.wikipedia.org/wiki?curid=1820512", "title": "La ragazza dell'acqua", "text": "La ragazza dell'acqua (\"La fille de l'eau\") \u00e8 un film muto del 1924 diretto da Jean Renoir.\nSi tratta dell'opera prima del cineasta francese.\nTrama.\nSi parla delle disavventure di Virginie Rosaert, soprannominata \"Gudule\", una ragazza che vive su una chiatta, sul fiume, con il padre e lo zio Jeff.\nIl padre \u00e8 vittima di un incidente e annega. L'orfana \u00e8 in balia dello zio, prepotente e scialacquatore. Per i suoi debiti il battello deve essere venduto e, a un tentativo di stupro, la ragazza fugge e resta sola con il suo cane.\nIncontra un ragazzo gitano, Le Ferret, che la porta a vivere da sua madre, in una roulotte. Vivono di espedienti. Gli zingari sono mal tollerati dagli abitanti del villaggio e, dopo una serie di vendette reciproche, viene appiccato il fuoco alla roulotte. Il ragazzo e la madre, prevedendo l'aggressione, fuggono, lasciando Gudule esposta alla violenza dei contadini infuriati. \nDi nuovo in fuga, vagabonda nei boschi. Una notte scoppia un temporale e fradicia di pioggia, terrorizzata dai lampi e dai tuoni, si ripara su un grande ramo di un albero e si assopisce. La febbre la fa delirare e ha visioni ed incubi. Viene salvata da Georges Raynal, il figlio di un ricco proprietario terriero, che la accoglie nella sua casa. Tuttavia Gudule tradisce la fiducia di chi l'ha generosamente curata e nutrita: ruba dei soldi che le sono stati affidati per fare la spesa al villaggio e per pagare il sellaio. In realt\u00e0 \u00e8 stata costretta a consegnarli allo zio, improvvisamente ricomparso.\nIl suo giovane amico soffre per questa delusione, ma alla fine scopre la buonafede della ragazza e riesce a liberarla dalla persecuzione dello zio. Innamorato di lei, ottiene dai genitori il permesso di sposarla.\nProduzione.\nRiprese.\nLe riprese avvennero durante l'estate 1924. Gli interni vennero girati negli studi G.-M. Films; gli esterni a La Nicoti\u00e8re, la propriet\u00e0 dei Cezanne, Marlotte, Caf\u00e8 \"Le Bon Coin\", la foresta di Fontainebleu, le rive del Loing, vicino a Montigny.\nRenoir racconta:\n\u00ab\"La Fille de l'Eau\" nacque nel 1924 da una strana mescolanza tra Catherine Hessling e la foresta di Fontainebleu. Io avevo una casa sul limitare del bosco a Marlotte. Insieme a Catherine scoprivamo l'incanto di quel paesaggio misterioso. Gli alberi della foresta di Fontainebleu sono veri alberi: eppure possono costituire uno scenario di una sconcertante irrealt\u00e0. Soprattutto i faggi coi loro tronchi ben dritti che si ergono sulla superficie del bosco dentro una luce bluastra. pare di essere in fondo al mare tra alberi di navi che hanno fatto naufragio\u00bb.\nCast.\nIl cast \u00e8 costituito dal gruppo di amici e familiari: protagonista \u00e8 la moglie del regista, Catherine Hessling, in ruoli minori recitano il fratello Pierre Renoir, gli amici Pierre Lestringuez e Pierre Champagne e l'amico e pittore Andr\u00e9 Derain.\nPrima.\nLa prima proiezione pubblica avvenne il 20 marzo 1925, Cin\u00e9 Op\u00e9ra di Parigi.\nAccoglienza.\nIl film \u00e8 accolto con freddezza dal pubblico e dalla critica. Un parziale riscatto dall'insuccesso lo si dovr\u00e0 all'iniziativa di Jean Tedesco, direttore del \"Vieux Colombier\", teatro e cinema d'avanguardia, di proiettare estratti del film. La sequenza del sogno sar\u00e0 molto apprezzata dagli appassionati."}
{"id": "1820513", "revid": "599013", "url": "https://it.wikipedia.org/wiki?curid=1820513", "title": "Edonis", "text": ""}
{"id": "1820524", "revid": "729019", "url": "https://it.wikipedia.org/wiki?curid=1820524", "title": "Portella", "text": ""}
{"id": "1820527", "revid": "124701206", "url": "https://it.wikipedia.org/wiki?curid=1820527", "title": "Appennino abruzzese", "text": "L'Appennino abruzzese \u00e8 il tratto pi\u00f9 meridionale dell'appennino centrale, posto tra l'appennino umbro-marchigiano a nord e l'appennino meridionale (appennino sannita) a sud: la vetta pi\u00f9 alta \u00e8 il Corno Grande (2.912 ) nel massiccio del Gran Sasso d'Italia.\nDescrizione.\nConfini.\nCome limite settentrionale ha il Passo di Montereale, o, secondo altri, il Passo della Torrita, (tra Rieti e Ascoli Piceno), che mette in comunicazione la valle del Tronto con quella del Velino e come limite meridionale la Bocca di Forl\u00ec ed \u00e8 formato da catene calcaree aspre e a tratti rassomiglianti alle Dolomiti (Alpi Orientali), di altopiani e conche parallele alla catena. \nGeomorfologia.\nTra le varie dorsali si aprono tre grandi conche o macroaree pedemontane che prendono il nome delle citt\u00e0 che in esse gli antichi abitanti hanno eretto: la Conca Aquilana (con la Valle dell'Aterno e la piana di Navelli), e la conca di Sulmona (Valle Peligna) tra la catena orientale e quella centrale, la conca di Avezzano (Fucino o conca Marsicana), tra la catena centrale e quella occidentale, occupata in gran parte fino al XVIII secolo da un vasto lago (\"Lago del Fucino\") ora prosciugato. Sulle dorsali montuose si aprono poi numerosi altopiani montani d'altura pi\u00f9 piccoli quali l'altopiano di Leonessa, l'altopiano di Cascina, l'altopiano di Sella di Corno, l'altopiano di Rascino, Campo Imperatore, la piana di Campo Felice, l'altopiano delle Rocche, i Piani di Pezza, gli altipiani maggiori d'Abruzzo.\nOrografia.\nLe montagne principali dell'Appennino centrale sono:"}
{"id": "1820528", "revid": "1745361", "url": "https://it.wikipedia.org/wiki?curid=1820528", "title": "Georges Lakhovsky", "text": "Acquis\u00ec una certa notoriet\u00e0 per alcune controverse teorie nel campo della fisiologia, in base alle quali costru\u00ec e brevett\u00f2 in Francia degli apparecchi basati su circuiti elettrici oscillanti, destinati all\u2019applicazione in campo medico: nessuno degli effetti terapeutici dichiarati degli apparecchi di Lakhovsky \u00e8 mai stato confermato scientificamente, e le teorie di Lakhovsky sono oggi considerate pseudoscienza.\nBiografia.\nLakhovsky nacque a Ilya, nella Regione di Minsk, nell'allora Impero Russo. Studi\u00f2 ingegneria a Odessa, e nel 1894 si trasfer\u00ec a Parigi, dove studi\u00f2 fisica, divenendo cittadino francese. Nel 1924 all'ospedale Salpetri\u00e8re di Parigi, ove utilizz\u00f2 i suoi circuiti e altre strumentazioni da lui create, per la cura dei tumori. \nSin dai primi del \u2018900, Lakhovsky sosteneva la tesi dell'oscillazione cellulare, ossia che \u00e8 proprio dalla vibrazione della cellula e dal suo buon funzionamento che si denota la buona salute del fisico umano: nel caso in cui una cellula, nata con una certa frequenza vibratoria, sia esposta ad un campo energetico vibrazionale differente dal suo, per la legge di risonanza, essa tenderebbe ad acquisire questo nuovo assetto vibratorio che a lungo andare la stresserebbe fino a produrre la malattia. Descrisse le sue teorie nel libro del 1925 \"L'origine de la vie, la radiation et les \u00eatres vivants\", pubblicato in italiano nel 1938 (\"Il segreto della vita: le onde cosmiche e la radiazione vitale\"). \nNegli anni '30 Lakhovsky collabor\u00f2 anche con alcuni ospedali italiani, a Roma e in Sardegna. Gi\u00e0 allora Georges Lakhovsky fu indicato come \"venditore di illusioni\" tra i malati di tumore.\nMor\u00ec nel 1942 a seguito dell'investimento da parte di una limousine."}
{"id": "1820533", "revid": "1935652", "url": "https://it.wikipedia.org/wiki?curid=1820533", "title": "Adriano Caprioli", "text": "Biografia.\nNasce a Solbiate Olona, in provincia di Varese ed arcidiocesi di Milano, il 16 maggio 1936.\nFormazione e ministero sacerdotale.\nCompie i suoi studi presso il Seminario arcivescovile di Milano; il 28 giugno 1959 \u00e8 ordinato presbitero, nella cattedrale di Milano, dal cardinale Giovanni Battista Montini (poi papa Paolo VI).\nPerfeziona gli studi a Roma, dove \u00e8 alunno del Pontificio seminario lombardo e si laurea in teologia presso la Pontificia Universit\u00e0 Gregoriana, nel 1961.\nRientrato nell'arcidiocesi ambrosiana, \u00e8 per molti anni docente di teologia sistematica e spirituale e di liturgia, presso i seminari di Masnago, dal 1961 al 1972, e di Venegono Inferiore, dal 1972 al 1993. Dal 1979 al 1993 ricopre l'incarico di direttore dell'Istituto Superiore di Studi Religiosi e guida la \"Fondazione Ambrosiana Paolo VI\" di Villa Cagnola a Gazzada; ne segue a lungo le attivit\u00e0, anche come presidente del comitato permanente. Nel 1987 \u00e8 nominato monsignore con il titolo di cappellano di Sua Santit\u00e0.\nDal 1993 \u00e8 prevosto della basilica di San Magno a Legnano, mentre dal 1996 \u00e8 anche decano del decanato di Legnano; ricopre entrambi i ruoli fino alla nomina episcopale.\nMinistero episcopale.\nIl 27 giugno 1998 papa Giovanni Paolo II lo nomina vescovo di Reggio Emilia-Guastalla; succede a Giovanni Paolo Gibertini, dimessosi per raggiunti limiti di et\u00e0. Il 12 settembre successivo riceve l'ordinazione episcopale, nella cattedrale di Milano, dal cardinale Carlo Maria Martini, coconsacranti l'arcivescovo Pasquale Macchi ed il vescovo Giovanni Paolo Gibertini. Il 20 settembre prende possesso canonico della diocesi.\n\u00c8 presidente del Comitato per i congressi eucaristici nazionali dal 2000 al 2005.\nIl 17 febbraio 2006 annuncia la nomina del rettore del seminario vescovile diocesano Lorenzo Ghizzoni a vescovo ausiliare di Reggio Emilia-Guastalla, \"venendo cos\u00ec incontro alle crescenti esigenze che il ministero episcopale chiedeva per la crescita armonica del gregge\" a lui affidato.\nDurante il suo episcopato viene avviato e portato a termine, nel novembre 2008, il restauro del duomo di Reggio Emilia, dedicato a Santa Maria Assunta.\nIl 29 settembre 2012 papa Benedetto XVI accoglie la sua rinuncia, presentata per raggiunti limiti di et\u00e0; gli succede Massimo Camisasca, fino ad allora superiore generale della Fraternit\u00e0 sacerdotale dei missionari di San Carlo Borromeo. Rimane amministratore apostolico fino all'ingresso del successore, avvenuto il 16 dicembre successivo.\nDa vescovo emerito risiede nella canonica della parrocchia di Santa Teresa a Reggio Emilia, dove collabora presiedendo varie celebrazioni liturgiche e amministrando i sacramenti, in particolare la confermazione.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1820536", "revid": "2203815", "url": "https://it.wikipedia.org/wiki?curid=1820536", "title": "Pedagogia clinica", "text": "La pedagogia clinica \u00e8 una scienza empirico-ermeneutica che osserva, descrive e teorizza la formazione umana. \nLa pedagogia clinica studia, approfondisce e rinnova metodi educativi finalizzati ad aiutare il singolo individuo e il gruppo a crescere in senso armonico (pedagogia), per raggiungere nuovi equilibri e nuove disponibilit\u00e0 allo scambio con gli altri. Una scienza attenta all'osservazione e alla ricerca, si muove con l'intenzione di raccogliere elementi importanti per la definizione delle condotte socio-educative e culturali inficianti lo sviluppo e l'equilibrio della persona. Si muove di pari passo con la vita reale, una scienza che non si limita allo studio di parti frazionate, ma volge il suo sguardo alla persona in un'ottica globale e nel suo essere totalitario: un'espressione dinamica, strettamente legata alla realt\u00e0 dell'universo relazionale e del movimento che il soggetto vive nella propria libert\u00e0, la quale \u00e8 vista come la pi\u00f9 intima e pi\u00f9 rappresentativa espressione di dignit\u00e0. Un impegno importante, distintivo, che chiama ad una complessit\u00e0 protesa a garantire alla persona la riuscita del proprio sviluppo individuale, l'acquisizione di abilit\u00e0 differenti e competenze che siano nutrimento per un agire sociale. Non \u00e8 uni-direzionata quindi, ma rivolta alla scuola, ai bambini e agli insegnanti, senza tralasciare tutto il personale del comparto scolastico. Non manca l'attenzione alle molteplici situazioni della societ\u00e0: come agli anziani, spesso dimenticati, o alle donne, dove l'impegno quotidiano della pedagogia clinica \u00e8 quello di riconoscerne l'emancipazione; senz'altro non manca la sua dedizione rivolta alla famiglia e alle sue innumerevoli dimensioni prismatiche. La natura degli interessi di questa scienza la vede protesa anche alla sessualit\u00e0, ai diritti per tutti e tutte e alla costituzione di nuovi modelli.\nLa pedagogia clinica \u00e8 in movimento attivo, inserita nella relazione uomo-ambiente, rapporto considerato tra i primari fattori dell'educazione e responsabile del processo evolutivo.\nIl pedagogista clinico \u00e8 un pedagogista che svolge il proprio intervento mediante una metodologia di tipo clinico. Si rivolge alla persona nelle sue peculiarit\u00e0 attraverso metodi e tecniche lontani da criteri educativi. L'agire di questo specialista \u00e8 fondato sui principi dell'educazione, dove questo concetto si dimostra il fondamento della scientificit\u00e0 che spinge il professionista ad interessarsi all'osservazione e all'esperienza, allontanandosi dalla mera deduzione ricavata da deduzioni basate su rari dati empirici. \nTale professionista \u00e8 lontano da modelli sanitari o da altri professionisti che sono attivi nei molteplici servizi assistenziali e socio-educativi, egli non ha la pretesa di correggere, n\u00e9 curare. Il pedagogista clinico non si propone l'impegno in azioni riabilitative o rieducative, ma \u00e8 attento e direzionato in atteggiamenti rivolti all'individuo nella sua integrit\u00e0, ponendosi come obiettivo quello di valorizzare, attivare e promuovere, sostenuto dal valore aggiunto dell'instaurarsi di una relazione simpatetica e i suoi metodi, le abilit\u00e0, le potenzialit\u00e0 e le risorse che appartengono alla persona con la quale entra in contatto.\nOrigine della clinica.\nLa clinica \u00e8 un assetto epistemologico e rappresenta una modalit\u00e0 attraverso la quale si perviene al sapere. Il termine clinica \u00e8 in uso e veicola vari significati da oltre due millenni; risale al greco \u201cklin\u00e9\u201d (letto), \u201cklinik\u00e9\u201d (ai piedi del letto), ed \u00e8 stato utilizzato da Ippocrate; Galeno poi ne utilizza l\u2019aggettivo per identificare il paziente sul letto, denotando la prossimit\u00e0 verso di lui.\nQuesto termine indica significati sedimentati nei secoli e nelle diverse culture, riferibili ad interventi in situazione, caratterizzati dallo studio ravvicinato di casi particolari con un ragionamento per abduzione\nLa stessa locuzione \u00e8 impiegata comunemente da secoli sia come sostantivo (la clinica come sede, struttura, servizio) sia come attributo (l\u2019agire clinico, la qualit\u00e0 clinica).\n\u00c8 possibile osservare, infatti, che \u201clavorano clinicamente tutti i professionisti che hanno a che fare con entit\u00e0 reali e complesse, non potendosi limitare ad enunciazioni generali, prive di visibili riscontri con l\u2019esistente e la sua fenomenologia, sono quindi clinici l\u2019architetto come il sarto, il meccanico, il falegname ed il geometra.\u201d\nDa sempre, tuttavia, l\u2019attributo di clinico \u00e8 associato alle professioni esercitate sulle persone, in primis dalla medicina, ma anche dalle scienze e professioni inerenti il comportamento umano, ad esempio la pedagogia clinica.\nIl senso della clinica \u00e8 illustrato da M. Foucault che ripercorre le origini a partire dalla cultura greca e sino all\u2019800. Foucault evidenza come il concetto di clinico esprima un sapere dapprima intuitivo ed empirico, poi sempre pi\u00f9 sostenuto da conoscenze e da strumenti diagnostici ed operativi ma, comunque, orientato alla singolarit\u00e0 di casi e di situazioni, nonch\u00e9 alla costruzione di un sapere e di esperienze fondati su tali singolarit\u00e0.\nNon dunque una teoria che si declina nella pratica, ma un agire pratico che si autocostruisce insieme, in reciprocit\u00e0 con la teoria, e che si determina sulla responsabilit\u00e0 dell\u2019operatore (educatore, pedagogista, formatore, medico).\nNel corso dei secoli recenti, gli esempi di trattamenti educativi in assetto clinico pervenuti a notoriet\u00e0 sono stati diversi, prevalentemente riferibili a servizi e lavori attivati in favore di ciechi e sordi, come l\u2019esperienza dell\u2019Institut national des jeunes sourds di Parigi e di qualche esperienza d\u2019avanguardia in ambito psichiatrico.\nIl pedagogista francese Jean Marc Gaspard Itard, uno dei padri della pedagogia speciale a cavallo tra fine \u2018700 ed inizio \u2018800, ha promosso una solida e ragionata pratica di trattamento abilitativo, essenzialmente educativo e clinico, teorizzato con particolare riferimento a Victor dell'Aveyron.\nInoltre, anche una folta schiera di medici-pedagogisti e altri professionisti si posero come costruttori di tale dominio scientifico, pur senza assumere lessicalmente la categoria di clinica: \u00c9douard S\u00e9guin, Ovide Decroly, Maria Montessori, \u00c9douard Clapar\u00e8de, Lev Semenovic Vygotskij ecc.\nUn altro riferimento di rilievo riguarda la pedagogia curativa, che inizia ai primi del '900 in Austria, dove si formano molti medici tra cui Hans Asperger , in Germania, Svizzera, Polonia, e diventa cattedra universitaria come \"Heilpedagogik\".\nAntesignano di un approccio clinico anche Antonio Gonnelli Cioni, il quale ha gettato in Italia le basi per tracciare la via da intraprendere per l'inclusione dei soggetti con disabilit\u00e0 nella societ\u00e0. A lui si deve il primo Istituto per frenastenici in Italia.\nNel periodo degli anni Sessanta, gran parte dell'Europa e quindi anche in Italia, si attraversava un momento storico ricco di fermento per il panorama socio-culturale. Molti sono i contributi accorsi nel mondo scientifico, nell'intento di dare significato e senso a studi e ricerche: in questo clima di trasformazioni, prende avvio la pedagogia clinica. La sua genesi \u00e8 caratterizzata dalla necessit\u00e0 di un rinnovamento dove, a partire dal '65, a Firenze si espande un movimento culturale suffragato da illustri pensatori quotidianamente impegnati a livello sociale. Portando avanti lotte tese alla promozione di una societ\u00e0 pi\u00f9 giusta, questi si propongono di combattere l'emarginazione, abbattere pregiudizi sulle differenze, con particolare attenzione per coloro che vivevano situazioni di disabilit\u00e0 e di quanti necessitavano di aiuto. La spinta motivazionale di questo movimento risiedeva nel desiderio di poter offrire alla persona nuove attenzioni educative e riconoscerle rispetto, nella consapevolezza che tale azione potesse apportare un'eco importante per un rinnovo culturale e sociale. Un agire pratico, la formazione di un pensiero che aveva l'esigenza di essere tradotto in azione concreta e che ha visto creare occasioni di sensibilizzazione.\nQuesta necessit\u00e0 di rinnovamento era sostenuta con similari pensieri e adiacenti azioni anche da tanti altri professionisti: Adriano Milani Comparetti, Giuseppe Talamucci, Giovanni Lombardi, Edo Bonistalli, Anna Pesci, con i quali gli apici della pedagogia clinica avevano incontri in differenti luoghi e cenacoli. Ricchi di significato e valore, gli incontri con Lamberto Borghi, Maria Ricciardi Ruocco; o i momenti di riflessione sulla problematica dell'educazione degli adulti assieme a Filippo Maria De Sanctis.\nIl fervore che si respirava, spronava sempre pi\u00f9 l'esigenza di un cambiamento e nei differenti spazi aggregativi ai quali il movimento fiorentino agiva, uno in special modo trova terreno per porre basi importanti: nel Cenacolo del Centro Studi Antiemarginazione di Firenze, con l'intento di apportare alla dimensione sociale aria di rinnovamento e modernit\u00e0. Erano presenti pedagogisti, ortopedagogisti, laureati in medicina, sociologia, lettere e filosofia e tanta ricchezza era preludio di una rinnovata elaborazione culturale. Si fonda cos\u00ec in Italia l'identit\u00e0 di un Movimento che nel febbraio del 1974 viene a consolidarsi come movimento della pedagogia clinica, guidato da Guido Pesci; attraverso la pedagogia clinica viene preso a cuore il sapere scientifico e socio-culturale, tale scienza guida la ricerca verso soluzioni impensabili all'educazione delle persone. \nLa clinica in pedagogia.\nL\u2019accezione \u201cclinica\u201d legato alla pedagogia rivela un\u2019attenzione all\u2019essere umano, alla soggettivit\u00e0 della persona; l'intenzione \u00e8 quella di sviluppare risposte ai bisogni sociali, permettere al soggetto di rintracciare una stima personale e riconoscere il proprio potenziale. La relazione tra professionista e soggetto non \u00e8 pi\u00f9 nell\u2019ottica dell\u2019attenzione scrupolosa alla malattia, alla patologia, all\u2019invalidit\u00e0 e alla redazione di diagnosi, ma si concentra sul valore dell'individuo e sul percorso che questi ha da intraprendere per rintracciare le proprie risorse necessarie all'avanzamento e al successo negli eventi della vita.\nLa clinica conserva l'originario significato di cura (inglese \"to care\" -prendersi cura), il termine viene quindi applicato indipendentemente da un'eventuale \"patologia\" della persona. Essa si basa sul principio di \"aiuto alla persona\", opposto all'attivit\u00e0 clinica propria delle modalit\u00e0 sanitarie orientate all'esame, cura e studio del malato o della malattia e si riferisce ad un \"atto di studio, analisi, diagnosi, progettazione e intervento portato in modo ravvicinato e diretto alla singolare individualit\u00e0 delle persone, dei gruppi o delle situazioni. Non si parla pi\u00f9 di paziente ma di persona il cui rispetto e accoglienza \u00e8 dimostrato dall'assenza di giudizio che l\u2019esperto mette in campo nella sua azione di aiuto. \nDunque \u00e8 la relazione l'oggetto cardine dell'azione di cura della persona. La relazione educativa \u00e8 al centro dei processi formativi e quindi della stesura delle teorie pedagogiche. La relazione educativa \u00e8 infatti protesa verso un fine considerato come quello formativo e che porta con s\u00e9 un'intenzione che aspira al cambiamento, il quale viene suggerito e poi raggiunto in funzione della rilevazione di un determinato bisogno. La relazione sprona la pedagogia a muoversi continuamente per indagare il bisogno dei soggetti e protesa a soddisfare al meglio l'interesse della persona. La cura offre all'altro in modo disinteressato seguendo una logica del dare e non dello scambio con ritorno. Ci\u00f2 significa quindi che la cura educativo non \u00e8 imperatoria, non impone il proprio pensiero, ma stimola alla ricerca riflessiva e alla comprensione.\nLa metodologia e la tecnologia.\nIn ambito pedagogico, la clinica si declina attraverso l\u2019esercizio professionale rivolto alla singolarit\u00e0 dei casi; il pedagogista clinico, infatti, svolge il proprio intervento nei confronti della persona a tutte le et\u00e0, in modo empirico, ecologico ed individualizzato. Questo significa che l\u2019intervento pedagogico clinico ha le seguenti peculiarit\u00e0:\nLa pedagogia clinica consiste di due processi integrati:\nLe competenze del pedagogista clinico si rivolgono a soggetti di ogni et\u00e0 gi\u00e0 a partire gi\u00e0 dal tempo dell'attesa, della gravidanza; pu\u00f2 agire in un rapporto duale o di gruppo. Attraverso un'accurato tempo dedicato alla conoscenza della persona, viene effettuato un'analisi pedagogico clinica, che ha il compito di intraprendere un percorso conoscitivo della persona e rilevare cos\u00ec ogni specifico aspetto del suo singolare sviluppo. I processi di analisi vengono condotti seguendo un movimento satellitare, in quanto sar\u00e0 probabile che un aspetto ne richiami automaticamente uno successivo. Ci\u00f2 che non viene mai dimenticato \u00e8 senz'altro il personale trascorso del soggetto che il professionista si trova davanti: il pedagogista clinico \u00e8 in grado di compiere osservazioni che tengano conto di ogni peculiarit\u00e0 sfruttando molteplici competenze conoscitive. Il pedagogista clinico si propone di strutturare un percorso educativo caratterizzato anche da dimensioni socio-relazionali ed affettive. Si rivolge non alla patologia e al malato, ma alla persona che vive con disagio i cambiamenti e gli eventi; il pedagogista clinico avr\u00e0 il compito di supportare l'individuo nella conoscenza delle sue potenzialit\u00e0 e abilit\u00e0, accompagnandolo ad individuare le proprie risorse e disponibilit\u00e0 per meglio fronteggiare il suo cammino di vita.\nIl pedagogista clinico si avvale di una specifica dotazione metodologica e tecnica, basata su principi educativi e lontana da criteri diagnostici. Il suo compito \u00e8 quello di intessere una relazione con la persona e conoscerla nella sua globalit\u00e0, per individuarne necessit\u00e0 e potenzialit\u00e0 per supportarla in un processo di crescita e sviluppo. La verifica pedagogica \u00e8 rivolta agli aspetti particolari della persona e del suo ambiente socio-culturale. Si attiene, tra gli altri, ad analisi della domanda, analisi storico personale, analisi dell'autonomia e conoscenza di s\u00e9, analisi dell'espressivit\u00e0 grafica e cromatica, dell'espressione verbale e motoria, analisi dell'organizzazione grafo-percettiva, di mnesi immediata e di attenzione e faticabilit\u00e0, analisi della maturit\u00e0 logica, delle elaborazioni intellettive e del pensiero creativo, analisi delle disponibilit\u00e0 ad apprendere, delle manifestazioni ansiose e depressive, del self-concept, riadattamento sociale e lettera di presentazione di s\u00e9.\nL'attenzione della Pedagogia Clinica alle diverse potenzialit\u00e0 del corpo, contenitore e motore di azione e motivazione, e l'opportunit\u00e0 di sfruttare un ampio ventaglio di metodi, permettono di sostenere validamente la persona verso il raggiungimento di uno stato di salute, inteso come equilibrio psicofisico.\nIl dialogo tra il pedagogista e il suo interlocutore attiene quindi alla clinica, ma si differenzia da quanto svolto da altre figure; ad esempio, la clinica pedagogica \u00e8 \u201cuna clinica non psicologica o psicoanalitica: un dialogo che abbia per oggetto il ripensamento e l\u2019eventuale ricostruzione o ristrutturazione del progetto di vita, in tutte le sue concretizzazioni.\u201d \nIl pedagogista clinico, infatti, attraverso il dialogo si occupa di rendere esplicito ci\u00f2 che per la persona \u00e8 ancora implicito, ovvero cerca di far emergere aspetti del progetto di vita di una persona, spesso occulti o sottintesi, che contrastano con la realt\u00e0. In altre parole, l\u2019oggetto di studio del pedagogista clinico riguarda ci\u00f2 che \u00e8 \u201cconscio, seppur sottinteso, non discusso, non affrontato, sottaciuto\u201d.\nVi sono diversi metodi adottati in pedagogia clinica, sia in pedagogia generale (ad esempio il neo-pragmatismo pedagogico), sia in pedagogia speciale, in particolare quelli rivolti alla valutazione e al trattamento della dislessia e della disprassia (ad esempio il trattamento educativo cognitivo clinico, o metodo crispiani).\nDescrizione.\nLa verifica pedagogica vs la diagnosi (pedagogia) \u00e8 una modalit\u00e0 di conoscenza dell'altro che si riferisce all'individuazione delle potenzialit\u00e0, abilit\u00e0 e disponibilit\u00e0 e delle aree di \"educabilit\u00e0\" della persona. Si attua secondo un'ottica di conoscenza globale e non di definizione classificatoria n\u00e9 identificazione del deficit.\nL'intervento pedagogico clinico, attuato per mezzo di metodi propri, ha un obiettivo educativo, aiuta l'altro a trovare le risorse adatte per vivere in maggiore stabilit\u00e0. Il carattere di un'epistemologia pedagogica dell'intervento di aiuto non assume pertanto l'aspetto correttivo-curativo n\u00e9 pu\u00f2 essere identificato tout court come specializzazione di un \"fare\" pedagogico: il pedagogista clinico infatti, lontano da un criterio di sanitarizzazione della persona, implementa il suo agire professionale non tanto in una dimensione di accompagnamento alla crescita, quanto di facilitazione del benessere. A partire da un disagio, da una difficolt\u00e0, facilita l'autoapprendimento delle modalit\u00e0 per far fronte alla situazione problematica e stabilire un nuovo equilibrio. \u00c8 per questo che il termine \"clinico\" pu\u00f2 riferirsi alla pedagogia e consente all'utente in difficolt\u00e0 di percepire l'intervento pedagogico nel senso di una promozione del cambiamento personale.\nIl pedagogista clinico si occupa dei problemi quotidiani, di tutti i giorni, del potenziamento delle risorse, dello sviluppo sano, del benessere e dello sviluppo della persona e del suo ambiente. Agisce nell'ambito del bisogno di formazione durante tutto l'arco della vita: si occupa di creare un \"ambiente\" che accompagni spontaneamente la persona verso il suo sviluppo, il suo cambiamento.\nNormativa italiana.\nIl pedagogista clinico \u00e8 un pedagogista qualificato ai sensi di legge, ovvero in possesso della ex-laurea in Pedagogia o delle successive equipollenze, che adotta il metodo clinico.\nQualora eserciti la professione, il pedagogista clinico \u00e8 disciplinato ai sensi della Legge 14.01.2013 n\u00ba 4 tra le professioni non regolamentate. Per quanto concerne la formazione post-universitaria, vi sono diversi corsi privati in pedagogia clinica.\nAll\u2019inizio degli anni \u201980, per esempio, nascono in Italia le prime Scuole di formazione in Pedagogia Clinica (Pontedera, Vicenza, Civitanova Marche, Palermo, Napoli, Roma, Reggio Calabria, Brindisi) che erogano Master triennali o biennali di Pedagogia Clinica; in alcuni casi tali corsi si svolgono anche in convezione con l\u2019Universit\u00e0, e costituiscono ulteriori sedi di sviluppo teorico e di analisi delle pratiche professionali riconducibili al paradigma della clinica.\nLa prima formalizzazione in insegnamenti universitari si ha dall\u2019Anno Accademico 2001-2002 presso l\u2019Universit\u00e0 del Molise di Campobasso con l\u2019insegnamento di Pedagogia Clinica retto dal prof. Piero Crispiani. Seguiranno Master e insegnamenti in altri Atenei, fino a consolidarsi come insegnamento di Pedagogia clinica presso l\u2019Universit\u00e0 di Macerata, tutt\u2019oggi a cura di Crispiani.\nGran parte dei pedagogisti sopra richiamati d\u00e0 vita alla Federazione Italiana Pedagogisti (FIPED), non pi\u00f9 attiva, che istituisce il primo Albo Professionale dei Pedagogisti Clinici ad integrazione dell\u2019Albo Professionale dei Pedagogisti, affermando la giusta differenziazione.\nAd oggi, l\u2019Unione Italiana Pedagogisti (UNIPED) accoglie nei propri Elenchi Nazionali interni Pedagogisti e Pedagogisti clinici. All\u2019Elenco Nazionale interno dei Pedagogisti clinici accedono i Pedagogisti qualificati ai sensi di legge ed in possesso titoli di corsi privati post-laurea in Pedagogia clinica.\nAltri pedagogisti, in campo clinico, si sono riuniti, a titolo privatistico, in associazioni, a tutela dei professionisti iscritti e dei consumatori, quali: l'ANPEC (Associazione Nazionale Pedagogisti Clinici), che ha prodotto un proprio \"albo\" interno, e altre Associazioni, sempre privatistiche come APP (Associazione Professioni Pedagogiche), l'APEI (Associazione Pedagogisti Educatori Italiani) per pedagogisti ed educatori, l'UNIPED (Unione Italiana Pedagogisti, gi\u00e0 FIPED) che ha istituito l'Elenco Nazionale dei Pedagogisti e l'Elenco Nazionale dei Pedagogisti clinici, Pedagogisti Clinici laureati in Scienze motorie, la SIPED (Societ\u00e0 Italiana di Pedagogia).\nIl pedagogista clinico, a meno che non abbia anche altri titoli o riconoscimenti, non pu\u00f2 in alcun caso:"}
{"id": "1820542", "revid": "2730", "url": "https://it.wikipedia.org/wiki?curid=1820542", "title": "Lamarck", "text": ""}
{"id": "1820544", "revid": "729019", "url": "https://it.wikipedia.org/wiki?curid=1820544", "title": "Twilight Music", "text": "La Twilight Music s.r.l. \u00e8 una casa discografica italiana, fondata negli anni '80.\nStoria dell'etichetta.\nLa Twilight Music s.r.l. \u00e8 nata a Roma dal sodalizio tra i musicisti e produttori Paolo Micioni, Pietro Micioni, Massimo Zuccaroli e Claudio Zuccaroli.\nOpera da oltre 25 anni nei settori della discografia, editoria musicale, studio recordings, sincronizzazione, multimedia, formazione professionale e nel campo delle nuove tecnologie informatico-musicali.\nHa al suo attivo oltre 300 pubblicazioni realizzate in tutto il mondo.\nLa serie pi\u00f9 prestigiosa pubblicata \u00e8 \"Via Asiago, 10\", realizzata in collaborazione con la Rai, che ha consentito la pubblicazione su cd di molto materiale d'archivio della Rai di artisti come Louis Armstrong, Frank Sinatra, Nicola Arigliano, Domenico Modugno.\nI dischi pubblicati.\nPer la datazione ci siamo basati sull'etichetta del disco.\nLa sigla del numero di catalogo sta ad indicare l'etichetta Twilight (TWI), il tipo di supporto (CD), la serie \"Via Asiago, 10\" (AS) o \"Discoteca di Stato\" (DS), o entrambe se il disco appartiene ad entrambe, l'anno (le prime due cifre, ad esempio 04=2004, 07=2007) ed il numero progressivo di uscita."}
{"id": "1820546", "revid": "2730", "url": "https://it.wikipedia.org/wiki?curid=1820546", "title": "Jean Baptiste de Lamarck", "text": ""}
{"id": "1820549", "revid": "478814", "url": "https://it.wikipedia.org/wiki?curid=1820549", "title": "Diogo Luis Santo", "text": "Carriera.\nClub.\nCresciuto nel Portuguesa, il 17 agosto 2008 la societ\u00e0 ha accettato l'offerta dell'Olympiacos per la somma totale di 13 milioni di euro.\nIl calciatore ha sottoscritto con la societ\u00e0 greca un contratto quinquennale a 1,5 milioni di euro a stagione di ingaggio.\nIl 21 gennaio 2011 passa in prestito al Santos per 400\u00a0000 dollari con diritto di riscatto del 70% del cartellino fissato a 7 milioni. Il restante 30% appartiene a Diogo stesso. Segna il suo primo gol alla sua ottava presenza, il 13 novembre nel 2-3 contro il Cear\u00e1 al minuto 72.\nNel mercato invernale del 2012 fa ritorno in Grecia."}
{"id": "1820550", "revid": "287204", "url": "https://it.wikipedia.org/wiki?curid=1820550", "title": "Noi due", "text": ""}
{"id": "1820551", "revid": "819508", "url": "https://it.wikipedia.org/wiki?curid=1820551", "title": "Zutty Singleton", "text": "Gi\u00e0 nel 1915, soltanto diciassettenne, era un esponente di spicco delle migliori formazioni di New Orleans, all'epoca il centro principale per la musica jazz.\nSi trasfer\u00ec successivamente a Chicago e poi a New York, dove suon\u00f2 a lungo a fianco di Louis Armstrong e di altri grandi musicisti come Jelly Roll Morton, Roy Eldridge e Sidney Bechet.\nSuccessivamente si trasfer\u00ec in California, dove dirad\u00f2 molto la sua attivit\u00e0, fino a trasferirsi definitivamente a New York, dove mor\u00ec.\nLe qualit\u00e0 di solista impareggiabile (soprattutto nei rollati) lo resero sempre protagonista anche quanto la batteria conobbe un periodo di crisi all'interno delle formazioni jazz.\nInoltre a Zutty \u00e8 riconosciuto un ruolo di fondamentale traghettatore fra il primitivo jazz di New Orleans e i pi\u00f9 raffinati stili successivi."}
{"id": "1820552", "revid": "767487", "url": "https://it.wikipedia.org/wiki?curid=1820552", "title": "Aleksandr Prudnikov", "text": "Caratteristiche tecniche.\nGioca come punta centrale."}
{"id": "1820555", "revid": "1870933", "url": "https://it.wikipedia.org/wiki?curid=1820555", "title": "St\u00e9lvio Rosa da Cruz", "text": ""}
{"id": "1820558", "revid": "123006050", "url": "https://it.wikipedia.org/wiki?curid=1820558", "title": "Thiago Carleto", "text": ""}
{"id": "1820562", "revid": "135224", "url": "https://it.wikipedia.org/wiki?curid=1820562", "title": "Girl Scouts of the United States of America", "text": "Le Girl Scouts of the United States of America (GSUSA) sono la pi\u00f9 grande associazione di guidismo negli Stati Uniti e una delle pi\u00f9 grandi al mondo. \u00c8 stata fondata nel 1912 da Juliette Gordon Low e si basa sui principi dello scautismo sviluppati dal fondatore del movimento Baden-Powell."}
{"id": "1820565", "revid": "38120", "url": "https://it.wikipedia.org/wiki?curid=1820565", "title": "Girl Scouts of USA", "text": ""}
{"id": "1820572", "revid": "24823", "url": "https://it.wikipedia.org/wiki?curid=1820572", "title": "Attacco Richter-Veresov", "text": ""}
{"id": "1820581", "revid": "33751", "url": "https://it.wikipedia.org/wiki?curid=1820581", "title": "Antonio Toma Maglie", "text": "LAssociazione Sportiva Dilettantistica Antonio Toma Maglie, comunemente nota come Toma Maglie, \u00e8 un club calcistico italiano di Maglie, in provincia di Lecce.\nFondato nel 1944, vanta quale miglior risultato conseguito la vittoria del campionato di Serie C 1951-1952 girone D e il terzo posto nelle fasi finali per la promozione in Serie B. Ha partecipato a 4 campionati di Serie C, 28 campionati di Serie D e 22 campionati di Eccellenza Pugliese. Ha sfiorato pi\u00f9 volte il ritorno nei tornei professionistici durante la militanza in Serie D (p oi Campionato Nazionale Dilettanti) negli anni '80 e '90.\nStoria.\nGli anni quaranta.\nNegli anni Quaranta esistevano a Maglie diverse squadre non professionistiche che prendevano il nome da alcuni rioni della citt\u00e0: \"\"Zone\", \"Santi Medici\", \"Policarita\", \"Stazione Piattaforma\", \"San Martino\"\".\nNel settembre 1944 dalla fusione delle quattro societ\u00e0 calcistiche cittadine (\"U.S. A. Toma\", \"U.S. Ausonia\", \"Polisportiva Magliese\" e \"U.S. Mario Tau\") nacque l\"U.S. A. Toma Maglie\". \"Antonio Toma\" \u00e8 la denominazione che i giocatori del rione \"Zone\" diedero alla loro squadra, in memoria di un loro compagno caduto in guerra.\nIl colore sociale in origine fu il bianco, ereditato dalla Polisportiva Magliese, per poi essere successivamente sostituito dai colori giallo e rosso. Il colore delle divise venne cambiato a causa di una carenza temporanea di stoffa bianca: una sarta del luogo si offr\u00ec di cucire le divise per i calciatori della squadra, ma le stoffe che la stessa si trov\u00f2 a disposizione erano solo di colore giallo e rosso. Negli anni successivi si decise di adottare questi come colori principali, pur mantenendo il bianco come colore per la seconda maglia.\nLo stemma della squadra \u00e8 composto da uno scudetto rosso con all'interno raffigurato un passerotto che regge i tre anelli simbolo della citt\u00e0 di Maglie. Il primo allenatore dell' U.S. A. Toma fu Luigi Moro, in seguito sostituito dal capitano della squadra magliese Ernesto Toma.\nLa prima manifestazione ufficiale alla quale partecip\u00f2 l\"U.S. A. Toma\" fu la \"Coppa del Salento\", torneo provinciale vinto proprio dalla societ\u00e0 magliese.\nNel 1946 la squadra disput\u00f2 il campionato di Prima Divisione per i meriti sportivi acquisiti nelle passate stagioni dalla \"Polisportiva Magliese\" e da essa trasferiti all\"U.S. A. Toma\" all'atto della sua fusione.\nGli anni cinquanta.\nDal 1950 al 1954 la Toma Maglie partecip\u00f2 al Campionato Professionistico di Serie C. Nell'arco di questo periodo d'oro il Maglie vinse il campionato di serie C 1951-1952 e raggiunse il decimo posto nel campionato 1952-1953.\n1949-1950: La promozione in Serie C.\nIl campionato 1949-1950 fu per la Toma Maglie un anno importante in quanto sanc\u00ec, per la prima volta nella sua storia, l'accesso ai campionati professionistici. Quell'anno la Toma Maglie partecip\u00f2 alla seconda edizione del campionato di promozione che da due anni rappresentava il torneo di calcio di quarto livello a carattere interregionale. Il regolamento metteva in lizza 12 posti per l'ammissione al campionato di Serie C da assegnare alle sei societ\u00e0 vincitrici dei gironi della Lega Nord e alle sei societ\u00e0 vincitrici dei gironi della Lega Centro-Sud. La Toma Maglie disput\u00f2 il campionato nel girone N della Lega Sud e si classific\u00f2 prima con 35 punti.\nL'essersi classificata prima non garant\u00ec l'accesso diretto al campionato di serie C in quanto il Maglie dovette disputare un ulteriore mini torneo confrontandosi con le squadre vincitrici dei gironi M () e O (Nissena). Le finali promozioni si svolsero in campo neutro e videro un prolungamento della fase finale poich\u00e9 tutte le squadre si classificarono a pari merito. Alla fine, per stabilire le due squadre da promuovere in Serie C, il 16 agosto 1950, presso la Lega Interregionale Sud a Napoli, venne effettuato un sorteggio in virt\u00f9 del quale Maglie e Nissena furono ammesse al campionato di serie C 1950-1951. In seguito, la Lega decise di ammettere anche la Casertana.\nRiepilogo generale\n1950-1951: Il primo campionato di serie C.\nLa stagione 1950-1951 sanc\u00ec l'ingresso ufficiale del Maglie nel calcio professionistico di serie C. Quell'anno il campionato prevedeva la retrocessione di cinque squadre per girone allo scopo di portare, dalla stagione successiva, i vari raggruppamenti a diciotto squadre. Il campionato si rivel\u00f2 equilibrato sia al vertice della graduatoria (spareggio tra Stabia e per la promozione in serie B) sia in media e bassa classifica per la presenza di ben sette squadre distanziate dalla quintultima retrocessa di soli quattro punti. Il Maglie, allenato da Ugo Starace, si classific\u00f2 all'undicesimo posto chiudendo con quattordici vittorie, quattordici sconfitte ed otto pareggi, e pose le basi per il campionato che avrebbe disputato nella stagione 1951-1952. Tra gli atleti che disputarono il primo campionato di serie C ricordiamo i nomi di Giovanni Civili, Giovanni Giannuzzi, Rotelli, Gaetano Conti, Carmelo Russo, Giovanni Dini, Danilo Vecchi, Giuseppe Giorgino, William Cavallini, Jos\u00e9 Carlos Surano, Carmine Jacovazzo, De Pascalis, Luigi Scarascia.\n1951-1952: Primo nel campionato di Serie C.\nNel campionato 1951-1952, a distanza di due anni dalla promozione in serie C, il Maglie si classific\u00f2 ancora primo nel proprio girone davanti a squadre pi\u00f9 blasonate. \nIl Maglie, in parte rinnovato rispetto al campionato precedente, inser\u00ec elementi di esperienza e di valore quali Checchetti (Atalanta), Colla (Pavia), Stellin (Bari), Correnti (Marsala), Vergani (Bari). Questa operazione di rinforzo port\u00f2 il Maglie alla vittoria del campionato, riscuotendo elogi e suscitando entusiasmo e partecipazione di pubblico, come nel derby con il Bari in uno Stadio della Vittoria gremito con pi\u00f9 di ventimila spettatori o in quello con il Lecce, definito dai cronisti del tempo \u201cil derby del Salento\u201d. La squadra dovette affrontare gli spareggi con le squadre vincitrici degli altri gironi per proclamare l'unica squadra che avrebbe dovuto prendere parte al campionato di serie B.\nLa Serie B sfiorata: gli spareggi.\nA differenza degli anni precedenti nei quali le squadre vincitrici dei propri gironi facevano il grande salto direttamente alla categoria superiore, proprio dal 1952 la serie C sub\u00ec un cambiamento storico uniformandosi ai campionati di Serie A e Serie B, divenendo anch'essa un campionato a Girone Unico Nazionale. Alla nuova Serie C avrebbero partecipato solo tredici squadre del vecchio torneo pi\u00f9 le cinque squadre retrocesse dalla serie B, mentre le escluse (58 squadre) avrebbero preso parte al campionato di Quarta Serie anch'esso riformato in senso elitario. Per l'ammissione in Serie B si dovette, invece, procedere ad un mini torneo tra le squadre vincitrici del girone A (Vigevano), girone B (), girone C (Cagliari), girone D (Toma Maglie). Il Maglie si classific\u00f2 al terzo posto alle spalle di Cagliari e Piacenza, non raggiungendo quindi l'obbiettivo della promozione\n1952-1953: Il \"girone unico\".\nLa riforma che aveva portato nel 1952 la Serie C ad uniformarsi alle due categorie superiori, assumendo anch'essa carattere nazionale e professionistico, vedeva il Maglie impegnato in una competizione nella quale partecipavano squadre appartenenti a grandi citt\u00e0 del nord Italia. Il girone unico comprendeva societ\u00e0 in rappresentanza di nove regioni: Campania (una), Emilia-Romagna (tre), Lombardia (tre), Liguria (una), Marche (una), Piemonte (una), Puglia (quattro), Toscana (tre), Veneto (una). \nAl termine della competizione la squadra si classific\u00f2 all'undicesimo posto e raggiunse la matematica salvezza vincendo al Penzo di Venezia con due reti di Giusti. In quella squadra allenata da Carlo Alberto Quario, militavano giocatori del calibro di Gianni Seghedoni, Giuseppe Giorgino, Eldino Danelutti, Carmine Jacovazzo, Alfio Mandich, Salvatore Martire, Aldo Checchetti, Gaetano Conti, Luciano Giusti, Mario Vergani, Gianfranco Gozzi.\n1953-1954: L'ultimo campionato di serie C.\nIl campionato 1953-1954 fu l'ultimo che la Toma Maglie disput\u00f2 in serie C. La squadra, in parte rinnovata nei ranghi con l'inserimento di giovani atleti, giunse solo ad un passo da una storica salvezza (i giallorossi chiusero il girone di andata all'ultimo posto in classifica) lasciandosi alle spalle squadre come , e ottenendo alcune importanti vittorie come quelle contro la Sanremese, la Carbosarda, il Venezia e l'Arsenaltaranto, poi promosso in serie B. Tutto ci\u00f2, comunque, non gli valse la permanenza nel campionato professionistico retrocedendo in serie D dopo quattro stagioni. Di quella squadra, allenata da Dino Bovoli subentrato a Pantani nella seconda parte del torneo, facevano parte Veglianetti (si rivel\u00f2 uno degli attaccanti pi\u00f9 prolifici della categoria collocandosi al secondo posto nella classifica cannonieri alle spalle del piacentino Mari), Tresoldi, Dino Lucianetti, Tarantelli, Spagnolo, Roccheggiani, Folli, Giuseppe Giorgino, Cappello, Nesti, Jos\u00e8 Paolinelli, Conforti, Scacchi, Francesconi, Rizzo, Puce, Bacci, Vergnani.\nL'11 ottobre 1953, prima della gara Maglie-Pisa, il Presidente della Lega Giulini consegn\u00f2 alla societ\u00e0 magliese la Coppa Disciplina per i meriti conseguiti nella stagione 1952-1953.\nI derby in serie C.\nGli anni della Serie C sono anche ricordati per i derby. Si ricordano quelli con il , il , il Molfetta, il e, soprattutto, quelli con il e il Lecce.\nIl Maglie in schedina.\nIn quegli anni il Maglie fu spesso inserito nei pronostici del Totocalcio, concorso istituito nel 1946. Di seguito alcune delle schedine che videro la presenza della squadra magliese.\nLa ripartenza dalla IV serie.\nLa retrocessione in IV serie, nel campionato 1954-1955, fece tornare la squadra in una realt\u00e0 diversa da quella della Serie C. La squadra, allenata da Dino Bovoli, si piazz\u00f2 al 12\u00ba posto a tre punti dall', quartultima classificata e prima delle squadre retrocesse. Di quella squadra ricordiamo il difensore Claudio Da Valle, che vest\u00ec la casacca magliese per due stagioni prima di passare al Lecce con il quale disput\u00f2 ben sei campionati, De Falco, Tosi, Balconi, Mirotti, Conforti, Passon e l'attaccante Livio No\u00e8, autore delle due rete con le quali il Maglie si aggiudic\u00f2 il derby con il Lecce nella stagione successiva. Il rischio sventato della retrocessione si materializz\u00f2 nel campionato 1955-1956 dove questa volta fu il Maglie a classificarsi al quartultimo posto, a solo tre distanze dal Campobasso, retrocedendo nei campionati minori di Promozione. Inizi\u00f2 cos\u00ec un lungo periodo di alterni risultati (si ricorda, nel torneo 1959-1960, il primo posto nel girone D e il conseguente spareggio con le vincitrici degli altri gironi: Altamura, Andria e Mesagne) fino ad arrivare alla vittoria del campionato 1962-1963 che sanc\u00ec il ritorno della squadra in Serie D.\nGli anni sessanta.\nVinto nella stagione 1962-1963 il campionato di Prima Categoria, i primi anni dei sette di permanenza in Serie D, furono contraddistinti da buoni piazzamenti come il quinto posto nella stagione 1963-1964 (sotto la guida tecnica di Francesco Petagna e con in squadra elementi quali i triestini Umberto Bizai, Nevio Dudine e Claudio Demenia, il centravanti Tosi proveniente dalla Mirandolese, Greco dal Siracusa e il portiere Leoni dal Caltagirone, per citarne alcuni), il quarto posto nella stagione 1964-1965 (con il ritorno sulla panchina del Maglie di Ugo Starace, l'allenatore della storica promozione in Serie C) e l'ottavo posto nella stagione 1965-1966 (squadra allenata dal vicentino Giovanni Zanollo).\nI tornei successivi furono all'insegna di posizioni di media e bassa classifica, con salvezze agevoli ed altre raggiunte con non poche preoccupazioni, come quella del campionato 1966-1967 quando la squadra si classific\u00f2 al quartultimo posto a tre distanze dal Gloria Chieti (quell'anno non erano previste retrocessioni per l'allargamento dei quadri di serie D), o come quella del campionato 1968-1969 quando, a pari merito con altre tre formazioni, il Maglie (allenato da Angelo Buratti e composto da giocatori quali gli ex della Renzo Canzian, Fermo Ferrara, Luciano Tommasi, Nevio Dudine e Adriano Varglien, l'ex del Lecce Luigi Garagna, Giuseppe Val\u00e0) si classific\u00f2 a due punti dal Bisceglie, prima delle retrocesse. Tutti questi segnali preoccupanti ebbero come epilogo la retrocessione del Maglie nel campionato 1969-1970; una stagione disastrosa durante la quale la squadra, con soli 23 punti e ad una sola distanza dall'ultima posizione occupata dal Giovinazzo, si conged\u00f2 dal campionato di serie D.\nGli anni settanta.\nIl secondo posto nella stagione 1970-1971 alle spalle del Tricase e il terzo nella stagione 1973-1974 alle spalle del e della capolista Casarano, rappresentarono i migliori piazzamenti della squadra dal 1970 al 1977 (nelle stagioni 1970-1971 e 1971-1972 il Maglie disput\u00f2 il torneo di V livello denominato Prima Categoria. L'anno seguente il torneo, a parit\u00e0 di livello, assunse la denominazione di Promozione gi\u00e0 in uso in altri comitati regionali).\nLa permanenza in Promozione si concluse nella stagione 1976-1977 quando il Maglie si classific\u00f2 all'ultimo posto, alle spalle del Francavilla, retrocedendo nel campionato di Prima Categoria che nel nuovo assetto dell'epoca occupava il VI livello della piramide del calcio italiano.\nIl secondo posto raggiunto nella stagione 1977-1978 consent\u00ec al Maglie il ripescaggio e l'immediato ritorno nella categoria superiore.\nGli anni ottanta.\nLa vittoria del campionato di Promozione nella stagione 1980-1981, sotto la presidenza di Giorgio Anastasia, sanc\u00ec il ritorno nel Campionato Interregionale.\nI tornei successivi furono caratterizzati da buoni piazzamenti. Nella stagione 1981-1982 la squadra si classific\u00f2 al terzo posto alle spalle del Nard\u00f2 e della Giovent\u00f9 Brindisi, mentre nella stagione 1982-1983 si posizion\u00f2 al secondo posto a due distanze dalla Pro Italia Galatina, vedendo cos\u00ec sfumare la promozione in serie C2 dopo un torneo incerto fino alle battute finali.\nGli anni novanta.\nIl decennio si apr\u00ec con la retrocessione, nella stagione 1990-1991, della Toma Maglie nel Campionato di Eccellenza. Al decimo posto nel campionato 1991-1992 segu\u00ec, nella stagione 1992-1993, la promozione nel Campionato Nazionale Dilettanti. Il salto nella categoria superiore fu l'inizio di un ciclo durante il quale la squadra sfior\u00f2 pi\u00f9 volte il ritorno in serie C.\nNei sette anni di Campionato Nazionale Dilettanti, disputati dal 1993 al 2000, i migliori risultati furono il secondo posto raggiunto nella stagione 1993-1994, quando la squadra, arrivando seconda a pari merito con la , rimase in lizza per il ripescaggio in Serie C2 poi assegnato alla compagine campana, e il secondo posto alle spalle dell'Altamura nella stagione 1995-1996.\nL'avventura nei Campionati Nazionali Dilettanti si concluse nella stagione 1999-2000 quando la squadra si classific\u00f2 all'ultimo posto, con solo 8 punti, raggiungendo il peggior risultato mai ottenuto nella sua storia.\nGli anni duemila.\nIl quarto posto raggiunto nel campionato di Eccellenza Pugliese 2000-2001, a quattro punti di distacco dalla capolista Grottaglie, e il terzo posto nel torneo 2001-2002 fecero sperare che la permanenza in Eccellenza fosse solo una breve parentesi. I campionati successivi, invece, furono all'insegna di posizioni di media classifica, come il settimo posto nella stagione 2002-2003 e il dodicesimo posto nella stagione 2003-2004.\nNel campionato 2004-2005 si presentarono al nastro di partenza squadre come il , l'Altamura, il , l'Ostuni. Il campionato del Maglie si concluse al decimo posto. L'anno 2004-2005 va inoltre ricordato per il 60\u00ba anniversario di vita dell'U.S. Toma Maglie. Con una manifestazione voluta dal patron Corvaglia, il 22 dicembre 2004, presso l'auditorium \"Cezzi\", si festeggi\u00f2 l'anniversario alla presenza di quanti contribuirono a fare la storia della societ\u00e0.\nIl campionato 2005-2006 present\u00f2 delle novit\u00e0 rispetto agli anni passati. La FIGC, infatti, decise di introdurre i play-off e i play-out adeguandosi alle categorie superiori. La squadra disput\u00f2 un buon campionato e sfior\u00f2 i play-off dopo un finale fatto di sei vittorie, quattro pareggi e una sconfitta contro il Victoria Locorotondo che si riveler\u00e0 determinante ai fini della classifica generale. Il Maglie, infatti, si classific\u00f2 a solo due lunghezze dalla compagine barese, ultima delle squadre ad accedere agli spareggi play-off.\nIl campionato 2006-2007 cominci\u00f2 con tre vittorie consecutive, a cui seguirono quattro pareggi e due sconfitte. I risultati successivi (una vittoria, 4 pareggi e 4 sconfitte) indussero la dirigenza a sollevare il tecnico dall'incarico sostituendolo con l'allenatore della formazione juniores Costa. Il cambio non diede effetti immediati e la squadra si ritrov\u00f2 in zona retrocessione dopo la sconfitta contro il Capurso. Da quel momento in poi ci fu una positiva inversione nel rendimento della squadra (otto risultati utili consecutivi) che raggiunse la matematica salvezza con una giornata di anticipo.\nLa crisi di risultati che contraddistinse il torneo 2007-2008 port\u00f2 la squadra agli spareggi play-out che sancirono la retrocessione della Toma Maglie nel campionato di Promozione dopo anni di militanza tra serie D ed Eccellenza.\nNel campionato 2008-2009 la squadra si present\u00f2 ai nastri di partenza con un team fortemente rinnovato (nuova societ\u00e0 e nuovo parco giocatori). Il Maglie chiuse la competizione al secondo posto alle spalle del Taurisano, traguardo che valse ai giallorossi il diritto di partecipare ai play-off dai quali uscirono vincitori. In virt\u00f9 di tale risultato, e tenuto conto del miglior piazzamento della squadra in campionato rispetto a quello della vincitrice dei play-off del girone A (Fortis Trani), il Maglie riconquist\u00f2 un posto nella massima serie dilettantistica regionale.\nNella stagione 2009-2010, con un bilancio finale di 4 vittorie a fronte di 19 sconfitte e 11 pareggi, il Maglie si classific\u00f2 al penultimo posto retrocedendo direttamente in Promozione.\nGli anni duemiladieci.\nNel campionato 2010-2011, dopo un inizio stentato che determin\u00f2 un ritardo di sette punti dal duo di testa Galatina e Mottola, la squadra di mister Lombardo inanell\u00f2 una striscia di risultati utili permettendole di raggiungere il primo posto in classifica che mantenne per tutto il torneo. Una stagione culminata con la promozione nel massimo campionato regionale e caratterizzata dagli 82 punti in classifica (miglior punteggio nella sua storia) e dalle 25 vittorie di cui 14 in sequenza.\nNella stagione 2011-2012 la squadra si classific\u00f2 all'ultimo posto. Un campionato iniziato bene (4 vittorie, 4 pareggi e 1 sola sconfitta nelle prime nove giornate) e concluso male in seguito alla crisi societaria che port\u00f2 la squadra verso la retrocessione in Promozione.\nNel torneo 2012-2013 la squadra chiuse all'undicesimo posto. Questo campionato, come il precedente, fu caratterizzato dalla crisi societaria e da avvicendamenti di allenatori e calciatori. A met\u00e0 febbraio arriv\u00f2 in panchina Cosimo Portaluri che con i ragazzi del settore giovanile e qualche veterano riusc\u00ec ad ottenere una salvezza pi\u00f9 che tranquilla.\nNella stagione 2013-2014 Lorenzo Adamuccio assieme ad altri appassionati salv\u00f2 la squadra dal fallimento e in pochi giorni allest\u00ec una rosa con l'obiettivo di disputare un campionato di transizione. La squadra chiuse al nono posto. Un ulteriore risultato fu la vittoria del titolo di capocannoniere da parte di Renis con 26 gol.\nAl vittorioso esordio nella stagione 2014-2015 seguirono tre pareggi che indussero la dirigenza a sollevare dall\u2019incarico l'allenatore Colagiorgio e ad affidare la conduzione tecnica a Puce, il quale si dimise dopo una sola gara lasciando il posto a Bruno. A febbraio, dopo una serie di risultati non esaltanti e in seguito alla contestazione della tifoseria, la squadra fu affidata a Cannarile che concluse il campionato al dodicesimo posto.\nNel campionato 2016-2017 il Maglie vinse lo spareggio salvezza ai playout contro il Manduria e si garant\u00ec la permanenza nella categoria.\nNella stagione 2017-2018 la squadra corse il rischio di non iscriversi al campionato di Promozione e solo il provvidenziale ingresso di un nuovo gruppo dirigenziale riusc\u00ec ad evitare l'esclusione dal torneo. Nonostante le vicissitudini, fu allestita una squadra che si dimostr\u00f2 competitiva raggiungendo un insperato sesto posto.\nLa stagione 2018-2019 ebbe due volti: dopo un girone di andata deficitario, con la squadra al penultimo posto, il girone di ritorno fu all'insegna della risalita, con 31 punti (frutto di 9 vittorie, 4 pareggi e 2 sconfitte) che valsero il terzo posto in classifica al termine della stagione regolare, che consent\u00ec ai giallorossi di disputare la finale dei play-off, persa contro la Deghi Lecce.\nNella stagione 2019-2020 al Maglie vengono inflitti 6 punti di penalizzazione per illeciti sportivi. Alla fine del campionato, interrotto causa Covid-19, dopo una stagione ricca di alti e bassi il Maglie si classifica settimo con 35 punti, ma l'accoglimento del ricorso della societ\u00e0 e il relativo annullamento della penalizzazione valgono alla Toma il 5\u00ba posto a 41 punti.\nGli anni duemilaventi.\nNella stagione 2020-2021 il Maglie, in seguito alla riforma del campionato di Eccellenza, viene ammesso al massimo campionato regionale dopo 11 anni di assenza.\nAllenatori e Presidenti.\nDi seguito l'elenco di allenatori e presidenti del Maglie dall'anno della fondazione.\nPartecipazioni ai campionati.\nCampionati nazionali.\nLa Toma Maglie ha partecipato complessivamente a 32 campionati organizzati dalle leghe nazionali della FIGC: in chiaro sono evidenziate le annate a carattere professionistico secondo le disposizioni delle NOIF in tema di tradizione sportiva cittadina.\nCampionati regionali.\nIl campionato 1937-1938 di Seconda Divisione fu disputato dalla \"Polisportiva Magliese\" che vinse il torneo e acquis\u00ec il diritto a partecipare al campionato di Prima Divisione che per\u00f2 non fu disputato per motivi bellici. In seguito, la \"Polisportiva Magliese\", insieme ad altre squadre cittadine, si fuse alla Toma Maglie trasferendo a quest'ultima i meriti sportivi conseguiti nella stagione 1937-1938. In virt\u00f9 di tale trasferimento, la Toma Maglie disput\u00f2 il suo primo campionato di Prima Divisione nella stagione 1946-1947.\nTifoseria.\nStoria.\nDal 1951-52, anni del primato in Serie C, la squadra ha sempre potuto contare su un gran seguito di pubblico: a quest'epoca risalgono infatti i primi protonuclei di tifo organizzato. La squadra, in quegli anni seconda in Puglia per seguito di tifosi solo al Bari, era supportata anche da tifosi provenienti dai paesi limitrofi. In particolare i primi tifosi magliesi, unitamente ai giovani provenienti principalmente da Cursi e Scorrano, tifavano per la Toma dalla vecchia Curva Nord, oggi demolita. Il primo gruppo organizzato, tuttavia, arriver\u00e0 solo nel 1978.\nDal 1967, anno di rifacimento dello stadio Antonio Tamborino Frisari, la falange calda del tifo magliese ha costantemente continuato a cambiare settore: prima nella tribuna ovest, per poi trasferirsi nella gradinata est all'inizio degli anni '80, con la fondazione dei primi gruppi organizzati.\nIl principale gruppo di tifosi fu quello degli \"Ultr\u00e0 Maglie (1978),\" seguito nel 1986 dal \"Collettivo Alkolico Ultr\u00e0 Maglie\" (abbreviato CAUM) e numerosi altri gruppi come \"Maglie Paranoica, Linea Rasta, Mods, Tipi Loschi, Stonati, Gruppo D'Azione\" e uno tra i primi gruppi femminili della regione, le \"Girls\". Nel 1993, con il ritorno del club nel Campionato Nazionale Dilettanti, compaiono anche i gruppi \"Old's Drunk\" e \"Tomania\". In quest'anno il Tamborino Frisari raggiunge per ben due volte il tutto esaurito, contro il Nard\u00f2 e contro il Taranto, contando oltre 4 000 tagliandi venduti e viaggiando su una media di 2 500 spettatori a incontro.\nIl 1995 \u00e8 un anno di svolta per la tifoseria giallorossa: a seguito degli arresti di Francavilla nel dopo-partita di -Maglie e le numerose diffide dopo il derby contro il , vengono sciolti per protesta tutti i gruppi della gradinata, ad eccezione degli \"Ultras Maglie '86.\" Negli anni successivi, con il finire della protesta, vengono fondati i nuovi gruppi \"Nucleo Ostile\", \"Luridi\" e \"Magalia\", mentre alcuni vecchi gruppi vengono rifondati, come ad esempio i \"Fedeli alla Linea\" (ex \"Linea Rasta\").\nNel 1997, negli ultimi anni di Serie D, la tifoseria organizzata magliese \u00e8 costretta a ritornare nella tribuna ovest a causa delle nuove normative per la sicurezza e l'ordine pubblico.\nNei primi anni 2000 i gruppi si riuniscono nuovamente dietro lo striscione Ultras Maglie e, nel 2005, fondato da giovanissimi tifosi magliesi, nasce il gruppo dei \"Boys Maglie\", seguito qualche anno pi\u00f9 tardi dagli \"Hot Headz.\" Gli anni duemila sono segnati da continue retrocessioni e promozioni tra Eccellenza e Promozione Pugliese, crisi societarie e rischi di mancata iscrizione al campionato. In questo periodo pi\u00f9 volte i tifosi magliesi riescono a salvare il titolo sportivo.\nNel 2018-2019, dopo una dura contestazione, i Boys riescono ad ottenere il ritorno in gradinata est. Con il cambio di destinazione del settore, tornano in gradinata anche i gruppi storici \"Ultras Maglie '86\" e \"Luridi 1995\".\nLa stagione 2020-2021 vede nascere due nuovi gruppi in gradinata est: \"Bravi Ragazzi\" e \"I Ragazzi della Est\".\nGemellaggi e rivalit\u00e0.\nLa tifoseria magliese \u00e8 legata da uno storico gemellaggio con i tifosi dell', celebrato ogni anno con festosi prepartita, mentre vi \u00e8 un rapporto di amicizia e rispetto con i tifosi di Fasano, Manfredonia, Salernitana (principalmente tra i gruppi \"Lions\" e \"Ultr\u00e0 Maglie 1986\"), Monopoli e Cursi.\nLe rivalit\u00e0 pi\u00f9 accese per i tifosi giallorossi sono sicuramente quelle con Galatina e Nard\u00f2, e molto sentite sono quelle con Manduria, Ostuni e Taurisano. Rapporti di ostilit\u00e0, generatisi soprattutto durante gli anni ottanta e novanta, esistono anche con Martina, Gallipoli, Casarano e Altamura.\nGli ultras magliesi sono spesso stati colpiti da numerosi provvedimenti DASPO e arresti in seguito a contatti con altre tifoserie. Eclatanti furono le violenze nel post-partita di Martina-Maglie giocata sul neutro di Francavilla Fontana nel 1994-1995, durante le quali a circa un centinaio di ultras giallorossi fu notificata una diffida.\nNella stagione 2006-2007 molti DASPO furono emessi nei confronti dei tifosi trianellati a causa degli scontri sul terreno di gioco del Tamborino Frisari successivi alla gara Maglie-Galatina del 9 novembre 2006. In questa occasione gli ultras giallorossi riuscirono ad impossessarsi dello striscione galatinese \"Park Kaos\", dopo aver esposto un altro striscione, quello dei \"Leoni della Ovest\", sottratto pochi anni prima sempre ai danni della tifoseria biancostellata.\nNegli ultimi anni, nonostante l'inasprimento delle leggi contro la violenza negli stadi e i servizi d'ordine sempre pi\u00f9 serrati anche nelle categorie minori, gli ultras magliesi sono stati protagonisti di violenze e scaramucce con gli storici rivali di Manduria, Ostuni e Taurisano.\nLo stadio.\nL'Unione Sportiva Toma Maglie gioca le partite casalinghe nello Stadio Comunale \"Antonio Tamborino Frisari\"."}
{"id": "1820584", "revid": "113572986", "url": "https://it.wikipedia.org/wiki?curid=1820584", "title": "Ciproterone acetato", "text": "Il ciproterone acetato (CPA) \u00e8 un farmaco ad azione anti-androgena, cio\u00e8 blocca l'azione del testosterone (e del suo metabolita attivo di-idrotestosterone) sui tessuti. La sua azione si esplica attraverso il blocco dei recettori degli androgeni e attraverso la soppressione dell'ormone luteinizzante che, a sua volta, determina una riduzione dei livelli di testosterone. Il ciproterone acetato trova pertanto indicazione nei tumori della prostata o nell'ipertrofia prostatica, negli stati ipersessuali e in altre condizioni in cui il processo morboso dipende dalla presenza di ormoni androgeni. A causa della sua attivit\u00e0 anti-androgena, viene anche somministrato a persone che desiderano sottoporsi a trattamenti per il cambio di sesso.\nPoich\u00e9 il ciproterone acetato ha anche una lieve attivit\u00e0 progestinica, pu\u00f2 essere utilizzato nei disturbi climaterici (le cosiddette \"vampate\") ed entra nella composizione di alcuni contraccettivi orali come coadiuvante del trattamento per l'irsutismo.\nControindicazioni.\nDa evitare in caso di malattia epatica e forme di diabete e disturbi depressivi che possono peggiorare la situazione emotiva del soggetto e funzioni anche comuni, non usare in alte concentrazioni per via del danno epatico.\nEffetti indesiderati.\nFra gli effetti indesiderati che il ciproterone acetato comporta ritroviamo ginecomastia, galattorrea, ittero, epatite, acne, osteoporosi"}
{"id": "1820585", "revid": "7336", "url": "https://it.wikipedia.org/wiki?curid=1820585", "title": "Cerambice", "text": ""}
{"id": "1820591", "revid": "339392", "url": "https://it.wikipedia.org/wiki?curid=1820591", "title": "Sepahan", "text": ""}
{"id": "1820594", "revid": "111026166", "url": "https://it.wikipedia.org/wiki?curid=1820594", "title": "Amedeo Michelotti", "text": "Tra le sue opere la \"Storia di Mondov\u00ec\" (1920) e alcune poesie come l\"'Ode dedicata al Corsaglia\" e una raccolta dal titolo \"Pie Rime\". Fu anche un pregevole traduttore delle poesie latine del cardinale Giovanni Bona.\nLa sua opera maggiore \u00e8 senz'altro il volume \"Notizie storiche sulla comunit\u00e0 di San Michele Mondov\u00ec e sui Marchesi Di Ceva Signori del Luogo\" (1936).\nSono da ricordare, inoltre, le \"Memorie della virt\u00f9 di Cecilia Magliano, gentildonna monregalese del seicento\" (1924) e il breve studio \"Del Cardinale Giovanni Bona\" (1937).\nMor\u00ec a San Michele nel 1944. Il comune di San Michele Mondov\u00ec ha intitolato al suo nome una via cittadina."}
{"id": "1820596", "revid": "154893", "url": "https://it.wikipedia.org/wiki?curid=1820596", "title": "Figure Widmanst\u00e4tten", "text": ""}
{"id": "1820597", "revid": "154893", "url": "https://it.wikipedia.org/wiki?curid=1820597", "title": "Conte Alois von Widmanst\u00e4tten", "text": ""}
{"id": "1820598", "revid": "767487", "url": "https://it.wikipedia.org/wiki?curid=1820598", "title": "Valor del coraz\u00f3n", "text": "Valor del coraz\u00f3n \u00e8 un album solista del musicista Ginger, uscito nel 2005. Inizialmente poteva essere ordinato via mail, dal 19 dicembre 2005, finch\u00e9 non usc\u00ec la versione ufficiale nei negozi di dischi, il 9 gennaio 2006. L'album fu prodotto da Ralph Jezzard, produttore che aveva gi\u00e0 contribuito alla creazione di Endless, Nameless, album dei The Wildhearts."}
{"id": "1820600", "revid": "767487", "url": "https://it.wikipedia.org/wiki?curid=1820600", "title": "Antonio de la Cruz", "text": "Carriera.\nHa militato nel Barcellona dal 1972 al 1979, allenando la squadra in parte nel 2003.\nHa giocato anche per la , partecipando al ."}
{"id": "1820604", "revid": "287204", "url": "https://it.wikipedia.org/wiki?curid=1820604", "title": "Eccellenza 1997-1998", "text": "Il campionato italiano di calcio di Eccellenza regionale 1997-1998 \u00e8 stato il settimo organizzato in Italia. Rappresenta il sesto livello del calcio italiano. Il campionato \u00e8 strutturato su vari gironi all'italiana su base regionale.\nQuesto \u00e8 il quadro delle squadre promosse al C.N.D. dai vari campionati di Eccellenza regionale. Sono ammesse alla massima categoria dilettantistica italiana le vincenti dei rispettivi campionati regionali pi\u00f9 le sette migliori squadre risultanti dai play-off a cui accedono le squadre designate dai vari comitati regionali a seguito dei propri regolamenti."}
{"id": "1820606", "revid": "154893", "url": "https://it.wikipedia.org/wiki?curid=1820606", "title": "Alois von Widmanst\u00e4tten", "text": ""}
{"id": "1820608", "revid": "254401", "url": "https://it.wikipedia.org/wiki?curid=1820608", "title": "Rio Basco", "text": ""}
{"id": "1820613", "revid": "86599", "url": "https://it.wikipedia.org/wiki?curid=1820613", "title": "21564 Widmanst\u00e4tten", "text": "21564 Widmanst\u00e4tten \u00e8 un asteroide della fascia principale. Scoperto nel 1998, presenta un'orbita caratterizzata da un semiasse maggiore pari a 3,0967751\u00a0UA e da un'eccentricit\u00e0 di 0,1840240, inclinata di 16,83297\u00b0 rispetto all'eclittica.\nL'asteroide \u00e8 dedicato a Alois von Beckh-Widmanst\u00e4tten (1754-1849), chimico austriaco che scopr\u00ec i tipici disegni che appaiono sui meteoriti ferrosi quando li si incidono con acidi. Queste impronte caratteristiche sono dette figure di Widmanst\u00e4tten e possono essere utilizzate per determinare se un campione ferroso \u00e8 in effetti un meteorite."}
{"id": "1820614", "revid": "1372005", "url": "https://it.wikipedia.org/wiki?curid=1820614", "title": "Ducato di Baviera", "text": "Il ducato di Baviera fu uno stato della Germania esistito dal 907 al 1623. La sua capitale erano Ratisbona e dal XII secolo la citt\u00e0 di Monaco di Baviera.\nIl ducato di Baviera era uno dei ducati del Regno dei Franchi Orientali e pass\u00f2 alla dinastia dei Guelfi che notoriamente, tra XII e XIII secolo furono tra i pi\u00f9 fervidi oppositori degli imperatori del Sacro Romano Impero. Uno di questi, Enrico il Leone, duca di Sassonia e Baviera, si scontr\u00f2 con l'imperatore Federico Barbarossa il quale, trionfante, lo priv\u00f2 dei propri domini. I Wittelsbach ricevettero il Ducato di Baviera nel 1180 il quale, con molti mutamenti, rimase loro di fatto sino al 1918.\nAntefatto storico.\nIl ducato dei Bavari.\nLe origini dell'antico ducato bavaro possono essere fatte risalire al 551/555. Nella sua \"Getica\", il cronista Giordane lo definisce:\nI bavari inizialmente colonizzarono l'area attorno il fiume Naab, territorio della futura marca di Nordgau che successivamente verr\u00e0 chiamato Alto Palatinato, sino all'Enns. La residenza dei primi duchi fu perlopi\u00f9 Ratisbona, la \"Castra Regina\" romana, lungo il fiume Danubio. Alcuni cambiamenti si ebbero sul confine orientale quando avvenne lo spostamento dei Longobardi dalla Pannonia, dove vennero sostituiti dagli Avari, all'Italia nel 568 oltre all'insediamento dei Cechi nel territorio della Selva Boema. Attorno al 743 il duca dei Bavari Odilone rese suoi tributari i principi slavi della Carantania, i quali gli avevano chiesto protezione dagli invasori Avari, il cui territorio venne definitivamente annesso al ducato nel 772. In determinati periodi, i bavari riuscirono a estendersi anche a sud del Passo del Brennero.\nSino alla fine del primo ducato, tutti i reggenti erano discendenti dalla casata degli Agilolfingi. Il primo duca documentato fu Garibaldo I, un franco agilolfingio, che govern\u00f2 dal 555 formalmente come vassallo dei Merovingi.\nDurante la cristianizzazione, il vescovo Corbiniano pose le basi per la fondazione della successiva diocesi di Frisinga prima del 724. San Chiliano nel VII secolo era stato missionario prima in Franconia settentrionale, dove san Bonifacio fond\u00f2 la diocesi di W\u00fcrzburg nel 742, e poi in Turingia, dove Chiliano sub\u00ec il martirio. Nelle adiacenti terre alamanniche a ovest del fiume Lech, venne creata la sede vescovile di Augusta. Quando san Bonifacio fond\u00f2 la diocesi di Passavia nel 739, a sud san Ruperto nel 696 aveva gi\u00e0 istituito la diocesi di Salisburgo, probabilmente dopo aver battezzato il duca Teodone I di Baviera alla sua corte di Ratisbona, divenendo cos\u00ec \"Apostolo di Baviera\". Nel 798 papa Leone III cre\u00f2 la provincia ecclesiastica della Baviera con Salisburgo come sede metropolitana e Ratisbona, Passavia, Frisinga e Sabiona come diocesi suffraganee.Con la creazione dell'Impero franco sotto la dinastia dei Carolingi, l'autonomia dei duchi dei Bavari ebbe fine: nel 716 i Carolingi incorporarono le terre della Franconia a nord, dove i vescovi di W\u00fcrzburg avevano ottenuto una posizione dominante. A ovest, Carlomanno aveva soppresso la rivolta degli Alamanni del 746. L'ultimo sovrano tribale della Baviera fu duca Tassilone III cerc\u00f2 invano di mantenere la propria indipendenza in alleanza coi Longobardi. La conquista del regno longobardo ad opera di Carlo Magno segn\u00f2 la fine di Tassilone III che venne deposto nel 788. Con la dieta di Francoforte sul Meno del 794 la Baviera divenne ufficialmente una prefettura franca.\nIl regno franco di Baviera.\nNella sua \"Ordinatio Imperii\" dell'817, il figlio e successore di Carlo Magno Ludovico il Pio, regol\u00f2 la successione dell'Impero carolingio, assegnando il titolo imperiale e il regno d'Italia al suo figlio primogenito Lotario I, mentre i suoi fratelli minori ottennero dei reami subordinati all'autorit\u00e0 imperiale.\nIn particolare, Ludovico II il Germanico divenne re di Baviera, territorio divenne centro del suo potere, inoltre, il padre gli assegn\u00f2 la marca di Carinzia, insieme alla Carniola, alla marca Orientale e alla marca di Pannonia in modo che si potesse occupare della difesa del confine orientale dell'Impero. Con il trattato di Verdun dell'843 la Baviera divenne parte del regno dei Franchi Orientali sotto Ludovico il Germanico e alla sua morte il titolo reale di Baviera pass\u00f2 al suo primogenito Carlomanno nell'876. Nell'880, alla morte del padre, Arnolfo di Carinzia, figlio naturale di Carlomanno, si assicur\u00f2 le terre della marca di Carinzia, guerreggi\u00f2 contro Carlo il Grosso nell'887 e venne eletto re dei Franchi Orientali l'anno successivo. La Carinzia e la Baviera divennero dunque le basi del suo potere con Ratisbona come sua sede.\nNell'899 il regno dei Franchi Orientali pass\u00f2 a Ludovico IV il Fanciullo, figlio di Arnolfo, e durante il suo regno vi furono continue incursioni ungare. La resistenza a queste continue razzie divenne gradatamente sempre pi\u00f9 flebile, sino alla decisiva sconfitta subita nella battaglia di Presburgo del 5 luglio 907, che segn\u00f2 la perdita definitiva della marca Orientale e della marca di Pannonia. Nel 911 quando Ludovico IV il Fanciullo, mor\u00ec senza eredi si ebbe una discontinuit\u00e0 dell'autorit\u00e0 centrale, che port\u00f2 ad un rafforzamento dei ducati locali.\nStoria.\nLuitpoldingi e Ottoniani.\nGi\u00e0 sotto la dinastia carolingia il governo della Baviera era stato affidato a diversi prefetti, tra cui Geroldo, Audulfo, Engildeo e il conte di Scheyern Liutpoldo, che dovevano occuparsi della difesa della frontiera meridionale del dominio franco. Liutpoldo stesso rimase ucciso nella battaglia di Presburgo e suo figlio Arnolfo venne nominato duca di Baviera, divenendo il primo regnante della dinastia dei Luitpoldingi. Dal momento che si era rifiutato di riconoscere la sua supremazia, il re di Germania Corrado I attacc\u00f2 pi\u00f9 volte Arnolfo, ma senza ottenere risultati.\nIl figlio di Arnolfo, Eberardo venne poi deposto da re Ottone I di Germania nel 938 e succeduto dal fratello minore Bertoldo. Nel 948 re Ottone riusc\u00ec infine a privare i Luipoldingi dei loro domini e install\u00f2 in Baviera suo fratello minore Enrico I. Il figlio minore di quest'ultimo, Enrico III fu il primo ad essere investito anche del titolo di conte palatino. L'ultimo tentativo dei Luitpoldingi di riprendere il potere fu la creazione di una ribellione al figlio di re Ottone, Liudolfo di Svevia che venne schiacciata nel 954.\nNel 952 il duca Enrico I ricevette inoltre la marca di Verona in Italia, che Ottone I aveva ottenuto da re Berengario II d'Italia. Gli Ungari continuarono a rappresentare un problema per la Baviera dell'epoca sino alla decisiva vittoria di re Ottone nella battaglia di Lechfeld del 955, che consent\u00ec la riannessione alla Baviera della marca orientale. I Magiari si ritirarono quindi oltre la Leita e la Morava, facilitando cos\u00ec una seconda ondata di germanizzazione in Alta e Bassa Austria e in Carniola. Seppur governata dalla dinastia ottoniana, discendente da Enrico I e quindi un ramo collaterale della dinastia reale di Sassonia, il conflitto tra i duchi bavaresi e la corte tedesca (dal 962 imperiale) continu\u00f2: nel 976 l'imperatore Ottone II depose il cugino ribelle duca Enrico II di Baviera e fond\u00f2 il ducato di Carinzia che venne assegnata a Enrico III insieme alla marca di Verona. Quando Enrico II si riconcili\u00f2 con la vedova dell'Imperatore nel 985, riottenne il suo ducato anche se il potere dei duchi bavaresi era fortemente diminuito per l'ascesa della casata di Babenberg, divenuti margravi d'Austria, sempre pi\u00f9 indipendenti.\nLa casata dei Guelfi.\nL'ultimo duca ottoniano, il figlio di Enrico II, Enrico III, venne eletto re dei Romani nel 1002. Il ducato, a momenti alterni, fu governato in unione personale dai re di Germania, da duchi dipendenti o persino da figli dell'imperatore, una tradizione mantenuta anche dai successori della dinastia Salica. Questo periodo vide per\u00f2 l'ascesa di diverse famiglie aristocratiche locali come ad esempio i conti di Andechs o il casato di Wittelsbach. Nel 1061 l'imperatrice vedova Agnese di Poitou infeud\u00f2 il conte sassone Ottone di Northeim del ducato di Baviera. Ad ogni modo il di lei figlio, Enrico IV del Sacro Romano Impero, riprese il ducato e scaten\u00f2 la ribellione sassone del 1073. Enrico concesse la Baviera a Guelfo, discendente dalla casa d'Este e progenitore della dinastia guelfa che govern\u00f2 il ducato per i successivi 110 anni.\nFu con questo atto che il ducato di Baviera torn\u00f2 a riemergere sul piano delle relazioni internazionali in seno alla lotta per le Investiture tra l'imperatore ed il papa. I Guelfi si schierarono col papa.\nUn conflitto con la dinastia sveva degli Hohenstaufen nell'elezione del sovrano Corrado III (appartenente a quella dinastia) port\u00f2 poi alla concessione della Baviera ai Babenberg nel 1139. Fu solo Federico Barbarossa che tent\u00f2 una riconciliazione coi Guelfi e nel 1156 concesse nuovamente la \"Marcha Orientalis\" derivata dalla Baviera al guelfo Enrico il Leone, il quale gi\u00e0 era duca di Sassonia.\nEnrico fond\u00f2 diverse citt\u00e0 tra cui Monaco nel 1158. Forte della propria posizione di duca di due stati importanti della Germania, Enrico entr\u00f2 ben presto in conflitto con Federico I Barbarossa che lo band\u00ec dal regno e separ\u00f2 dalla Baviera la Stiria che divenne ducato a parte nel 1180.\nLo stato nell'impero.\nDal 1180 al 1918, i Wittelsbach furono reggenti della Baviera come duchi, divenendone poi principi elettori ed infine sovrani. Quando il conte palatino Ottone VI di Wittelsbach divenne duca col nome di Ottone I di Baviera nel 1180, le casse dello stato erano allo stremo. Nel 1214 i Wittelsbach ottennero anche la contea palatina del Reno.\nNel 1255 le terre dell'Alta Baviera col Palatinato e Nordgau (con sede a Monaco) e della Bassa Baviera (con sedi a Landshut e Burghausen) vennero divise a tal punto che ancora oggi viene conservata la divisione geografica tra alta e bassa Baviera (cfr. \"Regierungsbezirke\").\nMalgrado la rinnovata divisione dopo un brevissimo tempo di riunione, la Baviera ottenne nuovi poteri all'epoca di Ludovico IV del Sacro Romano Impero che venne eletto nel 1328 ed apparteneva alla dinastia dei Wittelsbach. Le nuove aree del Brandeburgo (1323), Tirolo (1342), le contee d'Olanda, Zelanda e Hainaut (1345) vennero, ad ogni modo, perse dai suoi successori. Nel 1369 il Tirolo pass\u00f2 agli Asburgo col trattato di Sch\u00e4rding. Nel 1436 venne perduta la Borgogna. Nel 1329 il trattato di Pavia aveva inoltre diviso la regione del Palatinato in Palatinato Renano e Alto Palatinato. Nel 1328 Salisburgo venne perduta a favore di un dominio religioso.\nTra il XIV ed il XV secolo, l'alta e la bassa Baviera vennero ripetutamente divise. Dopo la divisione del 1392 vennero creati quattro ducati: Baviera-Straubing, Baviera-Landshut, Baviera-Ingolstadt e Baviera-Monaco. Questi ducati erano spesso in lotta tra loro. Il duca Alberto IV di Baviera-Monaco riun\u00ec l'intera Baviera nel 1503 sulla base della primogenitura."}
{"id": "1820616", "revid": "62748", "url": "https://it.wikipedia.org/wiki?curid=1820616", "title": "Samuel Mudd", "text": "Fu arrestato e condannato per favoreggiamento e cospirazione, insieme a John Wilkes Booth ed altri, nell'omicidio di Abraham Lincoln.\nNel carcere dove era imprigionato, l'isola fortezza Fort Jefferson scoppi\u00f2, nel 1867, un'epidemia di febbre gialla per la quale per\u00ec anche il medico del carcere. Mudd ne prese il posto, adoperandosi per arginare la diffusione della malattia. Gli stessi soldati di guarnigione alla fortezza scrissero una petizione in suo favore al presidente Andrew Johnson il quale concesse la grazia e Mudd venne rilasciato nel 1869.\nAlcuni storici attribuirono al suo cognome l'origine dell'espressione \"Your name is mud\" (\"Il tuo nome \u00e8 fango\"). In realt\u00e0 la frase \u00e8 stata riportata nel dizionario \"Slang - A dictionary of the turf\" di John Badcock nel 1823, dieci anni prima della nascita di Mudd, confutando tale teoria.\nMudd nella cultura di massa.\nIl film \"Il prigioniero dell'isola degli squali\" del 1936, diretto da John Ford, \u00e8 basato sulla vita di Mudd."}
{"id": "1820621", "revid": "6340", "url": "https://it.wikipedia.org/wiki?curid=1820621", "title": "Diamat", "text": ""}
{"id": "1820626", "revid": "287204", "url": "https://it.wikipedia.org/wiki?curid=1820626", "title": "Eccellenza 1998-1999", "text": "Il campionato di calcio di Eccellenza regionale 1998-1999 \u00e8 stato l'ottavo organizzato in Italia. Al sesto livello del calcio italiano, il campionato era articolato in gironi all'italiana su base regionale.\nDi seguito \u00e8 riportato il quadro delle squadre promosse al Campionato Nazionale Dilettanti dai vari campionati di Eccellenza regionale. Alla massima categoria dilettantistica italiana erano ammesse le vincenti dei rispettivi campionati regionali e le sette migliori squadre risultanti dai play-off aperti alle squadre designate dai vari comitati regionali a seguito dei propri regolamenti."}
{"id": "1820627", "revid": "767487", "url": "https://it.wikipedia.org/wiki?curid=1820627", "title": "Pausania di Gela", "text": "Fu allievo di Empedocle, che gli dedic\u00f2 il suo poema \"Sulla natura\", e fu autore del libro \"De apno\" (Sul respiro?). Elogi\u00f2 Neocle di Crotone annoverandolo tra i medici periodenti: \u00abNeocle di Crotone e Geleo di Sicilia, pittagorici...\u00bb \nCi \u00e8 pervenuto un epigramma a lui dedicato, che l\"'Antologia Greca\" attribuisce a Simonide, mentre Diogene Laerzio ad Empedocle."}
{"id": "1820632", "revid": "729019", "url": "https://it.wikipedia.org/wiki?curid=1820632", "title": "Aichi K\u014dk\u016bki", "text": "La era un'azienda aeronautica giapponese, ora attiva nella produzione di meccanica di precisione e strumenti di misura.\nStoria.\nFondata nel 1898 a Nagoya, originariamente l'azienda si occupava di apparecchiature elettriche ed orologi. Nel 1920, grazie ad un accordo commerciale di collaborazione con l'azienda tedesca Ernst Heinkel Flugzeugwerke, venne iniziata la produzione di velivoli su licenza. Nel 1932 venne prodotto il primo velivolo di concezione interamente giapponese e destinato, come la maggioranza dei velivoli successivamente prodotti, ad equipaggiare i reparti della Dai-Nippon Teikoku Kaigun K\u014dk\u016b Hombu, l'aviazione della Marina imperiale giapponese. In seguito verranno prodotti motori aeronautici su licenza Daimler-Benz, l'AE1 Atsuta copia del V12 invertito Daimler-Benz DB 601, unico esempio di successo di questa configurazione negli aerei militari giapponesi normalmente equipaggiati da motori radiali. Nel 1943 venne fondata la consociata , incaricata alla sola produzione di velivoli.\nAlla fine della seconda guerra mondiale la produzione aeronautica venne interrotta ed attualmente l'azienda si occupa di meccanica di precisione e strumenti di misura. Anche la Aichi K\u014dk\u016bki KK venne riconvertita ed attualmente, con la ragione sociale , si occupa della produzione di vetture e componenti veicolistici per la Nissan Motor."}
{"id": "1820633", "revid": "1543377", "url": "https://it.wikipedia.org/wiki?curid=1820633", "title": "Lago di Giulianello", "text": "Il Lago di Giulianello \u00e8 un piccolo un lago che, geograficamente e storicamente, si trova nel territorio di Giulianello, frazione di Cori in provincia di Latina, ma amministratativamente fa parte del territorio di Artena, nella citt\u00e0 metropolitana di Roma Capitale, nel Lazio.\nDescrizione.\nPosto tra i monti Lepini a sud, e i Colli Albani a nord, quindi tra tufi vulcanici e pietra calcarea, il lago si forma a partire da una conca, una depressione, dove si raccolgono acque di drenaggio delle precipitazioni meteoriche dei vicini monti Lepini unite a risorgenze di acque sotterranee provenienti da falde sotterranee nel cammino che porta le acque dei Colli Albani al mare. In questa zona, che nel periodo romano era ricompresa nel \"Fundus Julianus\"(fondo appartenente alla \"Gens Julia\" che dette i natali a Giulio Cesare) v\u2019erano anticamente ricompresi tre laghi. \nL\u2019acqua non drenava rapidamente in profondit\u00e0 perch\u00e9 il fondo calcareo era ricoperto da tufi poco permeabili, ivi depositati nel pleistocene a seguito di eruzioni vulcaniche di quello che viene chiamato il vulcano laziale. Tra le collinette formatesi con i detriti lavici eruttati, si annidavano dunque i tre laghi: il\"Lacus Vetus\", il Lago di Giulianello ed il Lago della Pescara. \nIn epoca Volsca, e vi sono ancora i cunicoli di drenaggio in funzione studiati agli inizi del \u2018900 dal De La Blanchere, il \"Lacus Vetus\" venne prosciugato per guadagnare sempre maggiori superficie alla agricoltura. Oggi del \"Lacus Vetus\" ne resta solo il sistema di drenaggio ancora funzionante, ed il toponimo dialettale \u201clacuetra\u201d che scomposto diventa appunto \"Lacus Vetus\". \nNel settecento, sempre per assecondare i desideri dei latifondisti (I Borghese) di assicurare maggiori terreni alla coltura del grano allora molto redditizia, venne prosciugato anche il Lago della Pescara. Protest\u00f2 la popolazione di Artena che si vide privare degli antichi usi di pesca, ma soprattutto degli usi di abbeveraggio e lavar panni che esercitava sulle acque del Lago. Il prosciugamento venne eseguito ugualmente e del Lago ne rimane ora solo il toponimo che d\u00e0 il nome al colle nei paraggi del quale si trovava ed un \u201cpantano\u201d che nelle stagioni piovose si forma ancora nella parte pi\u00f9 depressa. Dei tre laghi rimane ora solo il Lago di Giulianello. Un piccolo lago naturale a forma subellittica. Al lago si arriva grazie ad un tratturello appartenente al demanio armentizio che collega la Provinciale Velletri-Anzio con il lago.\nNel 2007, con decreto del presidente della Regione Lazio il lago, e la zona circostante, sono stati eretti a monumento naturale. \nSito di gradevole bellezza paesaggistica, ospita una notevole biodiversit\u00e0 di fauna (ittica e avifaunistica) e di flora (canneti e querce secolari lungo la riva).\nStoria.\nUn insediamento protourbano, secondo recenti indagini, si sarebbe sviluppato sul colle della Coedra, una delle colline che sovrasta il lago, sulla antica Via Doganale, a partire dal IX secolo a.C., fino a divenire uno dei pi\u00f9 estesi di tutto il Lazio. Sembra sia stato abbandonato nel VI secolo a.C.. Probabilmente la sua fortuna, e la sua fine, sono legate agli eventi che vanno dalla fine della dinastia dei Tarquini a Roma all'espansione da parte dei Volsci.\nMonumento naturale.\nIl 21 giugno 2007 la Regione Lazio ha istituito con decreto il Monumento naturale \"Lago di Giulianello\", avviando l'iter per la regolamentazione normativa del sito al fine di salvaguardarlo e valorizzarne le particolarit\u00e0. L'area protetta ha un'estensione di 167,81 ettari.\nI motivi principali del decreto:\nFauna.\nIl lago rappresenta l'habitat per numerose specie di uccelli e di pesci. \nTra gli uccelli si segnala la presenza dell'Averla Capirossa, della Cannaiola, della Folaga comune e del Torcicollo. Tra i pesci la tinca, l'anguilla, la scardola e il persico reale.\nCultura.\nEventi.\nOgni anno a fine estate sulle sponde del lago si tiene la manifestazione \"Il Lago Cantato\", rassegna dedicata alla cultura e alla civilt\u00e0 contadina con particolare attenzione alla salvaguardia delle tradizioni e del territorio.\nCinema.\nNel 1911, proprio sul lago di Giulianello, oltre che nelle campagne veliterne, fu girato il primo film degli studi cinematografici della Helios Film di Velletri, allora esistenti; il titolo del film muto, girato in bianco e nero e della durata di 15', era l'Inferno..\nPesca.\nLa pesca \u00e8 molto praticata sul luogo dagli appassionati locali. Il metodo preferito \u00e8 quello detto \"a spinning\", ma sono praticati, in larga misura, anche i metodi detti \"a fondo\" e \"all'inglese\"."}
{"id": "1820636", "revid": "124658029", "url": "https://it.wikipedia.org/wiki?curid=1820636", "title": "Joaquim Rif\u00e9", "text": "Carriera.\nGiocatore.\n\u00c8 stato capitano del , con cui gioc\u00f2 dal 1963 al 1976.\nHa disputato 4 partite con la , segnando un gol nella gara d'esordio contro la il 28 febbraio 1968.\nAllenatore.\nDopo il suo ritiro dal calcio giocato, subentr\u00f2 al posto di Lucien Muller come allenatore del Barcellona nel corso della stagione 1978-1979, portandola a vincere la Coppa delle Coppe, per poi essere a sua volta sostituito da Helenio Herrera durante la stagione 1979-1980. Verso la fine della stagione 1980-1981 allen\u00f2 il Levante."}
{"id": "1820643", "revid": "606039", "url": "https://it.wikipedia.org/wiki?curid=1820643", "title": "Organo Kilham", "text": "Organo di Kilham, \u00e8 un organo animale, scoperto dallo zoologo Ben Kilham, dal quale prende il nome, situato nella bocca degli orsi bruni.\nServe specialmente nei cuccioli a riconoscere, assaggiandoli anche per alcuni secondi, fiori e piante, riconoscendo cos\u00ec quelli nocivi. Questa \u00e8 finora l'unica scoperta dello scienziato zoologo con le prerogative del metodo scientifico, e che quindi potrebbe essere attendibile. Se cos\u00ec fosse, per\u00f2, si potrebbero rivalutare altri esperimenti (ad esempio il riconoscimento di se stessi nello specchio o altri esperimenti con scimpanz\u00e9 che dovevano riuscire a impilare delle scatole per prendere un premio in cibo) fatti con campione ridotto e quindi difficilmente valutabili."}
{"id": "1820645", "revid": "287204", "url": "https://it.wikipedia.org/wiki?curid=1820645", "title": "Raimondo del Balzo", "text": ""}
{"id": "1820647", "revid": "114180034", "url": "https://it.wikipedia.org/wiki?curid=1820647", "title": "Raimondo Del Balzo (regista)", "text": "Biografia.\nGi\u00e0 giornalista, inizia la sua carriera cinematografica come regista riportando in voga il genere \"strappalacrime\" con il film \"L'ultima neve di primavera\" seguito poi da \"Bianchi cavalli d'agosto\". Gli elementi drammatici e con protagonisti bambini destinati a morire o all'infelicit\u00e0, sono la caratteristica che il regista sposa in questi primi film per suscitare la commozione negli spettatori; finalit\u00e0 che non abbandoner\u00e0 neppure nei film successivi. Muore prematuramente all'et\u00e0 di 56 anni stroncato da un tumore."}
{"id": "1820649", "revid": "61051", "url": "https://it.wikipedia.org/wiki?curid=1820649", "title": "Balanophyllia europaea", "text": "Balanophyllia europaea, conosciuta comunemente come madrepora solitaria, \u00e8 una madrepora della famiglia Dendrophylliidae.\nHabitat e distribuzione.\nComune su fondali duri, fino a circa 40 metri di profondit\u00e0. Endemica del Mar Mediterraneo.\nDescrizione.\nSpecie non coloniale, si presenta con la tipica forma a cestello schiacciato nella parte centrale, di solito pi\u00f9 largo che alto, di colore marrone chiaro, da cui si protendono 48 tentacoli. Vive in simbiosi con zooxantelle. Fino a 3 centimetri di diametro."}
{"id": "1820654", "revid": "628767", "url": "https://it.wikipedia.org/wiki?curid=1820654", "title": "Pausa (Per\u00f9)", "text": "Pausa \u00e8 una citt\u00e0 del Per\u00f9 e capitale della Provincia di Paucar del Sara Sara."}
{"id": "1820655", "revid": "154893", "url": "https://it.wikipedia.org/wiki?curid=1820655", "title": "Alois Joseph Franz Xaver Beckh, Edler von Widmanstetter", "text": ""}
{"id": "1820658", "revid": "1573940", "url": "https://it.wikipedia.org/wiki?curid=1820658", "title": "Balanophyllia", "text": "Balanophyllia \u00e8 un genere di madrepore della famiglia Dendrophylliidae.\nTassonomia.\nIl genere comprende le seguenti specie:"}
{"id": "1820662", "revid": "767487", "url": "https://it.wikipedia.org/wiki?curid=1820662", "title": "Yoni (album)", "text": "Yoni \u00e8 un album del musicista Ginger, pubblicato nel 2007. Fu prodotto con Tim Smith e Jason Edwards, uno dei Cardiacs e l'altro dei Wolfsbane. L'album fu dedicato ed ispirato ad un membro molto attivo e tenace di una community di Ginger &amp; The Wildhearts, che mor\u00ec il 3 dicembre 2006."}
{"id": "1820664", "revid": "767487", "url": "https://it.wikipedia.org/wiki?curid=1820664", "title": "Joan Segarra", "text": ""}
{"id": "1820665", "revid": "104458", "url": "https://it.wikipedia.org/wiki?curid=1820665", "title": "Karin K\u00f6llerer", "text": "Biografia.\nStagioni 1988-1997.\nSpecialista delle prove tecniche originaria di Oberalm e sposata con il norvegese Atle Sk\u00e5rdal, a sua volta sciatore alpino di alto livello, Karin K\u00f6llerer debutt\u00f2 in campo internazionale in occasione dei Mondiali juniores di Madonna di Campiglio 1988 e nella stagione 1989-1990 vinse la classifica di supergigante di Coppa Europa. In Coppa del Mondo ottenne il primo piazzamento di rilievo il 22 dicembre 1990 a Morzine in combinata (13\u00aa) e il primo podio il 28 marzo 1993 a \u00c5re, giungendo 2\u00aa in slalom speciale dietro alla svizzera Vreni Schneider.\nNella stagione 1994-1995 vinse la Coppa Europa, piazzandosi anche 3\u00aa nella classifica di slalom gigante. Esord\u00ec ai Campionati mondiali nella rassegna iridata della Sierra Nevada 1996, dove fu 9\u00aa nello slalom speciale e non complet\u00f2 lo slalom gigante; anche l'anno dopo ai Mondiali di Sestriere non port\u00f2 a termine lo slalom gigante.\nStagioni 1998-2002.\nNella stagione 1997-1998 in Coppa Europa ottenne l'ultima vittoria, il 15 febbraio a Missen in slalom speciale, e si piazz\u00f2 2\u00aa nella classifica di slalom gigante e ai Mondiali di Vail/Beaver Creek 1999 fu 6\u00aa nello slalom speciale e non complet\u00f2 lo slalom gigante. \nIl 14 dicembre 2000 sal\u00ec per l'ultima volta sul podio in Coppa Europa, a Chamonix in slalom gigante (2\u00aa), e ai successivi Mondiali di Sankt Anton am Arlberg 2001, sua ultima presenza iridata, si classific\u00f2 nuovamente 6\u00aa nello slalom speciale; nella stessa stagione in Coppa del Mondo conquist\u00f2 il suo ultimo podio, arrivando 3\u00aa nello slalom speciale di Garmisch-Partenkirchen del 18 febbraio. Si conged\u00f2 dalle competizioni in occasione dello slalom speciale di Coppa del Mondo disputato il 9 dicembre 2001 a Sestriere, senza terminare la prova; non prese parte a rassegne olimpiche.\nPalmar\u00e8s.\nCoppa Europa.\nCoppa Europa - vittorie.\nLegenda:\nSG = supergigante\nGS = slalom gigante\nSL = slalom speciale\nNor-Am Cup.\nNor-Am Cup - vittorie.\nLegenda:\nSL = slalom speciale"}
{"id": "1820677", "revid": "767487", "url": "https://it.wikipedia.org/wiki?curid=1820677", "title": "Nicol\u00e1s Crovetto", "text": "Biografia.\nIl suo cognome in realt\u00e0 sarebbe Corvetto e per un errore che risale fin dall'epoca dell'emigrazione in Cile dei suoi antenati \u00e8 stato trascritto come Crovetto.\nCarriera.\nInizia a muovere i primi passi su un campo di calcio nella squadra della sua citt\u00e0, il Coquimbo Unido. Qui resta fino al 2007, dopo aver fatto tutta la trafilata nelle giovanili, a 21 anni si trasferisce all'Audax Italiano dove gioca solo una stagione perch\u00e9 viene subito notato dai dirigenti dell', da sempre molto attenti ai giovani di tutto il mondo, e portato in Friuli nell'estate del 2008. Il 12 giugno 2008 viene ufficializzato il passaggio alla societ\u00e0 di Udine. Elemento superfluo nella rosa di Marino, non trova spazio, cos\u00ec a gennaio finisce in prestito in Spagna all'Albacete. Nel giugno 2009 si trasferisce alla ; l'esperienza nelle file alabardate si chiude con 6 presenze fino a gennaio 2010, mese durante il quale viene ingaggiato dal Taranto."}
{"id": "1820681", "revid": "729019", "url": "https://it.wikipedia.org/wiki?curid=1820681", "title": "McDonnell Douglas MD-12", "text": "Il McDonnell Douglas MD-12 fu un progetto di aereo di linea ipotizzato dalla McDonnell Douglas nel 1992 per lo sviluppo di un \"superjumbo\", la cui prima versione aveva tre motori. Il progetto venne successivamente abbandonato poich\u00e9 la McDonnell Douglas non ricevette alcun ordine. Il design avrebbe dovuto essere simile al Boeing 747. Successivamente allo studio dell'MD-12 venne sviluppato l'MD-XX derivato dall'MD-11, ma anch'esso venne abbandonato poco dopo.\nStoria del progetto.\nContesto.\nLa McDonnell Douglas inizi\u00f2 lo sviluppo di una versione pi\u00f9 grande dell'MD-11 chiamata MD-12X trijet. L'MD-12 venne presentato nell'ottobre del 1991. Le dimensioni erano molto imponenti per l'epoca: 72,5 metri di lunghezza, 64,8 metri di apertura alare e 3 motori (trijet). Nel novembre dello stesso anno venne firmato tra McDonnell Douglas e Taiwan Aerospace Corporation un memorandum per formare una compagnia per lo sviluppo del \"superjumbo\". La compagnia avrebbe dovuto avere come azionisti la McDonnell (51%), la Taiwan Aerospace (41%) e il rimanente 9% suddiviso tra compagnie asiatiche.\nMD-12.\nNel 1991 la McDonnel Douglas separ\u00f2 l'attivit\u00e0 civile da quella militare per ottenere i 4 milioni di dollari necessari allo sviluppo dell'MD-12X in versione trimotore. La separazione della parte militare di McDonnell si rese necessaria poich\u00e9 lo sviluppo del costoso C-17, aveva portato ad una perdita economica alla societ\u00e0, mentre la parte civile (che produceva MD-80 e MD-11) avrebbe attratto pi\u00f9 facilmente investitori stranieri.\nAbbandonato il progetto a 3 motori inizi\u00f2 lo sviluppo di un MD-12 con 4 motori e due ponti di volo sovrapposti. Le dimensioni diminuirono rispetto al precedente progetto a 3 motori: 63,4 metri di lunghezza (- 9,1 metri) e 64,9 metri di apertura alare. La presentazione dell'MD-12 avvenne nell'aprile del 1992. Il design era simile all'Airbus A3XX (il prototipo dell'A380) e al Boeing NLA. La Douglas Aircraft aveva gi\u00e0 sviluppato un aereo a due ponti di volo nel 1960.\nIl primo volo sarebbe dovuto avvenire nel 1995 e le consegne iniziare nel 1997. Malgrado una politica di marketing massiccia ed aggressiva, soprattutto nella stampa specializzata, la McDonnell Douglas non ricevette alcun ordine e la Taiwan Aerospace abbandon\u00f2 il progetto. Un aereo a doppio ponte sembrava troppo costoso e complesso per essere costruito anche da aziende pi\u00f9 grandi come Airbus e Boeing. Per vedere un aereo a doppio ponte costruito in serie si dovette aspettare il 2004 con l'Airbus A380.\nMD-XX.\nFallito il progetto con l'MD-12, la McDonnell Douglas svilupp\u00f2 un velivolo da 300 a 400 posti dall'MD-11. Al Farnborough International Air Show nel 1996, il nuovo aereo trimotore a lungo raggio, MD-XX, venne presentato ufficialmente in due varianti: MD-XX con una fusoliera allungata e l'MD-LR per il lungo raggio. Entrambe le varianti avevano la stessa apertura alare dell'MD-12 mentre l'MD-XX era 9,8 metri pi\u00f9 lungo dell'MD-11 con 375 passeggeri in 3 classi oppure 515 in classe economica. Il raggio di azione era di 7.020 nmi (13.000\u00a0km). La versione MD-LR condivideva le stesse dimensioni dell'MD-XX mentre il raggio di azione \u00e8 stato portato fino a 15.400\u00a0km ( + 2.400\u00a0km). Tuttavia, nell'ottobre dello stesso anno, il consiglio di amministrazione della McDonnel Douglas decise di interrompere lo sviluppo ritenendolo troppo oneroso per la societ\u00e0."}
{"id": "1820683", "revid": "339392", "url": "https://it.wikipedia.org/wiki?curid=1820683", "title": "Viper Mark VII", "text": ""}
{"id": "1820686", "revid": "118604287", "url": "https://it.wikipedia.org/wiki?curid=1820686", "title": "Confessions of a Go Go Girl", "text": "Confessions of a Go Go Girl \u00e8 un Film-tv del 2008, diretto da Grant Harvey."}
{"id": "1820687", "revid": "123723667", "url": "https://it.wikipedia.org/wiki?curid=1820687", "title": "James Agee", "text": " \u00c8 stato insignito di un Premio Pulitzer postumo nel 1957 per il romanzo autobiografico \"A Death in the Family\".\nBiografia.\nInizi\u00f2 la sua carriera nel giornalismo, attivit\u00e0 che prosegu\u00ec parallelamente alla narrativa, collaborando come critico cinematografico con \"The Nation\", dal 1943 al 1948, oltre che su \"Time\", \"Life\", \"Partisan Review\", \"Sight and Sound\".\nInoltre scrisse numerosi saggi raccolti nel libro \"Agee on film\"; un secondo volume con lo stesso titolo incluse tutti i suoi scenari, da \"Un uomo tranquillo\" a \"La regina d'Africa\"."}
{"id": "1820688", "revid": "599013", "url": "https://it.wikipedia.org/wiki?curid=1820688", "title": "Fred Biletnikoff", "text": "Biografia.\nAl college, Biletnikoff a football a Florida State dove fu premiato come All-American, Nel 1963 gioc\u00f2 sia in attacco che in difesa, guidando la squadra sia in ricezioni che in intercetti, uno dei quali ritornato per 99 yard in touchdown (su un passaggio lanciato da George Mira di Miami), un record che resistette fino al 1987, quando un altro Hall of Famer, Deion Sanders, lo super\u00f2 di una yard.\nDopo la laurea fu scelto dagli Oakland Raiders nel corso del secondo giro del Draft AFL 1965 (11\u00ba assoluto) e dai Detroit Lions nel terzo giro del Draft NFL 1965, con la 39\u00aa selezione. Biletnikoff opt\u00f2 per firmare con i Raiders, dove gioc\u00f2 per quattordici stagioni. Nella sua carriera professionistica totalizz\u00f2 589 ricezioni, con un record di dieci stagioni consecutive con almeno 40 passaggi ricevuti, un primato ancor pi\u00f9 notevole considerando che le squadre in cui milit\u00f2 erano spesso orientate al gioco sulle corse e che il calendario era di sole 14 partite. Disput\u00f2 coi Raiders il Super Bowl II (perso contro i Green Bay Packers) e il Super Bowl XI, di cui fu nominato MVP dopo avere ricevuto 4 passaggi per 79 yard che diedero il via a tre touchdown dei Raiders. Tra gli altri wide receiver che hanno ricevuto questo premio, Biletnikoff \u00e8 l'unico ad avere ricevuto meno di cento yard.\nRimasto fermo nel 1979, Biletnikoff disput\u00f2 ancora una stagione nella CFL, con i Montreal Alouettes, nel ruolo di allenatore-giocatore.\nNel 1982 inizi\u00f2 una lunga carriera di allenatore, prima a livello di scuole superiori e poi a livello universitario, fino ad arrivare nel 1985 agli Oakland Invaders della United States Football League, dove guid\u00f2 anche gli Arizona Wranglers l'anno successivo. Dopo due anni nella CFL con i Calgary Stampeders, torn\u00f2 nel 1989 ai Raiders (nel frattempo trasferitisi a Los Angeles), di cui fu l'allenatore dei wide receiver fino al 2006.\nIl Fred Biletnikoff Award, assegnato annualmente al miglior ricevitore nel college football a partire dal 1994, \u00e8 nominato in suo onore. Nel 1999, Biletnikoff \u00e8 stato classificato al numero 94 da \"The Sporting News\" nella lista dei cento migliori giocatori di tutti i tempi.\nPalmar\u00e8s.\nIndividuale.\n MVP del Super Bowl: 1"}
{"id": "1820691", "revid": "1310927", "url": "https://it.wikipedia.org/wiki?curid=1820691", "title": "Juan Manuel Asensi", "text": "Carriera.\nNella sua carriera ha giocato nell'Elche e nel , con cui ha vinto 1 campionato spagnolo, 2 coppe di spagna e 1 Coppa delle Coppe.\nCon la nazionale ha giocato 41 partite segnando 7 gol. A soli diciannove anni ha partecipato, nel 1968, ai Giochi Olimpici di Citt\u00e0 del Messico, mettendo a referto tre presenze e nessun gol."}
{"id": "1820694", "revid": "110157", "url": "https://it.wikipedia.org/wiki?curid=1820694", "title": "Rock Art and the X-Ray Style", "text": "Rock Art and the X-Ray Style \u00e8 il primo album di Joe Strummer and the Mescaleros, uscito nel 1999.\nTracce.\nTutte le tracce sono accreditate a Joe Strummer ed Antony Genn, tranne dove \u00e8 specificato diversamente."}
{"id": "1820702", "revid": "729019", "url": "https://it.wikipedia.org/wiki?curid=1820702", "title": "Pilatusbahn", "text": "La Pilatusbahn (\"Ferrovia del Pilatus\", sigla PB) \u00e8 una ferrovia elettrica a cremagliera a scartamento ridotto di 800 mm che collega Alpnachstad, nel canton Obvaldo, al culmine del Pilatus, posto a 2123 m nella Svizzera centrale.\nSi dice che questa sia la ferrovia a cremagliera pi\u00f9 ripida del mondo: 48% di pendenza ed \u00e8 gestita dall'omonima societ\u00e0 ferroviaria privata svizzera.\nNei dintorni del capolinea superiore, sul Pilatus, sono stati costruiti due grandi alberghi per i visitatori i quali possono fare escursoni a piedi in ampi sentieri protetti.\nStoria.\nLa ferrovia del Pilatus venne costruita alla fine del XIX secolo e inaugurata nel 1889 con trazione a vapore e impiego di un rotabile a vapore automotore a caldaia verticale. Il particolare sistema a cremagliera venne studiato e realizzato dall'ingegnere Eduard Locher che concep\u00ec un sistema di ruote dentate e di dentiera a terra orizzontali. L'esercizio venne trasformato a trazione elettrica dal 15 maggio 1937.\nCaratteristiche.\nLa ferrovia, presentando una pendenza massima del 480 per mille, utilizza un particolare tipo di cremagliera, conosciuto come sistema Locher, nel quale due ruote dentate orizzontali ingranano la rotaia centrale con due cremagliere sagomate. Un sistema di controdischi inoltre assicura il contatto con le gole interne delle due rotaie di corsa permettendo un elevatissimo standard di sicurezza, altrimenti impossibile se non con un impianto a fune. Gli attuali rotabili a trazione elettrica, a corrente continua a 1550 volt, sono di costruzione svizzera Oerlikon/SLM Winterthur."}
{"id": "1820705", "revid": "486946", "url": "https://it.wikipedia.org/wiki?curid=1820705", "title": "Cartellino rosso", "text": ""}
{"id": "1820706", "revid": "486946", "url": "https://it.wikipedia.org/wiki?curid=1820706", "title": "Cartellino giallo", "text": ""}
{"id": "1820707", "revid": "16728642", "url": "https://it.wikipedia.org/wiki?curid=1820707", "title": "Sabu Dastagir", "text": ""}
{"id": "1820708", "revid": "1718925", "url": "https://it.wikipedia.org/wiki?curid=1820708", "title": "Alpnachstad", "text": ""}
{"id": "1820709", "revid": "465169", "url": "https://it.wikipedia.org/wiki?curid=1820709", "title": "Spicchio", "text": "Lo spicchio \u00e8 il termine usato in botanica per designare le singole parti interne degli agrumi e dell'aglio.\nPer estensione, il termine \u00e8 passato ad indicare anche le parti uguali in cui \u00e8 diviso un oggetto tridimensionale sferico. Pi\u00f9 precisamente, si usa per le mongolfiere, i paracadute, i palloni.\nLa sfera terrestre \u00e8 divisa in spicchi dai meridiani."}
{"id": "1820711", "revid": "31789", "url": "https://it.wikipedia.org/wiki?curid=1820711", "title": "Principe Valiant", "text": "Principe Valiant (\"Prince Valiant\") \u00e8 un personaggio dei fumetti creato dal disegnatore e illustratore canadese, poi naturalizzato statunitense, Hal Foster. Creato nel 1937, le tavole sono ancora pubblicate sui supplementi domenicali dei quotidiani americani. Nel 1995 fu uno dei venti personaggi a fumetti inclusi nella serie commemorativa di francobolli statunitensi \"Comic Strip Classics\". Il successo del fumetto ha portato alla produzione di due lungometraggi.\nStoria editoriale.\nHa esordito per il King Features Syndicate il 13 febbraio 1937 con una tavola a colori pubblicata sul Sunday New Orleans Times Picayune. Harold Foster ne cur\u00f2 la realizzazione completa sia dei testi che dei disegni dall'esordio fino al 1972 quando ne affid\u00f2 la realizzazione dei disegni a John Murphy. Foster continu\u00f2 a scriverne i testi fino al 1980, anno del suo abbandono definitivo, due anni prima di morire. Murphy assunse quindi anche la realizzazione dei testi, facendosi aiutare da vari autori tra i quali il figlio Cullen Murphy. Al suo ritiro nel 2004, la serie \u00e8 passata al disegnatore Gary Gianni e a Mark Shultz per i testi.\nIl personaggio rientra nel processo di divulgazione del \"modello americano\" del medioevo cavalleresco, a cui hanno contribuito, negli stessi anni, anche opere cinematografiche come Ivanohe e I Cavalieri Della Tavola Rotonda (entrambi diretti da Richard Thorpe), accrescendo notevolmente la diffusione in America della saga epica di re Art\u00f9. Una particolarit\u00e0 che caratterizza Prince Valiant \u00e8 l'assenza di fumetti di dialogo (le cosiddette nuvolette), che Harold Foster aveva gi\u00e0 sperimentato in Tarzan, adattamento nelle forme del fumetto dell'omonimo romanzo per la United Features, sostituiti dalla narrazione per mezzo di didascalie presenti nel fondo della vignetta.\nEdizioni estere\nIn Italia il personaggio venne presentato, oltre che con il nome originale, anche come Principe Valente o Principe Valentino. Venne pubblicato sul \"Giornale di Cino e Franco\" e altre testate della Casa Editrice Nerbini come Jungla (1937/38), Pinocchio (1938) e Pisellino (1939); nel dopoguerra continu\u00f2 a essere pubblicato da vari editori su testate come il \"Corriere dei Piccoli\" (1952) e negli Albi Spada (1965/69). Nerbini ne pubblic\u00f2 una ristampa cronologica integrale nel 1976.\nTrama.\nValiant, giunto a Camelot dalla lontana Thule, localit\u00e0 immaginaria sulle coste norvegesi, diviene un cavaliere della Tavola Rotonda agli ordini di Re Art\u00f9 e da qui il personaggio parte per il mondo intero: dalle corti reali europee alla Terra santa, dal Sahara all'India, dalla Cina fino all'America, combattendo con la sua spada magica Flamberge contro i Sassoni e gli Unni e altre spedizioni che mettono in risalto il suo valore. Durante una missione salva la principessa Aleta, regina delle Isole Nebbiose, che sposa e dalla loro unione nasce Arn che seguir\u00e0 le gesta del padre. Le avventure hanno sia ambientazioni reali che mitiche, cos\u00ec come le vicende che si trova a vivere, che possono essere storicamente documentate come le crociate per il Santo Sepolcro o di fantasia o relative a ad altri personaggi immaginari come Robin Hood.\nBiografia del personaggio.\nAguar, re di Thule, in Islanda, cristiano, (ma molti suoi sui sudditi adorano Odino, altri sono seguaci dei culti druidici) sposato con una cugina dell'Imperatore di Roma, \u00e8 il padre del principe Valiant; viene detronizzato a seguito di una rivolta per aver represso la pirateria vichinga e quindi esiliato con la sua famiglia e un pugno di fedelissimi. Si stabiliscono e creano un nuovo regno in un piccolo arcipelago vicino alle coste britanniche. Valiant bambino cresce venendo istruito sia studiando i classici del passato latini e greci che le usanze vichinghe, l'uso delle armi e la lotta, oltre alla navigazione e alla guerra. Da adolescente sconfigge un orco che semina il terrore tra i contadini; la madre dell'orco lo maledice e gli profetizza una vita di sofferenze e al suo ritorno a casa apprende della morte per malaria della madre. Decide di partire per Camelot per recarsi alla corte di Re Art\u00f9 e lungo la strada incontra alcuni dei cavalieri della Tavola Rotonda: Tristano, Lancillotto, Parsifal e Gawain. A Camelot diventa amico di Art\u00f9 e del mago Merlino dal quale apprende le arti magiche. Diverr\u00e0 cavaliere dopo aver contribuito a sventare i complotti di Mordred contro Art\u00f9. Valiant si innamora di Ilene gi\u00e0 promessa ad Arn di Ord, figlio di re Lot e per lei si sfidano a duello nel mentre del quale i pirati rapiscono Ilene; pertanto rimandano lo scontro e partono alla ricerca di Ilene in giro per il mondo fino sulle coste del nord America dove Ilene viene per\u00f2 uccisa. Tornati in Britannia, Arn affida definitivamente la \"Spada che canta\" a Valiant.\nA Camelot, intanto \u00e8 giunta la richiesta d'aiuto da parte del generale romano Ezio per combattere gli Unni e Valiant, Gawain, Tristano e pochi altri, si offrono per guidare la pattuglia britannica. Dopo la battaglia si recano a Roma poco prima che Ezio venga ucciso dall'imperatore Valentiniano III. Valiant non torna a Camelot ma continua a girovagare insieme a Slit, giullare e cantastorie itinerante nonch\u00e9 ladro e insieme vagano senza meta, fin quando non vengono a sapere da un moribondo che un piccolo regno nei Carpazi chiede aiuto dagli Unni; lo raggiungono organizzando la resistenza contro gli invasori facendo diventare di questo piccolo regno il baluardo contro il dilagare degli Unni e grazie all'alleanza con altri regni occidentali sconfiggono i barbari.\nValiant decide di riconquistare il trono di Thule per il padre; incontra Sligon, vecchio e malato, che lo riconosce e, inaspettatamente, si sottomette. La coscienza del tradimento, dell'essere venuto meno al giuramento di fedelt\u00e0 al suo sovrano, lo aveva sempre tormentato e restituisce il trono di Thule.\nTornato a Camelot vive molte avventure in giro per il mondo: spedizioni contro i Pitti della Caledonia e gli Scoti d'Irlanda; una circumnavigazione dell'Africa; una spedizione nell'est Europa; si scontrer\u00e0 con lo Sci\u00e0 di Samarcanda e giunger\u00e0 fino in Giappone, ove ricever\u00e0 anche lezioni di arti marziali orientali; un pellegrinaggio in Terra Santa e infine giunge al potente regno delle Isole Nebbiose, regno in cui conosce Aleta che aveva saputo delle sue abili gesta e per questo voleva conoscerlo. Valiant le dichiara il suo amore e chiede la sua mano ma Aleta rifiuta; Valiant quindi la rapisce e la porta sulla nave dove Aleta, ora contenta, gli comunica che, con quel rapimento, ha rispettato in pieno le usanze delle Isole Nebbiose guadagnandosi l'approvazione della sua famiglia e dei suoi sudditi. I due si sposeranno a Roma per mano di papa Leone.\nAleta allontana le sue ancelle in quanto innamorate di suo marito ma una di queste per\u00f2 si uccide perch\u00e9 troppo innamorata di Valiant e un guerriero vichingo della scorta, innamorato dell'ancella, per vendicarsi tradisce Aleta permettendo al capo pirata vichingo Ulfran di rapirla; Valiant lo insegue fino alle cascate del Niagara e lo sconfigge riunendosi con Aleta; mentre sono ancora in nord America nasce il principe Arn, loro primo figlio. Tornati poi in Britannia, accompagnati da una nutrice pellerossa, che rester\u00e0 con loro per sempre, vanno ad Ord, poich\u00e9 Valiant desidera che l'amico sia il padrino di suo figlio ma questi rinfaccia a Valiant l'essere venuto meno al giuramento fatto sulla tomba di Ilene. Anche Arn si \u00e8 sposato e ha chiamato suo figlio Valiant. Dopo aver reso omaggio a re Lot, le due coppie si recano a Camelot, dove Valiant battezza Valiant e Arn battezza Arn. Nel corso degli anni nasceranno altri figli: le gemelle Karen e Valeta, Galan e Nathan.\nContinuano intanto le invasioni barbariche in tutta Europa con l'impero romano ormai in crisi irreversibile. Valiant decide di far divenire Thule, Camelot e le Isole Nebbiose i terminali di una nuova via di scambi e comunicazione coinvolgendo i Visigoti ma questo progetto si scontra con le mire di restaurazione imperiale dei bizantini che, su ordine dell'imperatore Giustiniano, rapiscono il figlio di Valiant, Nathan, appena nato. Dopo lunghe avventure sar\u00e0 salvato da Arn. Valiant diventer\u00e0 poi nonno quando Arn e sua moglie, Maeve, figlia del traditore Mordred, hanno avuto Ingrid. Anche le gemelle si sono sposate: Karen con il gentiluomo napoletano Vanni e Valeta con il discepolo irlandese di Merlino Cormac.\nAltri media.\nNarrativa.\nLa casa editrice Hasting House ha pubblica una serie di sette romanzi illustrati con disegni tratti dal fumetto.\nLungometraggi cinematografici.\nDal fumetto del Principe Valiant sono stati tratti due lungometraggi:"}
{"id": "1820712", "revid": "729019", "url": "https://it.wikipedia.org/wiki?curid=1820712", "title": "Ferrovia Montepulciano-Fontago", "text": "La ferrovia Montepulciano\u2013Fontago fu una linea ferroviaria a scartamento ridotto che colleg\u00f2 Montepulciano alla frazione di Fontago (a seguito del decreto ministeriale del 14 settembre 1925 denominata Montepulciano Stazione&lt;ref name=\"BettiCarboncini1981/10\"&gt;.&lt;/ref&gt;). Rimase in esercizio dal 30 giugno 1917 al 16 settembre 1927&lt;ref name=\"BettiCarboncini1981/11, 15\"&gt;.&lt;/ref&gt;&lt;ref name=\"FENIT1996/143\"&gt;.&lt;/ref&gt;.\nStoria.\nPrecedenti.\nDopo la costruzione e l'attivazione della stazione di Montepulciano della ferrovia Siena-Chiusi, all'epoca della Rete Mediterranea e poi delle Ferrovie dello Stato (FS), lo sviluppo demografico ed economico del comune di Montepulciano e la lontananza del centro abitato dalla stazione (collegati tramite diligenze da una strada carrozzabile lunga 9 chilometri il cui andamento comprendeva discrete pendenze) fecero porre al Comune da parte degli operatori economici locali e della cittadinanza il problema della realizzazione di un collegamento ferroviario con la frazione di Fontago, dove sorgeva la sua stazione&lt;ref name=\"Maramai1980/?\"&gt;.&lt;/ref&gt;.\nPerci\u00f2, il 14 luglio 1885 il Consiglio comunale incaric\u00f2 l'ingegner Carlo Ducci, di Roma, di predisporre un progetto di massima della ferrovia. Secondo il progetto, datato 13 settembre 1885, la ferrovia, destinata a un traffico esclusivamente locale, avrebbe dovuto essere a scartamento normale e avere una lunghezza di 11,115 chilometri, con opere d'arte d'un certo impegno. Il costo, preventivato in circa 1\u00a0200\u00a0000 lire, fu giudicato insostenibile e fece accantonare la proposta&lt;ref name=\"BettiCarboncini1981/10-11\"&gt;.&lt;/ref&gt;.\nNel dibattito, quindi, s'inserirono varie proposte alternative ritenute pi\u00f9 economiche: in particolare quelle d'una tranvia, a scartamento normale e con trazione a vapore, presentata dall'ingegner Cesare Baldi Santagostino nel 1886&lt;ref name=\"BettiCarboncini1981/11\"&gt;.&lt;/ref&gt;, d'una tranvia con trazione elettrica, per la quale gli organi tecnici comunali assunsero informazioni nel 1888, e di una filovia, presentata al Consiglio comunale nella sua adunanza del 16 marzo 1898 e riproposta nel 1906. Lo stesso Consiglio comunale, nell'adunanza del 28 gennaio 1890, considerata la presumibilmente modesta domanda di trasporto, propose d'inserire nel progetto il prolungamento della linea affinch\u00e9, allacciandosi ad altre linee, potesse servire un comprensorio pi\u00f9 ampio\nProgetto.\nNon andato a buon fine un tentativo d'interessare alla questione la Societ\u00e0 Veneta per la costruzione e l'esercizio di ferrovie secondarie italiane, il deputato Giovacchino Bastogi, che nel 1902 era stato eletto nel collegio di Montepulciano, incaric\u00f2 personalmente, sostenendo le spese relative, l'ingegner Ernesto Besenzanica (un tecnico con studio in Roma, che aveva gi\u00e0 una larga fama quale progettista di ferrovie secondarie e di tranvie) di redigere un progetto di massima.\nIl progetto Besenzanica, scartata l'ipotesi di una tranvia, prevedeva la costruzione di una ferrovia a scartamento ridotto a causa della prevedibilmente modesta domanda di trasporto tanto dei viaggiatori quanto delle merci. Esso venne esaminato dal Consiglio comunale di Montepulciano nella sua adunanza del 22 maggio 1908 e approvato in quella del 17 giugno 1908. Il Consiglio Superiore dei Lavori Pubblici, con proprio voto del 28 maggio 1909, espresse parere favorevole alla richiesta, da parte del Comune, di redazione del progetto definitivo e di costruzione della linea. Pertanto, il 20 dicembre 1911 fu concesso al Comune di procedere alla costruzione e all'esercizio di una ferrovia, a scartamento ridotto e con trazione a vapore, collegante la stazione di Montepulciano (sita in localit\u00e0 Fontago) con quella di Montepulciano Citt\u00e0. La convenzione fu approvata e resa esecutiva col Regio Decreto 8 luglio 1912, n. 831.\nLa concessione di costruzione ed esercizio approvata con la convenzione aveva una durata di 70 anni. Il costo di costruzione complessivo, comprendente la costruzione dell'infrastruttura, l'acquisto del materiale rotabile e le spese di avvio dell'esercizio, fu determinato in 1\u00a0267\u00a0352 lire. Lo Stato accord\u00f2 una sovvenzione annua, per la costruzione e l'esercizio, di 5\u00a0883 lire per km, mentre gli enti locali stabilirono un contributo di 12\u00a0615 lire all'anno per 50 anni.\nApprovazione del progetto.\nIl progetto esecutivo della linea, predisposto dall'ingegner Mario Vanni a seguito dell'incarico conferitogli dal Comune, il 10 aprile 1912 fu presentato al Consiglio Superiore dei Lavori Pubblici, che espresse voto favorevole nella sua seduta del 28 novembre 1912. Il relativo decreto ministeriale di approvazione fu firmato il 13 dicembre 1912.\nIl tracciato del progetto Vanni coincideva quasi del tutto con quello del progetto Besenzanica. Tuttavia, a seguito del voto del 28 maggio 1909, esso presentava alcune modifiche volte a migliorare l'andamento planimetrico e altimetrico della linea: la riduzione del numero delle curve di raggio minimo di 70 m e l'aumento della lunghezza dei tronchi in rettifilo. Tali modifiche aumentarono di 4, portandolo a 38 complessivi, il numero dei passaggi a livello.\nLa costruzione della ferrovia fu subconcessa dal Comune di Montepulciano alla \"Societ\u00e0 anonima per l'esercizio della ferrovia Fontago-Montepulciano\" (SAF) a seguito degli atti del 3 febbraio e del 25 aprile 1912. Alla SAF, costituitasi a Montepulciano il 19 febbraio 1912 con un capitale di 100\u00a0000 lire, con ulteriori atti del 12 marzo e del 25 aprile 1912 il Comune concesse anche l'esercizio della linea.\nCostruzione della linea e arrivo del materiale rotabile.\nI lavori di costruzione della linea e degli impianti ebbero inizio nel 1913 e, anche a causa delle difficolt\u00e0 generate dalla prima guerra mondiale, furono completati nel 1917.\nIl materiale rotabile arriv\u00f2 a Montepulciano a partire dal febbraio 1916. Dopo varie corse di treni materiali e alcune corse con invitati, tra cui \u00e8 meritevole di menzione quella del 25 aprile 1916 che ebbe a bordo il sindaco e altri maggiorenti di Moltepulciano, il 26 e il 27 aprile 1916 si svolse la consegna ufficiale delle locomotive acquistate dalle Ferrovie Adriatico Appennino, dove avevano i numeri di matricola 31 e 32. Dopo il collaudo esse rimasero in attesa dell'attivazione dell'esercizio nella rimessa di Montepulciano&lt;ref name=\"BettiCarboncini1981/12\"&gt;.&lt;/ref&gt;.\nCollaudo, inaugurazione e servizio.\nDopo un breve periodo di preesercizio non ufficiale, il 13 e 14 giugno 1917 fu svolta la visita di ricognizione ufficiale da parte dei funzionari tecnici ministeriali. Gioved\u00ec 28 giugno si svolse l'inaugurazione ufficiale, con la benedizione da parte del vescovo e il tradizionale rinfresco. Sabato 30 giugno ebbe inizio il servizio completo di trasporto dei passeggeri e delle merci. Erano programmate in orario cinque coppie di treni viaggiatori e il tragitto veniva percorso in 35 minuti.\nUna volta cessato l'entusiasmo iniziale, sulla ferrovia, priva di vitalit\u00e0 economica perch\u00e9 avente il limitato scopo previsto dal progetto, cominciarono a verificarsi disfunzioni e incidenti che ne sottolinearono i limiti&lt;ref name=\"BettiCarboncini1981/14-15\"&gt;.&lt;/ref&gt;.\nGi\u00e0 dal 22 luglio 1917 iniziarono le lamentele per la sospensione senza preavviso del servizio, preludio alla riduzione da cinque a tre del numero di coppie di treni previste in orario, avvenuta nell'ottobre 1917.\nIl 24 ottobre 1919 ci fu il primo grave incidente. Il treno partito alle 5.30 da Montepulciano, mentre impegnava la curva di Val di Piatta, sotto le Caggiole, svi\u00f2 a causa della rottura dei freni di un carro merci. La locomotiva si ribalt\u00f2, adagiandosi nel campo sottostante e circa trenta passeggeri rimasero feriti. Il servizio fu sospeso per alcuni mesi e riapparvero le diligenze. Altri deragliamenti si ebbero il 19 febbraio 1920 in localit\u00e0 Gracciano e il 13 settembre 1923 presso le Caggiole. Altri svii seguirono negli anni e a essi si aggiunsero incidenti di varia gravit\u00e0, tra cui l'investimento d'un carro agricolo avvenuto il 13 ottobre 1923, a seguito del quale mor\u00ec una donna.\nLa situazione della ferrovia continuava a peggiorare. Dal 1\u00ba marzo 1923 le coppie previste in orario furono ridotte a due, mentre quelle soppresse vennero sostituite da corse di autobus. Inoltre vennero soppresse tutte le corse della domenica.&lt;ref name=\"BettiCarboncini1981/15\"&gt;.&lt;/ref&gt;.\nCessazione del servizio ferroviario.\nNella primavera del 1926 gli organi di vigilanza ministeriali pervennero alla conclusione che lo stato di precariet\u00e0 della linea e degli impianti non garantisse pi\u00f9 la sicurezza dell'esercizio ferroviario. Di conseguenza, con nota del 20 marzo 1926 fu disposta la sua sospensione, a partire dal 26 successivo, e nuovamente intimato alla SAF di provvedere alla ricostruzione del corpo stradale, della massicciata e dell'armamento, il deterioramento dei quali era stato la causa dei frequenti svii. La SAF, in gravi difficolt\u00e0 finanziarie, non pot\u00e9 ottemperare alle disposizioni ministeriali e, dal 25 marzo, sospese il servizio.\nDi conseguenza il Comune di Montepulciano, in quanto concessionario della ferrovia, esegu\u00ec con propri fondi gli interventi pi\u00f9 urgenti e, dopo alcune settimane in cui fece ricorso a un servizio automobilistico sostitutivo per i viaggiatori, dal 27 aprile assunse direttamente l'esercizio, esautorandone la SAF. L'esercizio ferroviario riprese il 29 aprile.\nTuttavia, persistendo il degrado, dopo un altro incidente il commissario prefettizio intim\u00f2 la sospensione \"provvisoria\" dell'esercizio dopo l'ultima corsa del 15 settembre 1927. Dal giorno dopo Montepulciano fu collegata alla stazione con un'autolinea gestita dalla SATA, cui il comune attribu\u00ec un sussidio. A essa, dal 1938, subentr\u00f2 la SITA, che istitu\u00ec anche un'autolinea Montepulciano-Chianciano Terme-Chiusi, molto apprezzata dai viaggiatori. La ferrovia non fu pi\u00f9 riaperta e il suo materiale fisso e rotabile, dopo vari tentativi non andati a buon fine, fu venduto per la demolizione. La sede ferroviaria e i ponti, privati dell'armamento, sono ancora visibili. I fabbricati vennero demoliti o riutilizzati per altre finalit\u00e0.\nCaratteristiche.\nTracciato.\nIl tracciato della ferrovia, dalla lunghezza reale d'esercizio di 10,328 chilometri&lt;ref name=\"BettiCarboncini1981/11-15\"&gt;.&lt;/ref&gt;, aveva origine in corrispondenza dell'asse del fabbricato viaggiatori della stazione delle Ferrovie dello Stato di Montepulciano (linea Siena-Chiusi) e termine in corrispondenza dell'asse del fabbricato viaggiatori di Montepulciano Citt\u00e0. La lunghezza di costruzione era di 10,450 chilometri., giacch\u00e9 i binari del piazzale della stazione di Montepulciano si estendevano oltre l'asse del fabbricato.\nLa stazione di Fontago, posta alla quota di 250 m s.l.m., disponeva d'un piccolo fabbricato viaggiatori con un binario di precedenza, posto in prossimit\u00e0 del fabbricato viaggiatori della stazione stazione FS di Montepulciano.\nIl binario proseguiva in sede stradale fino al passaggio a livello della strada provinciale Cortona-Montepulciano, superata la quale c'era la vera e propria stazione di Fontago. Da questa cominciava la linea che, date le forti pendenze, si sviluppava con numerosi tornanti con curve e controcurve (tra cui quelle impegnative delle localit\u00e0 Saltecchio e le Caggiole). Dietro la chiesa di Gracciano la linea proseguiva fino al bivio di Nottola e a Saltecchio. In prossimit\u00e0 della chiesa delle Caggiole deviava verso sinistra e aggirava il colle delle Corolle, per tornare a fiancheggiare la strada provinciale fino a San Lazzero e poi fino ai Ponti Secchi a Montepulciano dove, superato lo strapiombo con un viadotto, giungeva nel piazzale Lo Sterro (alla quota di 502 metri s.l.m.), nel quale sorgeva la stazione.\nLa stazione di Fontago, oltre al fabbricato viaggiatori posto di fronte a quello delle FS, ne aveva un altro affacciato alla strada provinciale (dopo la chiusura della linea ristrutturato e adibito a centro sociale). Nell'area dello scalo principale avevano sede i fasci dei binari dei servizi viaggiatori e merci, quest'ultimo intercalato a un binario a scartamento normale che usciva dallo scalo merci FS e permetteva il trasbordo delle merci e il servizio cumulativo. Secondo il progetto originale in essa era prevista la costruzione dell'impianto che avrebbe permesso l'inoltro dei carri a scartamento ordinario provenienti dalla rete delle Ferrovie dello Stato, caricandoli su appositi carrelli a scartamento ridotto, ma l'idea non fu realizzata&lt;ref name=\"BettiCarboncini1981/13-14\"&gt;.&lt;/ref&gt;.\nLa stazione di Montepulciano comprendeva il fabbricato viaggiatori (dopo la chiusura della linea ristrutturato e adibito a sede della caserma dei vigili del fuoco), il magazzino merci, le abitazioni del personale e un ampio fabbricato comprendente la rimessa dei veicoli e l'officina per le riparazioni del materiale rotabile.\nAlle due stazioni si aggiungevano le fermate, in piena linea, di Gracciano (costituita da un fabbricato viaggiatori a un piano) e di Nottola (composta da una casa cantoniera)&lt;ref name=\"BettiCarboncini1981/14\"&gt;.&lt;/ref&gt;.\nLa ferrovia era a scartamento ridotto, del modulo di 950 mm. Il binario era costituito da rotaie Vignoles della massa di 20\u00a0kg/m, appoggiate su traverse di rovere. Il binario a scartamento normale di propriet\u00e0 della SAF posato in parte nel piazzale della stazione FS di Fontago, che permetteva l'inoltro dei carri merci, utilizzava rotaie del tipo RA 36 S, di uso corrente all'epoca&lt;ref name=\"BettiCarboncini1981/13\"&gt;.&lt;/ref&gt;.\nIn tutte e due le stazioni v'erano le colonne per il rifornimento d'acqua delle locomotive e le piattaforme girevoli. In quella di Montepulciano c'era anche una stadera a ponte per la pesatura dei carri in partenza. Non c'erano segnali, mentre c'era un impianto telefonico di servizio.\nMateriale rotabile.\nIl parco era stato previsto corrispondente alle modeste necessit\u00e0 del servizio e comprendeva sette locomotive a vapore, otto carrozze viaggiatori e dieci carri merci.\nLe locomotive, tutte con motore a vapore surriscaldato e con distribuzione Walschaerts, acquistate usate da altre aziende ferroviarie e pervenute in tempi diversi, comprendevano due locomotive \"Mallet\", di rodiggio B'B', acquistate dalla Ferrovie Adriatico Appennino (FAA), tre locomotive, di rodiggio C, noleggiate dalla Societ\u00e0 Anonima delle Ferrovie Vicinali (SFV) e da ultimo quattro locomotive di rodiggio D, provenienti dalle ferrovie da campo ex austro-ungariche, che rimasero in attivit\u00e0 fino alla chiusura della linea.\nLe carrozze viaggiatori, costruite nel 1916, erano in tutto otto: quattro di prima classe, due di seconda classe e due di seconda classe con bagagliaio. Secondo Antonio Federici, nel 1917 erano in servizio 8 carrozze, ridottesi a 7 nel 1927&lt;ref name=\"Federici1999/88\"&gt;.&lt;/ref&gt;\nI carri merce, costruiti nel 1915, erano in tutto dieci, di cui quattro coperti, quattro scoperti con sponde alte e due coperti con sponde basse. Secondo Antonio Federici, tanto nel 1917 quanto nel 1927 erano in servizio 7 carri."}
{"id": "1820715", "revid": "39884", "url": "https://it.wikipedia.org/wiki?curid=1820715", "title": "Zutty", "text": ""}
{"id": "1820722", "revid": "1429175", "url": "https://it.wikipedia.org/wiki?curid=1820722", "title": "Cubicolo", "text": "La cubiculla o cubicolo (dal latino \"cubiculum\" \"stanza da letto\", dal verbo \"cubare\" \"giacere, stare distesi\") \u00e8 nella casa romana un piccolo ambiente destinato a camera da letto, generalmente affiancato da altri simili e dislocato intorno all'atrio.\nSi parla di cubicolo anche per sepolture a camera riservate ad una sola famiglia.\nCondivide la medesima derivazione latina il termine di lingua inglese \"cubicle\", il cui significato moderno corrisponde a quello di singola postazione in un ufficio open space."}
{"id": "1820726", "revid": "118283406", "url": "https://it.wikipedia.org/wiki?curid=1820726", "title": "Adolfo Battaglia", "text": "Biografia.\nAdolfo Battaglia nasce in una famiglia legata al mondo del diritto e dell'avvocatura fin dal XVIII secolo, ha vissuto a Roma, si \u00e8 laureato in Giurisprudenza nel 1953, ed \u00e8 stato iscritto all'Albo dei giornalisti professionisti dal 1958. Coniugato con Anna Maria Fontana nel 1954, ha due figli ed una figlia.\n- Editorialista de \u201cIl Mondo\u201d di Mario Pannunzio, 1954-'63, columnist del settimanale \u201cPanorama\u201d\ndi Lamberto Sechi, 1969-\u201870. Capo-redattore dell'Annuario Politico Italiano, edito da Comunit\u00e0\n1960-\u201862. Direttore del quotidiano del Pri \u201cLa Voce Repubblicana\u201d 1967-\u201872. Collaboratore di vari\nquotidiani, fra cui \u201cLa Stampa\u201d, \u201cCorriere della Sera\u201d, Il Giorno\u201d, \u201cIl Messaggero\u201d, \u201cEuropa\u201d.\n- Dal 1965, nel Pri, componente della Direzione nazionale, poi vice segretario politico di Ugo La\nMalfa, 1970-'75. Deputato per il Partito Repubblicano per sei Legislature, 1972-\u201894, Presidente\ndella Commissione Finanze e Tesoro 1980-81 e Presidente del Gruppo parlamentare del PRI\n1981-\u201887. Membro della Commissione Bozzi per le riforme istituzionali e della Commissione\nAnselmi d'inchiesta sulla P-2. Uscito dal Pri nel \u201894 con la corrente di sinistra poi confluita nel\nPartito Democratico della Sinistra, di cui \u00e8 stato membro della Direzione Nazionale, si \u00e8 poi ritirato\ndall'attivit\u00e0 politica.\n- Due volte Sottosegretario agli Esteri, responsabile per gli Affari europei (1974-'76, e 1979).\nTre volte Ministro dell'industria, del commercio e dell'artigianato, dal 1987 al 1991, nei Governi Goria, De Mita e Andreotti.\nHa coordinato con Roberto Valcamonici lo studio di una nuova politica industriale, (\u201cVerso la competizione globale\u201d, Laterza, 1990). Ha fatto approvare numerose leggi, fra le quali la legge sulla concorrenza e l'istituzione dell'Autorit\u00e0 Antitrust; la legge di ampliamento del controllo sulle compagnie assicuratrici; il Piano energetico nazionale e le due prime leggi di attuazione; la legge per l'innovazione nella Piccola e Media Impresa; il primo provvedimento di liberalizzazione del commercio; il provvedimento per l'introduzione della benzina verde; la legge per la chiusura delle miniere di amianto. Nel quarto ministero Andreotti, Ministro delle Partecipazioni Statali, 1991, si \u00e8 dimesso prima del giuramento per il ritiro del Pri dalla maggioranza parlamentare e dal Governo.\n- Per molti anni membro dei Direttivi nazionali di Italia Nostra, dell'Istituto Affari Internazionali, dell'Ipalmo (Istituto per l'Africa, l'America Latina) e dell'Associazione di Amicizia Italia-Israele. Commissario straordinario e poi vicepresidente del Palazzo delle Esposizioni e delle Scuderie del Quirinale, 2001-2006.\nAutore di saggi politici in numerose riviste di cultura, in particolare \u201cL'Acropoli\u201d di Giuseppe Galasso e la \"Nuova Antologia\" di C. Ceccuti; ha pubblicato i seguenti volumi: \u201cLa politica dei partiti e la politica di governo\u201d (Laterza 1978); \u201cIl principe desiderato, un partito per la societ\u00e0 di fine secolo\u201d (Edizioni della Voce 1987), \u201cVerso la competizione globale, una politica industriale verso il duemila\u201d (Laterza 1990); \u201cLa sinistra dei nuovi tempi\u201d (prefazione di Giuliano Amato, Marsilio, 1997); \u201cFra crisi e trasformazione, il partito politico nell'et\u00e0 globale\u201d (prefazione di Anthony Giddens, Editori Riuniti, 2000); \u201cElogio dell'Azionismo (e del riformismo democratico)\u201d, Edizioni del Clitunno\n2004; \u201cAspettando l'Europa\u201d (prefazione di Romano Prodi, Carocci, 2007); \"N\u00e9 un soldo n\u00e9 un voto. Memori e riflessioni dell'Italia laica\" (prefazione di Stefano Folli, Il Mulino, 2015); \"L'et\u00e0 post-atlantica\" (Castelvecchi, 2017)."}
{"id": "1820732", "revid": "486946", "url": "https://it.wikipedia.org/wiki?curid=1820732", "title": "Presunzione assoluta", "text": ""}
{"id": "1820733", "revid": "76963", "url": "https://it.wikipedia.org/wiki?curid=1820733", "title": "Shamari Fears", "text": ""}
{"id": "1820736", "revid": "125859518", "url": "https://it.wikipedia.org/wiki?curid=1820736", "title": "Diario postumo", "text": "Con il termine Diario postumo si intende una raccolta di 84 poesie, pubblicate a nome di Eugenio Montale dopo la sua morte, in un arco di tempo che va dal 1986 al 1995. Tale raccolta, pubblicata poi \"in toto\" da Mondadori nel 1996, \u00e8 stata giudicata apocrifa da molti studiosi ed \u00e8 al centro di una complessa controversia editoriale.\nStoria.\nLe poesie furono pubblicate dal 1986 al 1995 dalla Fondazione Schlesinger, la cui presidente, Annalisa Cima, figura anche come dedicataria di molti dei componimenti presenti nel \"Diario\". Lo stesso Montale era stato nominato presidente \"ad honorem\" della fondazione. Secondo la testimonianza di Annalisa Cima, Montale aveva scritto le poesie tra il 1969 ed il 1979, con l'intenzione di creare una sorta di prosecuzione della propria presenza oltre la morte. Sarebbe poi stato lo stesso Montale, raggiunto il numero di 66 composizioni, a suddividere le liriche in 11 buste di sei poesie ciascuna, disponendo che esse fossero pubblicate a gruppi di sei ogni anno a partire da cinque anni dopo la sua morte, avvenuta poi il 12 settembre 1981. Nel plico contenente l'undicesima busta fu tuttavia inserito anche un pacchetto contenente diciotto ulteriori poesie, che portano il totale alle 84 canoniche. La storia editoriale delle liriche \u00e8 stata raccontata dalla stessa Cima nel volume \"\"Le occasioni del Diario postumo\",\" nel 2012. L'intera raccolta fu pubblicata da Mondadori nel 1996 in occasione del centenario della nascita del poeta, in un'edizione critica curata da Rosanna Bettarini. \nControversie sull'attribuzione.\nUn forte dubbio di non autenticit\u00e0 dell'opera fu manifestato in particolare da Dante Isella e Giovanni Raboni pochi anni dopo la pubblicazione del diario. A tali critiche si contrapposero le opinioni favorevoli della curatrice, Rosanna Bettarini, e di altri filologi e letterati tra cui Maria Corti, testimone personale del trasferimento da parte di Montale ad Annalisa Cima di numerosi inediti negli anni settanta. Giuseppe Savoca pubblic\u00f2 poi la \"Concordanza\", un'analisi dei testi del \"Diario\" a confronto con le altre opere di Montale e con le fonti ispiratrici del poeta.\nDopo circa un decennio di relativa tranquillit\u00e0, la polemica si \u00e8 ravvivata nel 2014 con la pubblicazione del volume \"I filologi e gli angeli. \u00c8 di Eugenio Montale il Diario postumo?\" di Federico Condello, che analizza dettagliatamente la storia editoriale del \"Diario\", sottolineandone varie incongruenze. A tale pubblicazione \u00e8 seguito un convegno a Bologna nel novembre 2014, i cui atti sono stati pubblicati in un volume miscellaneo del 2016, \"\"Montale e pseudo Montale. Autopsia del 'Diario postumo'\".\" In tale volume sono proposte numerose analisi linguistiche, metriche e stilistiche, nonch\u00e9 alcune indagini documentarie che, facendo riferimento ai materiali impiegati (principalmente i \"fac-simile\" dei manoscritti autografi del \"Diario\") oppure a lettere e appunti conservati nell'Archivio Scheiwiller (ora presso il Centro Apice dell'Universit\u00e0 di Milano), consentono di ricostruire alcuni periodi dell'attivit\u00e0 di Annalisa Cima, specialmente tra il 1981 e il 1986. Da tali documenti non si evince alcun elemento a favore della tesi dell'autenticit\u00e0, mentre alcuni dati confliggono con tutte le ricostruzioni proposte nelle varie dichiarazioni della dedicataria del \"Diario\".\nA seguito di tale evento, stante la necessit\u00e0 sempre pi\u00f9 urgente di chiarire in maniera definitiva la questione dell'autenticit\u00e0 del diario, ad Annalisa Cima \u00e8 stata fatta formale richiesta, tramite una lettera aperta firmata da oltre cento studiosi, di fornire gli originali manoscritti autografi del \"Diario\", ancora in possesso della fondazione Schlesinger e conservati a Lugano, per essere analizzati. Ad oggi (Giugno 2020) tale richiesta non ha ancora avuto risposta, a causa anche della morte della stessa Annalisa Cima il 5 Settembre del 2019."}
{"id": "1820760", "revid": "709565", "url": "https://it.wikipedia.org/wiki?curid=1820760", "title": "Qua la zampa, Doggie", "text": "Qua la zampa, Doggie (\"Family Dog\") \u00e8 una serie animata statunitense che narra la storia di una famiglia suburbana nella media, i Binford, raccontata dal punto di vista del loro cane. La serie \u00e8 apparsa inizialmente come un episodio della serie animata \"Storie incredibili\" (episodio \"Qua la zampa Doggie\"); venne poi ampliato in questa serie TV piuttosto breve (10 episodi). La serie \u00e8 stata trasmessa in Italia dalle reti Rai e successivamente Mediaset.\nSerie della CBS.\nDopo il successo dello speciale, fu prodotta una serie della CBS dallo stesso Steven Spielberg (produttore della serie \"Storie incredibili\") e da Tim Burton (che contribu\u00ec ai disegni dei personaggi), scritta da Dennis Klein ma notevolmente influenzata dal contributo dell'originale scrittore/regista dello speciale, Brad Bird. Molto pubblicizzata a causa del contributo di Spielberg, la serie soffr\u00ec di evidenti ritardi di produzione. Al debutto, lo show fu stroncato per il suo crudo copione e per la sua produzione di poco valore, entrambi drasticamente inferiori di qualit\u00e0 rispetto all'episodio che aveva procreato la serie. Dopo i primi due episodi mandati in onda, fu eliminato dalla trasmissione della CBS. I rimanenti episodi furono venduti a mercati locali come programmi riempitivi. L'intera serie fu successivamente pubblicata in un'edizione Laserdisc.\nVideogioco.\nLo show fu trasformato in un videogioco sviluppato da Imagineering e pubblicato da Malibu Games nel 1993 per Super Nintendo Entertainment System. Il videogioco a piattaforme \u00e8 incentrato sulla vita quotidiana di un cane domestico. Nel titolo il giocatore deve visitare tre livelli ed evitare gli ostacoli che includono gatti e l'accalappiacani."}
{"id": "1820769", "revid": "110157", "url": "https://it.wikipedia.org/wiki?curid=1820769", "title": "Giardino Ibleo", "text": "Il giardino Ibleo \u00e8 il pi\u00f9 antico dei quattro giardini principali di Ragusa.\nLa villa di Ragusa Ibla fu costruita nel 1858 per iniziativa di alcuni nobili locali e di buona parte del popolo che lavor\u00f2 gratuitamente per la realizzazione dell'opera.\nSorge su uno sperone di roccia che si affaccia sulla vallata dell'Irminio, all'estremit\u00e0 est dell'abitato a circa 385 m s.l.m.; l'ingresso \u00e8 costituito da un magnifico viale fiancheggiato da numerose palme, \u00e8 assai ben curato e adornato con panchine ben scolpite, colonne con vasi in pietra scolpiti in forme diverse e una elegante balconata con recinzione in calcare. Imponente al centro della villa il monumento ai caduti della grande guerra. All'interno si trovano la chiesa di San Vincenzo Ferreri, la chiesa di San Giacomo e la chiesa dei Cappuccini. Vicino al giardino, si trovano pure gli scavi archeologici di Ragusa Ibla."}
{"id": "1820770", "revid": "80794", "url": "https://it.wikipedia.org/wiki?curid=1820770", "title": "Europei 2008", "text": ""}
{"id": "1820771", "revid": "198277", "url": "https://it.wikipedia.org/wiki?curid=1820771", "title": "Palmar\u00e8s dell'ACF Fiorentina", "text": "Il palmar\u00e8s dell'ACF Fiorentina, societ\u00e0 calcistica italiana con sede a Firenze, in ambito nazionale riporta trofei sia a livello professionistico che giovanile.\nIl primo titolo nella storia viola \u00e8 stato quello di Seconda Divisione conquistato dalla squadra Riserve nel 1931-1932, alloro raggiunto con il nome di \"Associazione Calcio Fiorentina\". La conquista del suo primo campionato italiano \u00e8 avvenuta nel 1955-1956, con il successo della prima squadra in Serie A, mentre la Coppa Italia era stata vinta dai fiorentini per la prima volta nel 1939-1940. In ambito internazionale la Fiorentina ha conseguito la sua unica affermazione riconosciuta ufficialmente con la Coppa delle Coppe del 1960-1961; in precedenza, il primo exploit fuori dai confini italici era arrivato con la Coppa Grasshoppers vinta nel quinquennio 1952-1957.\nIl primo trionfo assoluto appannaggio di una divisione minore del club toscano si \u00e8 verificato in patria, per mano della formazione Allievi, nel campionato regionale del 1930-1931. In campo nazionale, il primo successo di rilievo delle giovanili della Fiorentina ebbe luogo nel Torneo Primavera U-20, vinto nel 1970-1971, mentre in ambito internazionale avvenne nel Torneo di Sanremo del 1955. Tra gli altri, ha conquistato otto edizioni della Coppa Carnevale di Viareggio, uno dei tornei giovanili pi\u00f9 prestigiosi al mondo e riconosciuto ufficialmente da CONI, FIGC, UEFA e FIFA, mentre con dieci successi detiene il record di affermazioni nel Torneo Citt\u00e0 di Vignola.\nI viola hanno conseguito la maggior parte dei loro trofei a livello professionistico in due epoche distinte, la prima dipanatasi tra gli anni cinquanta e sessanta del Novecento \u2013 quando, nel 1961, i viola divennero il primo club italiano a riportare un alloro a livello confederale, nonch\u00e9 la prima formazione europea a conseguire la \"doppietta\" continentale tra coppa nazionale e Coppa delle Coppe \u2013, e la seconda vissuta a cavallo del secondo e terzo millennio.\nPrima squadra.\nLa prima squadra della sezione calcistica del club, si \u00e8 aggiudicata in 2 occasioni il campionato nazionale. I Gigliati sono, con 6 successi, la quarta squadra per numero di vittorie in Coppa Italia (\"ex aequo\" con la Lazio), principale coppa federale del paese, vincendo anche la Supercoppa italiana in un'occasione, per un totale di 9 vittorie in competizioni nazionali (13 se si contano 3 campionati di Serie B e 1 di Serie C2).\nLa formazione fiorentina, vincitrice della prima edizione della Coppa delle Coppe, che divenne il primo club italiano a conquistare una competizione UEFA nonch\u00e9 a conseguire un \"double\" continentale; nell'occasione fu inoltre la prima squadra europea ad abbinare, nella stessa stagione, la Coppa delle Coppe alla Coppa nazionale, nella stagione 1960-1961.\nInoltre la Fiorentina, fu la prima e unica squadra italiana ad aver conquistato, nella stessa stagione, un \"double\" continentale di rango minore, la Coppa Mitropa (ancorch\u00e9 trofeo non riconosciuto dall'Unione delle Federazioni Calcistiche Europee UEFA) alla Coppa Italia, nella stagione 1965-1966.\nIl 2 maggio 1990 i viola entrano nella storia delle competizioni europee, partecipando a tutte e tre le finali dei tornei istituiti dalla UEFA: la Coppa Campioni (il 31 maggio 1957, persa contro il Real Madrid), la Coppa delle Coppe (il 17 e 27 maggio 1961, vinta contro i Rangers di Glasgow, e il 5 settembre 1962, persa contro l'Atletico Madrid) e la Coppa UEFA (il 2 e 16 maggio 1990, persa contro la Juventus).\nIl club trionfa nella Coppa di Lega Italo-Inglese, che metteva di fronte nell'edizione del 1975 le squadre detentrici della Coppa Italia e della Coppa d'Inghilterra: nella doppia finale contro i londinesi del West Ham i viola s'impongono entrambe le volte per 1-0.\nFu la prima squadra vincitrice della Coppa Italia a vincere la Supercoppa italiana, accadde per la prima volta nel 1996, quando la Fiorentina super\u00f2 i campioni d'Italia del Milan. In seguito il fatto venne imitato da Lazio (1998 e 2009),Parma (1999), Inter (2005), Roma (2007) e Napoli (2014).\nOccupa il 24\u00ba posto del ranking UEFA nel 2009-2010 (27\u00ba posto nel 2010-2011 e 30\u00ba posto nel 2011-2012), secondo la classifica stilata mensilmente dall'IFFHS, invece, il pi\u00f9 alto piazzamento mai ottenuto dalla squadra in questa classifica \u00e8 stato l'8\u00ba posto raggiunto nel dicembre 2015. 5\u00ba posto su 23 come club italiano nelle competizioni internazionali. La Fiorentina inoltre \u00e8 al 5\u00ba posto su 63 come partecipante al campionato di Serie A (77 partecipazioni in Serie A), e al 5\u00ba posto su 63 nella classifica perpetua della Serie A, mentre per quanto riguarda la classifica del campionato italiano di calcio dal 1898 al 1929, la squadra \u00e8 109\u00ba posto su 156.\nCompetizioni ufficiali.\n14 trofei\nCompetizioni nazionali.\n13 trofei\nCompetizioni internazionali.\n1 trofeo\nSettore giovanile.\nIl vivaio viola risulta essere uno dei pi\u00f9 titolati d'Italia, avendo vinto 3 scudetti Primavera (nel 1970-1971, nel 1979-1980 e nel 1982-1983), 3 Campionati Allievi Nazionali e 8 Tornei di Viareggio (1966, 1973, 1974, 1978, 1979, 1982, 1988, 1992) oltre che 6 Coppe Italia Primavera (nel 1979-1980, nel 1995-1996, nel 2010-2011, nel 2018-2019, nel 2019-2020 e nel 2020-2021) e 2 Supercoppa Primavera. La squadra Primavera viola ha vinto inoltre il Torneo Internazionale Under-19 Bellinzona nel 1962 e dieci edizioni del Torneo Citt\u00e0 di Vignola, record in questa manifestazione, mentre gli Allievi Nazionali hanno vinto per cinque volte (1976, 1982, 1987, 1989, 1990) il Torneo Citt\u00e0 di Arco e per due (1955, 1992) il Torneo Internazionale Sanremo.\nI viola, allenati da Nen\u00e9 hanno conquistato nel 1979-1980 il double nazionale Primavera, vincendo il Campionato Primavera e la Coppa Italia Primavera. Oltre alla Fiorentina, soltanto la Roma nel 1973-1974, il Torino nel 1987-1988 e la Sampdoria nel 2007-2008 hanno conquistato il double nazionale Primavera con vittoria di campionato e coppa nella stessa stagione."}
{"id": "1820779", "revid": "124495188", "url": "https://it.wikipedia.org/wiki?curid=1820779", "title": "Lealista", "text": "Si definisce lealista una persona che mantiene la lealt\u00e0 ad un governo, partito politico, oppure regno, durante sconvolgimenti politici, ad esempio una guerra o una rivoluzione.\nTipologia.\nNel caso si fronteggino un regime monarchico ed uno di altro tipo, il termine pu\u00f2 essere intercambiabile con realista, cio\u00e8 colui che mantiene fedelt\u00e0 a una monarchia, come fu il caso del realismo durante la Rivoluzione francese.\nStoria.\nStati Uniti d'America.\nEsistono tre gruppi di \"lealisti\" in Nord America:\nIrlanda.\nIl termine \"lealista\" fu usato per la prima volta dai politici irlandesi negli anni 70 del Settecento, riferendosi ai Protestanti che si opponevano all'Emancipazione Cattolica, all'estensione della franchigia del Parlamento Irlandese e maggior indipendenza per l'Irlanda dalla Gran Bretagna. I liberali protestanti che sostenevano queste riforme erano noti come \"patrioti\". Il termine pu\u00f2 essere derivato dalla Rivoluzione Americana. Importanti lealisti furono John Foster, John Fitzgibbon and John Beresford. Nella successiva Rivolta irlandese del 1798, gli \"ultra loyalists\" (ultralealisti) furono i maggiori oppositori degli United Irishmen (Irlandesi Uniti), i quali volevano una Repubblica d'Irlanda indipendente. I lealisti fondarono l'Ordine di Orange nel 1795 e militarono nella \"Yeomanry Militia\", che contribu\u00ec nel reprimere la ribellione. Alcuni lealisti, come Richard Musgrave, considerarono la ribellione un complotto Cattolico per cacciare i Protestanti fuori dall'Irlanda.\nA partire dagli anni sessanta, il termine lealista \u00e8 tornato in auge per indicare la fazione politica che auspica lo status quo dell'Irlanda del Nord come parte del Regno Unito, contrapponendosi quindi alla fazione che preme per l'unione di Irlanda del Nord ed Eire in un'unica entit\u00e0 politica. Un sinonimo di lealista \u00e8 \"unionista\", riferito appunto alla fedelt\u00e0 al Regno Unito."}
{"id": "1820784", "revid": "14691", "url": "https://it.wikipedia.org/wiki?curid=1820784", "title": "Wasukuma", "text": ""}
{"id": "1820786", "revid": "14691", "url": "https://it.wikipedia.org/wiki?curid=1820786", "title": "Zukuma", "text": ""}
{"id": "1820787", "revid": "433605", "url": "https://it.wikipedia.org/wiki?curid=1820787", "title": "Tomba di Z\u00fcschen", "text": "La tomba di Z\u00fcschen (Tedesco: \"Steinkammergrab von Z\u00fcschen\", alcune volte anche \"Lohne-Z\u00fcschen\") \u00e8 un monumento funebre preistorico situato tra Lohne e Z\u00fcschen, vicino Fritzlar, Assia, Germania. Classificata come galleria funebre, \u00e8 il pi\u00f9 importante monumento megalitico dell'Europa centrale. Viene datata al IV millennio a.C. (e probabilmente utilizzata fino all'inizio del III millennio a.C.) e appartiene alla facies neolitica della cultura di Wartberg. La presenza di incisioni, paragonabili alle altre testimonianze di arte rupestre preistorica in Europa, \u00e8 un aspetto proprio della cultura di Wartberg, noto finora solo a Z\u00fcschen e nella tomba I a Warburg.\nScoperta e scavi.\nLa tomba venne scoperta accidentalmente nel 1894. Per un certo numero di anni, un mucchio di blocchi di arenaria avevano impedito al mugnaio locale di arare uno dei suoi campi. Quando questi decise di rimuoverli, Rudolf Gelpke, un ispettore del vicino castello di Garvensburg constat\u00f2 l'insolita presenza di arenaria in un sito costituito invece completamente da basalto. Durante una ricognizione, riconobbe la struttura come un monumento preistorico costituito da due file parallele di lastre verticali regolari. Gelpke, erroneamente, attribu\u00ec il monumento ai Catti, una trib\u00f9 che visse nella zona durante l'et\u00e0 del ferro. Egli convinse il proprietario del campo a rimuovere il suolo solo dal limite delle lastre rinvenute e, durante questa operazione, vennero alla luce resti di ossa e ceramica. A questo punto, Wilhelm von Garvens, proprietario di Garvensburg, fu messo a conoscenza degli eventi e, a sua volta, inform\u00f2 l'antiquario barone Felix von und zu Gilsa. Dopo un esame condotto dal Gilsa, il sito venne scavato nuovamente da Johannes Boehlau, ex-direttore del museo statale di Kassel. Ulteriori scavi furono eseguiti nel 1939 e nel 1949, sotto la direzione di O. Uenze del servizio archeologico di Marburgo.\nArchitettura.\nLa camera sotterranea \u00e8 di forma rettangolare, lunga 20 metri e larga 3,5 metri realizzata utilizzando lastre rettangolari di arenaria cavate ad alcune centinaia di metri dal sito. I muri pi\u00f9 lunghi sono formati da 12 lastre, una delle quali manca, mentre il fondo della stanza \u00e8 realizzato con una sola lastra. Una lastra terminale separa la tomba vera e propria da una piccola anticamera lunga 2,5 metri. Al centro di questa lastra si trova un buco perfettamente circolare, il cosiddetto \"Seelenloch\" (tedesco per \"buco dell'anima\"), di 50 centimetri di diametro. Si presume che il foro sia troppo ristretto per consentire il passaggio di persone e quindi potrebbe essere servito come simbolico collegamento tra i morti all'interno della camera e i vivi, riuniti nell'anticamera per alcuni rituali, tipo pratiche d'offertorio. Se il foro veniva successivamente richiuso, come in tombe simili in Francia, non \u00e8 noto. L'ingresso del monumento fu realizzato con del fango molto calpestato per renderlo solido. La presenza di pietre, che non sono della zona, al di fuori della camera suggerisce che originariamente il tutto era ricoperto da un tumulo artificiale. Non \u00e8 chiaro se la tomba venne ricoperta con della pietra o con altri materiali (tipo legno).\nResti umani.\nIl terreno all'interno della camera conteneva numerose ossa umane disarticolate. Si pensa che il numero di inumati non superi ventisette, ma bisogna dire che l'interno del monumento risultava molto alterato e per questo \u00e8 possibile che il numero di persone sepolte qui fu originariamente pi\u00f9 elevato. La scoperta di sepolture appartenenti alla cultura dei campi di urne posizionate sopra la tomba indica che la distruzione del monumento, la perturbazione del suo contenuto e la rimozione del tetto deve avere avuto luogo prima del X-IX secolo a.C. Cenere e carbone sono stati ritrovati in un certo numero di punti, in particolare, misti a resti umani, vicino alla lastra-porta e vicino alla lastra terminale a sud-ovest. Nessuna delle ossa umane mostra segni di bruciature. Al centro dell'anticamera vi era un importante strato di cenere.\nOfferte cerimoniali.\nI maggior rinvenimenti sono avvenuti nella camera principale e probabilmente furono posti in situ assieme ai corpi degli inumati. Il basso numero di reperti rinvenuti pu\u00f2 dipendere dalla prima distruzione della tomba. I ritrovamenti pi\u00f9 comuni sono ossa di bovino e strumenti in pietra tipo coltelli, lame o asce realizzate nell'ardesia del posto. I reperti in osso sono almeno tre: un cesello, una freccia e un punteruolo. I manufatti in ceramica sono invece rari e comprendevano una tazza in argilla simile agli oggetti relativi alla tomba di Lohra e un colletto di bottiglia relativa alla cultura cultura Funnel Beaker (TRB). Tali bottiglie sembra che servissero per alcune funzioni speciali, come lo stoccaggio di oli vegetali o di zolfo utilizzato per scopi medicinali. Una cosiddetta Urna Gigante appartiene alle sepolture pi\u00f9 tarde.\nIncisioni.\nUna delle caratteristiche pi\u00f9 interessanti della tomba \u00e8 la presenza di simboli scolpiti su lastre all'interno della camera. Le linee incise sono formate da righe di punti individuali, probabilmente realizzati con uno strumento in metallo, probabilmente uno dei primi realizzati. Uno dei simboli pi\u00f9 comune \u00e8 costituito da una semplice linea unita ad un semicerchio aperto, di solito interpretato come una rappresentazione stilizzata di capi di bestiame. Di norma, due di questi simboli sono legati da un'ulteriore linea sottostante la quale possiede i punti terminali enfatizzati e pu\u00f2 essere una semplice rappresentazione di un aratro. Pi\u00f9 raramente, due di essi sono uniti da quello che assomiglia a un giogo, il che suggerirebbe una stilizzazione di un carro. Talvolta, per\u00f2, i simboli sono sovrapposti e questo potrebbe indicare che i singoli segni non hanno nessun rapporto tra di loro e le incisioni pi\u00f9 complesse sarebbero il risultato di un accumulo di segni. Rappresentazioni simili di capi di bestiame si ritrovano in incisioni molto pi\u00f9 recenti (et\u00e0 del bronzo o et\u00e0 del ferro) presenti in Valcamonica o a Mont B\u00e9go, Francia. Genericamente si suppone che questi simboli riflettano concetti o ideologie religiose risalenti al neolitico.\nReplica del monumento.\nUna ricostruzione della tomba si pu\u00f2 vedere nel Museo di Stato di Hesse in Kassel.\nRapporti con altri siti.\nCome ogni monumento archeologico, la tomba di Z\u00fcschen non dovrebbe essere vista come una cosa isolata. \u00c8 in stretto rapporto con il paesaggio e con altri siti nella zona. Altre due tombe, Z\u00fcschen II e Z\u00fcschen III sono note nella zona. Z\u00fcschen II rimaneva 150 metri a nord-ovest dalla principale, alla quale \u00e8 generalmente comparabile, ma di dimensioni pi\u00f9 piccole e non decorata. Il terzo sepolcro, Z\u00fcschen III, si trova pi\u00f9 a est. A meno di 1\u00a0km dalla tomba di Z\u00fcschen si trova la tomba Hasenberg, con un imponente cupola in basalto."}
{"id": "1820789", "revid": "455046", "url": "https://it.wikipedia.org/wiki?curid=1820789", "title": "Al-Salt", "text": "Al-Sal\u1e6d () \u00e8 una citt\u00e0 della Giordania, della quale \u00e8 stata la capitale nel 1922, situata poco pi\u00f9 a ovest di Amman.\nPopolazione.\nLa popolazione \u00e8 di circa 330.000 abitanti, per la maggior parte di etnia araba e di religione islamica, oltre a una cospicua comunit\u00e0 di arabi cristiani.\nStoria.\nSino agli inizi del Novecento si pensava che la citt\u00e0 fosse stata fondata dai Romani, ma le sue origini, come si \u00e8 poi scoperto, risalgono addirittura ai primi anni dell'Et\u00e0 del ferro (secoli IX-III a.C.). Crebbe e divenne una delle citt\u00e0 pi\u00f9 popolate della Giordania sotto i Romani, che la ribattezzarono Saltus. Ci fu poi un breve periodo di decadenza, ma ritorn\u00f2 popolosa durante il dominio bizantino.\nNel 1220 la citt\u00e0 divenne sede vescovile e pot\u00e9 godere di un periodo di grande prestigio durante le Crociate. Il sultano ayyubide al-Malik al-Mu\u02bfa\u1e93\u1e93am infatti costru\u00ec un castello per difendersi dagli attacchi dei crociati, temendone la violenza e i saccheggi, e la ribattezz\u00f2 al-Salt. Ma il castello fu preso dai Mongoli e raso al suolo nel XVI secolo.\nDopo la Prima guerra mondiale Herbert Samuel, un politico inglese, la scelse per annunciare che la Gran Bretagna vedeva con favore la nascita di un governo autonomo in Giordania. Al-Salt fu per pochi giorni del 1922 la capitale dell'Emirato di Transgiordania, prima che il neo-Governo decidesse di spostarsi nella vicina Amman. Tuttavia ancora oggi rimane una sede per le riunioni straordinarie del Governo. Nel 1924 ad al-Salt fu fondato il primo istituto di studi secondari della Giordania.\nEconomia.\nAl-Salt \u00e8 famosa in Giordania per il suolo particolarmente fertile della sua campagna, che produce sia frutta sia vegetali. I prodotti della terra sono per la maggiore quelli tipici della zona: olive, pomodori, uva e pesche, principalmente. Recentemente sta iniziando ad acquisire sempre maggior peso la produzione dell'uva sultanina.\nAll'interno della citt\u00e0 non \u00e8 molto sviluppato il settore terziario n\u00e9 quello secondario, poich\u00e9 i maggiori investimenti sono concentrati soprattutto nell'edilizia. Infatti la popolazione \u00e8 in crescita e la maggior parte delle case risalgono alla fine dell'Ottocento, specie quelle del centro storico, ormai pericolante.\nLe case di al-Salt.\nL'atmosfera che si respira nel centro storico di al-Salt \u00e8 dovuta alle abitazioni di fine Ottocento. Esse sono molto particolari in quanto sono state costruite con una pietra di colore giallo, ricavata dalle cave poco lontane dalla citt\u00e0. La resistenza di questa pietra \u00e8 straordinaria, ma la trascuratezza delle autorit\u00e0 verso il centro storico ha fatto s\u00ec che la principale bellezza cittadina andasse via via deteriorandosi e cos\u00ec oggi molti edifici sono in cattivo stato di conservazione.\nLe case erano costruite a due o a tre piani, avevano colonne, balconi e volte, che decoravano tutte le facciate. Ormai case come queste non si costruiscono quasi pi\u00f9, perch\u00e9 la pietra gialla inizia a scarseggiare e perch\u00e9 le autorit\u00e0 competenti investono su edifici pi\u00f9 moderni."}
{"id": "1820790", "revid": "124211554", "url": "https://it.wikipedia.org/wiki?curid=1820790", "title": "Vincenzo Vitale", "text": "Biografia.\nDopo aver iniziato gli studi musicali a Napoli con Attilio Brugnoli, si diplom\u00f2 in pianoforte nel 1932 all\"'\u00c9cole Normale de Musique\" di Parigi, citt\u00e0 nella quale prosegu\u00ec gli studi musicali con Alfred Cortot. Fu anche allievo di Florestano Rossomandi. Al suo ritorno in Italia si concentr\u00f2 fin da giovane in modo particolare sull'attivit\u00e0 didattica, insegnando nei Conservatori di Udine, Palermo, Napoli (dal 1942 al 1970) e Roma. I brillanti successi delle sue innovazioni nel campo della tecnica pianistica lo resero rapidamente celebre nel mondo; come conseguenza di ci\u00f2 Vitale fu chiamato a tenere corsi anche all'estero (presso l'Universit\u00e0 dell'Indiana, negli Stati Uniti d'America), e in diverse citt\u00e0 italiane, come Venezia, Siena ed Imola. Paul Hindemith lo scelse come interprete di alcune sue composizioni.\nNel 1944 Vitale fond\u00f2 l\"'Orchestra napoletana da camera\", e fino al 1957 cur\u00f2 l'edizione della \"Gazzetta musicale di Napoli\".\nSi adoper\u00f2 per divulgare musiche poco note di importanti autori pianistici italiani, in particolare Domenico Scarlatti, Muzio Clementi e Giuseppe Martucci. Collabor\u00f2 inoltre con molte associazioni musicali (tra cui l'Associazione \"A. Scarlatti\", di cui fu vice-direttore) e ricevette importanti riconoscimenti, come la Medaglia d'oro del Ministero della Pubblica Istruzione nel 1968. Insieme a Paolo Denza, che fu suo collega al Conservatorio di Napoli, \u00e8 considerato il pi\u00f9 eminente rappresentante della cosiddetta \"moderna scuola napoletana\".\nPer qualche anno, dalla sua fondazione, \u00e8 stato il primo direttore del Conservatorio Domenico Cimarosa di Avellino.\nIn occasione del suo 40\u00ba anno di insegnamento \"venne realizzato un album di 5 dischi (\"La scuola pianistica di Vincenzo Vitale\") contenente interpretazioni di 20 suoi allievi, fra cui Michele Campanella, Bruno Canino, Luigi Averna, Laura De Fusco, Sandro De Palma\".\nLa tecnica pianistica nell'insegnamento di Vincenzo Vitale.\nLe novit\u00e0 introdotte da Vitale nella didattica pianistica sono di tipo sia concettuale che puramente tecnico. L'idea fondamentale \u00e8 quella che ogni caratteristica del suono percepito debba corrispondere univocamente (per l'orecchio allenato e sensibile) a un determinato gesto tecnico; ci\u00f2 rende possibile il controllo di aspetti tecnici dell'esecuzione attraverso l'ascolto del suono. Fin dalle prime fasi dello studio del pianoforte, dunque, l'attenzione dell'allievo non era concentrata sulla messa in pratica di atteggiamenti tecnici prescritti a priori, ma sull'ascolto connesso col rilassamento muscolare.\nDal punto di vista puramente tecnico l'approccio di Vitale era appunto caratterizzato da una ricerca del rilassamento totale dei muscoli della spalla, del braccio e dell'avambraccio, sull'elasticit\u00e0 del polso, e sull'utilizzazione del peso che, muovendo appunto dalla \"catena\" spalla-braccio-avambraccio-mano andava a scaricarsi sulle dita, evitando qualsiasi irrigidimento della mano, dovuto al tentativo di \"articolare\" artificiosamente le dita a mo' di \"martelletti\" (secondo l'impostazione tradizionale allora diffusa se non prevalente). La tecnica pianistica insegnata da Vitale costituiva quindi una rielaborazione della \"tecnica del peso\", che era stata teorizzata tra la fine dell'Ottocento e gli inizi del Novecento da diversi studiosi e didatti, come Friedrich Adolf Steinhausen, Rudolf Breithaupt e altri. Al fine di sviluppare le caratteristiche menzionate Vitale raccomandava esercizi tecnici quotidiani, tratti sia dalla \"Dinamica pianistica\" di Attilio Brugnoli e dai lavori di Carl Tausig (che si sono imposti nella tradizione didattica italiana in gran parte grazie a lui), sia di propria invenzione.\nL'eredit\u00e0.\nMolti sono gli allievi di Vincenzo Vitale, tra i quali Riccardo Muti, Laura De Fusco, Sandro De Palma, Luigi Averna, Maria Mosca, Loredana Marino, Mariagrazia Primiceri, Clara e Ida Colucci, Marisa Somma, Hector Pell, Michele Campanella, Bruno Canino, Filippo Faes, Aldo Tramma, Franco Medori, Carlo Bruno, Francesco Nicolosi, Pietro Soraci, Roberto Cavalli, Vittorio Bresciani, Paolo Pollice, Francesco Martucci, Massimo Bertucci, Enrico Fagnoni, Carlo Alessandro Lapegna, Paolo Restani, Francesco Caramiello, Vito Reibaldi, i concertisti bulgari Ivan Drenikov e Alexander Hintchev, il compositore e direttore Francesco d'Avalos. In particolare il Conservatorio di San Pietro a Majella di Napoli ha potuto continuare la direzione tracciata dal Maestro, ancora molto viva e rilevante nel panorama musicale attraverso una seconda generazione di pianisti, allievi degli allievi di Vincenzo Vitale, che si distinguono nei circuiti internazionali concertistici e didattici, fra cui, Giovanni Alvino, Antonello Cannavale, Rosario Musino (didatta, pianista, compositore e direttore di orchestra), Vincenzo Sorrentino pianista e compositore di musica per film classe 1982."}
{"id": "1820797", "revid": "638792", "url": "https://it.wikipedia.org/wiki?curid=1820797", "title": "Messua (personaggio)", "text": "Messua (a volte chiamata anche Meshua) \u00e8 un personaggio letterario della serie di racconti intitolate \"Il libro della giungla\" e \"Il secondo libro della giungla\" dello scrittore britannico Rudyard Kipling.\nStoria.\nMessua \u00e8 la donna di un villaggio indiano al quale arriva un giorno Mowgli: la donna e suo marito (l'uomo pi\u00f9 ricco della citt\u00e0) inizialmente credono che si tratti del loro figlio Nathoo, disperso nella giungla anni prima, ma poi scoprono che non \u00e8 cos\u00ec. Ciononostante adottano il bambino, che per\u00f2 passa gran parte del tempo nella giungla, dove ha vissuto fino a quel momento. Sia lei che suo marito vengono per questo accusati di stregoneria da parte di Buldeo, che incita gli abitanti del villaggio a bruciarli sul rogo; Mowgli per\u00f2 li salva.\nNutre un grande affetto materno nei confronti di Mowgli, e alla fine lo convince a restare con lei e all'altro suo figlio.\nRiferimenti.\nIl genere di ragni saltatori Messua \u00e8 chiamato cos\u00ec in onore del personaggio."}
{"id": "1820799", "revid": "647919", "url": "https://it.wikipedia.org/wiki?curid=1820799", "title": "Meshua", "text": ""}
{"id": "1820802", "revid": "767487", "url": "https://it.wikipedia.org/wiki?curid=1820802", "title": "Pazza per la musica", "text": "Pazza per la musica (\"Mad About Music\") \u00e8 un film del 1938 diretto da Norman Taurog.\nTrama.\nAllieva di una prestigiosa scuola svizzera, Gloria si inventa un padre dalla personalit\u00e0 eccezionale ed eccitante. Visto che gli altri dubitano della sua esistenza, la ragazza deve riuscire a convincerli esibendo davanti a tutti il supposto padre. In realt\u00e0, Gloria \u00e8 figlia di Gwen Taylor, una famosa attrice che, a causa della carriera, ha \"parcheggiato\" la figlia in Svizzera, senza avere pi\u00f9 contatti diretti con lei.\nLa ragazza, alla ricerca di un padre da esibire, dal collegio si reca alla stazione. L\u00ec, incontra Richard Todd, un compositore inglese in vacanza. L'uomo \u00e8 divertito dalla sfacciataggine di Gloria e decide di assecondarla. Scopre la sua situazione familiare e, trovandosi a Parigi per lavoro, contatta Gwen, convincendola a riprendersi la figlia. L'attrice, durante una conferenza stampa, ammette cos\u00ec, davanti ai giornalisti, di avere una figlia quattordicenne.\nFinalmente Gloria ha ritrovato sua madre e, naturalmente, anche un padre, nuovo di zecca: Richard che, nel frattempo, si \u00e8 innamorato di Gwen.\nProduzione.\nIl film fu prodotto dall'Universal Pictures.\nLa musica nel film.\nLe musiche sono orchestrate da Frank Skinner, mentre la direzione musicale \u00e8 affidata a Charles Previn. Charles Henderson (con il nome Charles E. Henderson), supervisiona la parte vocale.\nNel film, Deanna Durbin canta l'Ave Maria di Gounod e \"A Serenade to the Stars\".\nDistribuzione.\nDistribuito dalla Universal Pictures, il film usc\u00ec nelle sale cinematografiche USA il 27 febbraio 1938."}
{"id": "1820803", "revid": "104458", "url": "https://it.wikipedia.org/wiki?curid=1820803", "title": "Klaus Kr\u00f6ll", "text": "Biografia.\nStagioni 1996-2005.\nSpecialista delle prove veloci attivo in gare FIS dal dicembre del 1995, Kr\u00f6ll in Coppa Europa ha esordito il 12 gennaio 1998 ad Altenmarkt-Zauchensee in discesa libera, senza completare la gara, e ha ottenuto il primo podio il 21 gennaio 1999 a Falcade, piazzandosi 2\u00ba nella medesima specialit\u00e0. \u00c8 diventato campione del mondo juniores in discesa libera nella rassegna iridata giovanile di Pra Loup, il 10 marzo 1999.\nIn Coppa del Mondo ha esordito l'8 gennaio 2000, nella discesa libera di Chamonix che ha chiuso al 30\u00ba posto; ai successivi Mondiali juniores del Qu\u00e9bec ha vinto la medaglia d'oro nel supergigante e quella d'argento nella discesa libera. Il 18 gennaio 2001 ad Altenmarkt-Zauchensee ha vinto la sua prima gara di Coppa Europa, una discesa libera, mentre in Coppa del Mondo ha conquistato il primo podio il 14 dicembre 2002, giungendo 2\u00ba nella discesa libera di Val-d'Is\u00e8re.\nStagioni 2006-2011.\nHa preso parte alla prova di discesa libera dei XX Giochi olimpici invernali di , suo esordio olimpico, classificandosi 22\u00ba. Il 23 gennaio 2009 ha ottenuto il primo successo in Coppa del Mondo vincendo il supergigante sulla Streifalm di Kitzb\u00fchel; il 7 marzo successivo ha vinto la sua prima discesa libera, sulle nevi di Lillehammer Kvitfjell. Ai Mondiali di Val-d'Is\u00e8re 2009, suo esordio iridato, Kr\u00f6ll si \u00e8 piazzato 9\u00ba nella discesa libera e 10\u00b0 nel supergigante; a fine stagione in Coppa del Mondo \u00e8 risultato 2\u00ba nella classifica di discesa libera, battuto dal connazionale Michael Walchhofer di 46 punti.\nHa preso parte alla discesa libera dei XXI Giochi olimpici invernali di , piazzandosi 9\u00ba; l'anno dopo, dopo aver vinto l'impegnativa discesa libera della Lauberhorn a Wengen il 15 gennaio, nella medesima specialit\u00e0 ai Mondiali di Garmisch-Partenkirchen \u00e8 stato 11\u00ba.\nStagioni 2012-2017.\nNella stagione 2011-2012 si \u00e8 aggiudicato la Coppa del Mondo di discesa libera con 605 punti all'attivo, precedendo di 5 lunghezze lo svizzero Beat Feuz; in quella stagione ha colto la sua ultima vittoria in carriera, a Lillehammer Kvitfjell il 3 marzo. 4\u00ba nella discesa libera iridata di Schladming 2013, sua ultima presenza iridata, a fine stagione in Coppa del Mondo \u00e8 risultato nuovamente 2\u00ba nella classifica di discesa libera, battuto dal norvegese Aksel Lund Svindal di 58 punti. Ai XXII Giochi olimpici invernali di , suo congedo olimpico, sempre nella discesa libera si \u00e8 classificato al 22\u00ba posto.\nIl 16 gennaio 2016 nella discesa libera di Wengen \u00e8 salito per l'ultima volta sul podio in Coppa del Mondo (3\u00ba). Si \u00e8 ritirato al termine della stagione 2016-2017; la sua ultima gara in carriera \u00e8 stata la discesa libera di Coppa del Mondo disputata a Lillehammer Kvitfjell il 25 febbraio, chiusa da Kr\u00f6ll al 35\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nCoppa Europa.\nCoppa Europa - vittorie.\nLegenda:\nDH = discesa libera"}
{"id": "1820804", "revid": "1507072", "url": "https://it.wikipedia.org/wiki?curid=1820804", "title": "Pannello divisorio", "text": "Un pannello divisorio \u00e8 una struttura utilizzata in edilizia e nell'arredamento per dividere spazi interni o esterni. Sovente \u00e8 autoportante e - a differenza del tramezzo - facilmente amovibile. Pu\u00f2 essere dotato di ruote e/o binari per movimentarlo.\nI pannelli divisori possono essere singoli o collegati fra di loro con cerniere o giunti. Pannelli divisori collegati per mezzo di cerniere possono essere definiti separ\u00e9 o paravento.\nI pannelli divisori trovano applicazione in numerosi ambiti dove \u00e8 necessario provvedere ad una rapida riorganizzazione dello spazio: ad esempio in edifici industriali, uffici, sale riunioni, esposizioni, show-room e sale congressi. Sono qui elencate alcune tipologie di pannelli divisori:\nI materiali impiegati sono i pi\u00f9 differenti: i pannelli comuni, per utilizzi generici, sono solitamente in materiale plastico, ad esempio polistirene o policarbonato. Anche l'alluminio e la tela trovano largo impiego. Per pannelli pi\u00f9 elaborati e costosi possono essere utilizzati dal legno al ferro battuto, fino al vetro, al feltro o alle pi\u00f9 svariate tappezzerie. Lo stesso discorso vale per le finiture, che possono essere nascoste o a vista e dei pi\u00f9 svariati materiali, generalmente in alluminio nei pannelli divisori generici."}
{"id": "1820808", "revid": "767487", "url": "https://it.wikipedia.org/wiki?curid=1820808", "title": "Abbandonati nello spazio", "text": "Abbandonati nello spazio (\"Marooned\") \u00e8 un film del 1969 diretto da John Sturges. \u00c8 una pellicola di fantascienza distribuita meno di quattro mesi dopo l'allunaggio di Apollo 11 ed \u00e8 legata al fascino del pubblico per l'evento. Ha vinto un Oscar per gli effetti speciali.\n\u00c8 basata sul romanzo \"Marooned\" del 1964 di Martin Caidin; mentre il romanzo originale era basato sul programma Mercury con unico pilota, il film descrive un programma di stazione spaziale che somiglia allo Skylab. Caidin ha riscritto il romanzo, aggiornandolo per seguire la trama del film.\nTrama.\nL'astronave Ironman-1 viene lanciata nello spazio a scopo di ricerca. La sua destinazione \u00e8 il laboratorio orbitale Saturno IV-B, dove attraccher\u00e0 e rimarr\u00e0 agganciata fino al termine della missione, circa sette mesi dopo.\nA bordo ci sono tre astronauti: il capo missione Jim Pruett, l'addetto alle comunicazioni Buzz Lloyd ed il responsabile dei sistemi scientifici Clayton Stone.\nLa missione procede per il meglio, ma la lunga permanenza nello spazio fiacca le forze e i riflessi dei tre uomini, per cui dal controllo missione a terra - al comando di Charles Keith - decidono di farli rientrare con quattro mesi di anticipo sul piano previsto.\nI retrorazzi per\u00f2 non si accendono, il sistema secondario \u00e8 fuori uso e neppure un secondo tentativo con i comandi manuali riesce a sbloccare la situazione.\nSi decide di lanciare una missione di soccorso utilizzando come navicella di salvataggio una piccola astronave modificata per trasportare quattro persone, da lanciare in orbita tramite un razzo vettore. Alla guida della navicella viene chiamato l'astronauta veterano Ted Dogherty, ma il lancio viene abortito a causa di un ciclone in arrivo. Solo il provvidenziale passaggio dell'occhio del ciclone - nel quale la velocit\u00e0 del vento \u00e8 nulla - sulla verticale di lancio permetter\u00e0 di effettuare un secondo tentativo dopo circa un'ora dal primo.\nNonostante il successo del lancio, sembra che per i tre astronauti a bordo dell'Ironman non ci sia pi\u00f9 niente da fare: l'ossigeno non basta a mantenere in vita tre persone fino al momento del rendez-vous con l'astronave di soccorso.\nAgli occhi di Charles Keith si presenta un dilemma: come dire agli astronauti che uno di loro deve morire perch\u00e9 gli altri due si salvino? Nonostante il suo affrontare l'argomento in modo indiretto, il tono addolorato ed esitante della voce di Keith fa ben comprendere ai tre uomini dell'Ironman-1 la situazione.\nCon la scusa di tentare una riparazione in extremis dei retrorazzi, Jim Pruett tronca le discussioni con Lloyd e Stone su chi dei tre debba sacrificarsi ed esce dall'abitacolo dell'astronave. I suoi compagni sospettano delle sue reali intenzioni ma il loro tentativo di persuaderlo a rientrare risulta inutile: la tuta spaziale di Pruett si incaglia in una sporgenza dell'astronave e si lacera, causando la morte dell'astronauta per l'inevitabile ed inarrestabile perdita di ossigeno.\nLa situazione tuttavia migliora di poco e solo per breve tempo. L'astronave di Dogherty \u00e8 ancora distante, l'unica altra astronave che possa accoglierli \u00e8 in tutt'altra orbita e la mancanza di ossigeno ormai si fa sentire, causando a Lloyd e Stone spossatezza e stati di allucinazione.\nUna possibile ancora di salvezza si manifesta nella presenza di una piccola capsula russa, il cui pilota \u00e8 a conoscenza della situazione e ha intenzione di fornire ossigeno ai due astronauti. Da terra il controllo missione avverte l'Ironman-1 della presenza della capsula e ordina loro di indossare i caschi ed aprire il portello dell'abitacolo per ricevere il soccorso del pilota sovietico, senza aspettare l'arrivo di Dogherty.\nMa Lloyd e Stone sono ormai completamente in stato confusionale per la mancanza di ossigeno: riescono a connettere quel tanto che basta per rendersi conto, guardando da un obl\u00f2, della presenza della capsula russa e per indossare i caschi ma, ormai ottenebrati, fanno saltare il portello invece di aprirlo dopo aver depressurizzato l'abitacolo. Questo fa s\u00ec che la brusca fuoriuscita di atmosfera in pressione dall'astronave funga da \"propulsore\" ed allontani l'Ironman-1 dalla capsula russa.\nI due rinunciano ad uscire, ormai rassegnati a morire, ma l'arrivo di Dogherty e la sua voce stentorea via radio - che ordina di accendere le luci di posizione - fa s\u00ec che Stone riprenda lucidit\u00e0 quel tanto che basta da eseguire l'ordine per essere localizzato con precisione.\nDopo pochi istanti sia Dogherty che l'astronauta russo sono nell'abitacolo dell'Ironman-1 e forniscono ossigeno ai due uomini, ormai in fin di vita."}
{"id": "1820811", "revid": "726373", "url": "https://it.wikipedia.org/wiki?curid=1820811", "title": "Dystopia (videogioco)", "text": "Dystopia \u00e8 una modifica a tema cyberpunk dello sparatutto in prima persona \"Half-Life 2\" (dell'anno 2004). La prima demo giocabile \u00e8 stata distribuita il 9 settembre 2005, dopo un anno di progetto e nove mesi di realizzazione. La prima versione completa \u00e8 stata distribuita il 24 febbraio 2007, disponibile anche in italiano.\nIntroduzione.\n\"Dystopia\" \u00e8 una conversione totale, per il solo gioco multiplayer online, che ha luogo in un mondo futuristico dove due fazioni si combattono: i Mercenari Punk e le Forze di Sicurezza della Corporazione. \"Dystopia\" \u00e8 uno sparatutto in prima persona e come molte altre mod del genere, \u00e8 basata sul lavoro di squadra. Anche se l'aspetto dei personaggi differisce notevolmente tra le due squadre e ognuna di esse ha una serie differente di obiettivi, le squadre sono identiche per quanto riguarda l'equipaggiamento e le specifiche.\nLa caratteristica che rende unico Dystopia \u00e8 l'elemento del cyberspazio. I giocatori che si equipaggeranno con l'innesto \"Cyberdeck\" potranno \"jackarsi\" nel cyber-mondo (questo viene definito \"decking\") ed usare speciali terminali virtuali per controllare oggetti fisici nel mondo reale, in modo da aiutare i propri compagni di squadra a conseguire gli obbiettivi. Il Cyber-spazio in Dystopia aggiunge un interessante livello di strategia e complessit\u00e0 al gioco\nUn'altra caratteristica degna di nota \u00e8 la sezione \"Premi\" nella tabella del punteggio, che \u00e8 mostrata alla fine di ogni round. Premi spiritosi sono assegnati ai giocatori che eccelgono in determinate aree, come \"Minions do my Bidding\" (\"i servi mi obbediscono\") per i giocatori con il numero pi\u00f9 alto di frag con le \"spider grenade\".\nElementi di gioco.\nInnesti (Implants).\nDystopia \u00e8 caratterizzata da un sistema di \"innesti\" (\"implants\") che permettono ai giocatori di potenziare le loro abilit\u00e0 in base al loro stile o al loro ruolo che ricoprono nella squadra. Gli innesti conferiscono abilit\u00e0 speciali come lo stealth (mascheramento ottico) e la visione termica (per individuare chi utilizza lo stealth, ma non solo). Ci sono due categorie di innesti: innesti per la testa (Headspace implants) e innesti per il corpo (BodySpace implants). Ogni classe ha un certo numero di slot disponibili per entrambi: la classe light ne possiede di pi\u00f9, la classe heavy di meno. Gli innesti sono i seguenti:\nClassi.\nCi sono tre classi differenti:"}
{"id": "1820818", "revid": "599013", "url": "https://it.wikipedia.org/wiki?curid=1820818", "title": "Messua", "text": ""}
{"id": "1820823", "revid": "118112520", "url": "https://it.wikipedia.org/wiki?curid=1820823", "title": "Pavel Ivanovi\u010d Pestel'", "text": "Venne condannato all'impiccagione insieme a P\u00ebtr Grigor'evi\u010d Kachovskij, Sergej Ivanovi\u010d Murav'\u00ebv-Apostol, Michail Pavlovi\u010d Bestu\u017eev-Rjumin e Kondratij F\u00ebdorivi\u010d Ryleev.\nBiografia.\nStudi\u00f2 a Dresda dal 1805 al 1809, e poi pass\u00f2 a San Pietroburgo, nella \"Scuola dei paggi\", un'Accademia militare riservata ai nobili. Assegnato a un reggimento della Guardia in Lituania, prese parte alla difesa contro l'invasione napoleonica del 1812 e alla successive campagne del 1813-1814. Nel 1821, Pestel assunse il comando del Reggimento di fanteria \u00abVyatka\u00bb, a Tul\u010din, in Ucraina.\nIntanto, gi\u00e0 dal 1816, aveva aderito alla Lega della salvezza, un'associazione composta da ufficiali che si proponeva segretamente il rovesciamento del regime autocratico russo, che nel 1818 si trasform\u00f2 nell'Unione della prosperit\u00e0, della quale fu uno dei dirigenti pi\u00f9 risoluti. In seguito alla successiva trasformazione, nel 1821, della Lega della prosperit\u00e0 in due societ\u00e0 distinte ma in collegamento tra di loro, l'Associazione del Nord, con centro nella capitale, e l'Associazione del Sud, con centro a Tul\u010din, fu il pi\u00f9 influente animatore di quest'ultima, stilandone nel 1824 il programma, che prevedeva avanzate riforme sociali, quali il suffragio universale, l'abolizione della servit\u00f9 della gleba, la confisca dei latifondi e la distribuzione della terra ai contadini.\nQuando gi\u00e0 era stata programmata per il 14 dicembre 1825 - giorno della salita al trono di Nicola I - l'insurrezione che avrebbe coinvolto i reggimenti di San Pietroburgo e di Tul\u010din, a seguito di una delazione, fu arrestato il 13 dicembre. Tradotto a San Pietroburgo, fu impiccato con altri quattro cospiratori nella Fortezza di San Pietro e Paolo, il 25 luglio 1826.\nCome molti dei principali esponenti decabristi, Pestel appartenne alla Massoneria, fu iniziato nella loggia degli \"Amici riuniti\" nel 1812, e nel 1817 fu affiliato alla loggia delle \"Tre Virt\u00f9\", lo stesso anno ricevette il quarto grado nella loggia della \"Sfinge\", ebbe in seguito il quinto grado, lasci\u00f2 la loggia della \"Sfinge\" verso il 1818."}
{"id": "1820829", "revid": "78273", "url": "https://it.wikipedia.org/wiki?curid=1820829", "title": "Decabrista", "text": ""}
{"id": "1820830", "revid": "1855146", "url": "https://it.wikipedia.org/wiki?curid=1820830", "title": "Andrea Sanfelice", "text": "Biografia.\nAndrea Delli Monti Sanfelice, figlio di Gennaro (3\u00ba Duca di Lauriano, Barone di Agropoli, Santo Mango e Chiarara dal 1722 al 1747) e della seconda moglie Vincenza Pandolfelli dei Conti del Vaglio, spos\u00f2 a Napoli, appena diciottenne, la cugina diciassettenne Luisa del Mulino, \u00abgiovane avvenente e di culto spirito\u00bb, figlia della genovese Camilla Salinero e di un ufficiale spagnolo, militante nell'esercito napoletano, venuto nel Regno al seguito del re Carlo III di Borbone.\nI due giovani non ebbero un'oculata amministrazione del loro patrimonio che cominciarono entrambi a dissipare senza alcuno scrupolo.\nDon Andrea, essendo il pi\u00f9 giovane della famiglia e non godendo perci\u00f2 di rendite che gli permettessero un tenore di vita quale egli conduceva, era noto per le sue manie di grandezza e per spendere a piene mani.\nLa famiglia Sanfelice carica di debiti si trov\u00f2 ben presto alle strette tanto che gi\u00e0 nel 1782 il re era dovuto intervenire per impedire che Andrea vendesse alcune propriet\u00e0 della moglie Luisa e concludesse un pessimo affare.\nNel 1787, la Salinero, la madre di Luisa, chiese direttamente al re di nominare un tutore dei due giovani, che fu scelto come sopraintendente nella persona del Marchese Tommaso De Rosa, che fece trasferire i Sanfelice a Lauriano e s'incaric\u00f2 riscuotere le loro rendite in modo da soddisfare i creditori.\nNello stesso anno, con un successivo provvedimento, il re Ferdinando IV fece collocare i tre figli dei Sanfelice in collegi.\nIl tenore di vita dei due coniugi per\u00f2 non cambi\u00f2 e il re decise allora di separarli ordinando a don Andrea Sanfelice di ritirarsi nel monastero dei padri Ciorani di Nocera Superiore e alla moglie nel conservatorio di Montecorvino Rovella.\nNel 1792 a Don Andrea Sanfelice fu concesso di ritrovarsi con la moglie incinta nella casa a Salerno del fratellastro di lui, Michele Delli Monti Sanfelice, capitano delle milizie provinciali.\nNel 1794 Don Andrea scapp\u00f2 dal monastero di Nocera e organizz\u00f2 un rocambolesco rapimento della moglie per tornare con lei a Napoli.\nNon si hanno pi\u00f9 notizie dei Sanfelice sino al 1797 quando Andrea fu sottoposto ad un ordine di arresto su denunzia dei suoi creditori, mentre la moglie \u00abper le sue galanterie amorose veniva sballottata da un convento all'altro\u00bb \nAndrea, al contrario della moglie, nei contrasti politici napoletani che caratterizzavano quel periodo, si era schierato dalla parte dei realisti: aveva dichiarato la sua fedelt\u00e0 al re, aveva chiesto e ottenuto cariche pubbliche: un incarico municipale, fu delegato al seggio della Montagna nel 1798, fu membro del Tribunale di General Salute, della Deputazione della Grana d'Oncia, della Regia Dogana ed entr\u00f2 nella corte del Baglivo.\nNell'aprile del 1799, alla costituzione della Repubblica Napoletana, Luisa era sola perch\u00e9 Andrea era scappato, per sfuggire a nuovi creditori, a Salerno, dal fratellastro, Michele.\nAndrea Sanfelice torn\u00f2 a Napoli, dopo la morte di Luisa, non pi\u00f9 a palazzo Mastelloni, dove era stata arrestata Luisa, ma ritirandosi in una locanda dei Quartieri Spagnoli, \"la Croce d'oro\", in via Sergente Maggiore. Cerc\u00f2 di sposare una prostituta, ma Camilla Salinero viet\u00f2 questo matrimonio.\nAndrea morir\u00e0 a Napoli per apoplessia dopo aver dilapidato tutto il suo patrimonio."}
{"id": "1820841", "revid": "767487", "url": "https://it.wikipedia.org/wiki?curid=1820841", "title": "Josep Escol\u00e0", "text": ""}
{"id": "1820842", "revid": "287204", "url": "https://it.wikipedia.org/wiki?curid=1820842", "title": "Aichi Atsuta", "text": "LAichi Atsuta era un motore aeronautico 12 cilindri a V di 60\u00b0 rovesciata raffreddato a liquido, prodotto dall'azienda giapponese Aichi Tokei Denki negli anni quaranta.\nEra l'equivalente del tedesco Daimler-Benz DB 601 prodotto su licenza."}
{"id": "1820845", "revid": "316716", "url": "https://it.wikipedia.org/wiki?curid=1820845", "title": "Buldeo", "text": "Buldeo \u00e8 un personaggio delle raccolte di racconti intitolate \"Il libro della giungla\" e \"Il secondo libro della giungla\" dello scrittore britannico Joseph Rudyard Kipling (in particolare nei racconti \"Tigre! - Tigre!\" e \"La rivincita della giungla\"). Il suo nome deriva dall'hindi o sanscrito \"Baladeva\", che significa \"potente signore\".\nStoria.\nBuldeo \u00e8 il pi\u00f9 grande cacciatore del villaggio in cui Mowgli viene adottato da Messua e suo marito; ha un carattere presuntuoso, arrogante e superbo, e diventa nemico di Mowgli che gli contesta le storie sulla giungla che racconta agli altri membri del villaggio per vantarsi.\nL'astio tra i due personaggi cresce, finch\u00e9 Buldeo cerca di ucciderlo ma lo manca con un colpo di fucile; incita quindi gli altri membri del villaggio a uccidere lui in quanto \"figlio del diavolo\" e i suoi genitori adottivi per averlo cresciuto. Mowgli riesce per\u00f2 a scampare a questa sorte e a liberare i suoi genitori adottivi, e fa distruggere il villaggio dagli animali della foresta (gli abitanti del villaggio, tra cui presumibilmente anche Buldeo, riescono a scappare).\nAltri media.\nLibri apocrifi.\nBuldeo compare anche nel libro \"Hunting Mowgli\" di Maxim Antinori (2001), che non ha legame di \"continuity\" con l'opera originale di Kipling: in questa storia dal tono pi\u00f9 cupo \u00e8 un cacciatore pi\u00f9 giovane e intelligente che si scontra con Mowgli, riuscendo anche ad uccidere uno dei suoi amici animali."}
{"id": "1820858", "revid": "767487", "url": "https://it.wikipedia.org/wiki?curid=1820858", "title": "Quintetto Denner", "text": "Il Quintetto Denner \u00e8 un gruppo musicale jazz che nasce dall'incontro di due diverse esperienze artistiche. Al Trio Denner (Alessandro Bardella, Giancarlo \"Lallo\" Buratti, Giorgio Rondi), caratterizzato da una spiccata formazione classica e conservatoriale, si affiancano due dei nomi di maggior pregio del panorama artistico italiano: Guerrino Allifranchini, clarinettista e sassofonista gi\u00e0 componente dell'orchestra di Bruno Canfora e famoso in tutto il mondo la cui carriera \u00e8 riportata nel \"Dizionario Enciclopedico del Jazz\" (Curcio Editore) e Filippo Rodolfi (Pianista, arrangiatore e compositore di chiara fama) che si occupa degli arrangiamenti del gruppo e partecipa, come pianista, ai recital jazz.\nProfilo.\nNel marzo 2016 il Quintetto Denner ha tenuto una serie di concerti e master class nel sud della Cina (provincie del Guandong e dello Fujian).\nIn quell'occasione i musicisti hanno avuto l'onore di suonare al teatro dell'Opera di Canton tenendo una master class per le classi di sax e clarinetto dell'accademia del teatro. Successivamente il gruppo si \u00e8 spostato in diverse citt\u00e0, da Shenzhen a Zhuhai, da Dongguan a Shantou dove ha tenuto una seconda master class ed un teatro presso l'Universit\u00e0 di Shantou.\nIl tour \u00e8 poi terminato a Xiamen dove il gruppo ha tenuto il concerto conclusivo nello splendido Real Live.\nIl 31 maggio 2013 il Quintetto Denner ha tenuto un concerto a Salonicco in occasione dei festeggiamenti della Repubblica Italiana su personale invito del Consolato Onorario di Salonicco e dell'Ambasciatore Italiano ad Atene. Il concerto si \u00e8 tenuto nel teatro all'aperto Moni Lazariston (nella cornice dell'ex monastero dei Lazaristi e sede attuale del Museo statale di Arte Contemporanea di Salonicco) alla presenza delle massime autorit\u00e0 italiane e greche.\nIl 25 febbraio 2011 il Quintetto Denner ha tenuto un concerto presso il teatro Expomeloneras in Gran Canaria, il concerto era inserito nel 27 Festival De M\u00fasica De Canarias, che ha visto la partecipazione delle pi\u00f9 grosse personalit\u00e0 della musica mondiale. Lo stesso palco su cui si \u00e8 esibito il Quintetto Denner ha visto le performance di direttori quali: Claudio Abbado, Riccardo Muti, Daniel Barenboim, Sir Colin Davis, John Eliot Gardiner, Esa-Pekka Salonen, Sir Simon Rattle, Christina Thielemann, Andr\u00e9 Previn, Riccardo Chailly, Carlo Maria Giulini, Sir Georg Solti e molti altri. \nLo stesso contesto ha poi accolto concerti di solisti della statura di: Pl\u00e1cido Domingo, Jos\u00e9 Carreras, Mstislav Rostropovich, Ivo Pogorelich, Cristina Gallardo-Dom\u00e2s, Maria Jo\u00e2o Pires, Vladmir Ashkenazy, Isaac Stern, Midori, Shlomo Mintz, YoYo Ma, Katia e Marielle Lab\u00e8que, Radu Lupu, Henryk Szeryng, Cheryl Studer, Felicity Lott, Vladimir Spivakov\nNel giugno del 2008 il Quintetto Denner \u00e8 stato chiamato da Jim Galloway (direttore artistico del Toronto Jazz Festival) a rappresentare l'Italia in una delle manifestazioni pi\u00f9 prestigiose del Jazz mondiale. In quell'occasione il gruppo ha suonato accanto a stelle del jazz mondiale come: Dave Brubeck, Arturo Sandoval, Ahmad Jamal, Paquito D\u2019Rivera, Maceo Parker, Geri Allen, Al green e molti altri.\nIn quell'occasione la musica del quintetto \u00e8 stata trasmessa in diretta via satellite e il direttore dell'Istituto Italiano di Cultura di Toronto (Martin Stiglio) ha espresso, in occasione servizio televisivo dedicato al Quintetto Denner sul network canadese Omni Television, tutto il suo apprezzamento per la qualit\u00e0 e l'originalit\u00e0 del gruppo.\nNel dicembre 2007 il Quintetto Denner ha tenuto una serie di concerti presso i teatri principali dell'Albania (Tirana, Valona e Scutari) in occasione del Festival Internazionale di Musica .\nA febbraio 2005 il Quintetto Denner ha tenuto una tourn\u00e9e in Australia dove ha suonato nella Concert Hall del Conservatorio di Sidney tenendo poi otto concerti, in rappresentanza dell'Italia, nei quattro magnifici teatri del Gold Coast Jazz Festival (Festival Mondiale del Jazz) di Surfers Paradise. Il CD del quintetto \u00e8 stato in programmazione da gennaio in alcune delle principali radio australiane. In tale occasione il Quintetto Denner \u00e8 stato definito uno dei migliori gruppi di tale manifestazione dal critico musicale del \"Dungeon Jazz\" Robyn Jeffery.\nIl Quintetto Denner ha partecipato inoltre a numerose ed importanti manifestazioni italiane ed internazionali tra le quali: 5\u00aa edizione di \"Nuovi territori tra jazz e musica europea\" (castello di Galliate), Biella Jazz Club, 1\u00ba Concorso Nazionale \"Jazz Novara\" (Il Quinteto Denner e la cantante statunitense Sue Vance sono stati gli special guests nella cerimonia di apertura), Festival Mist\u00e0 (Cuneo) e nel 2001 \"European Jazz Festival\" di Smirne in qualit\u00e0 di unico gruppo italiano (ogni nazione ha infatti proposto un gruppo rappresentativo della propria cultura musicale Jazz). In quest'occasione il Quintetto ha inciso un CD live (\"Quintetto Denner \u2013 Live in Turkey\") La musica del Quintetto Denner \u00e8 stata in programmazione alla radio e televisione di stato negli spazi dedicati all'evento. \nDopo il concerto di Smirne il gruppo \u00e8 volato ad Ankara, dove ha tenuto un concerto presso l'Universit\u00e0 di Hacettepe."}
{"id": "1820862", "revid": "767487", "url": "https://it.wikipedia.org/wiki?curid=1820862", "title": "Partita a quattro", "text": "Partita a quattro (\"Design for Living\") \u00e8 un film del 1933 diretto da Ernst Lubitsch.\nGirato prima dell'entrata in vigore del Codice Hays, racconta di un rapporto tra una ragazza divisa tra l'amore di tre uomini: ne sposa uno continuando a far l'amore con gli altri due. La commedia da cui \u00e8 tratto il film \u00e8 firmata da No\u00ebl Coward.\nTrama.\nUna graziosa americana residente in Francia disdegna la corte del ricco principale, ma non sa decidersi tra due compatrioti, un pittore e un autore teatrale, entrambi squattrinati. La ragazza propone allora ai due giovani di vivere tutti e tre insieme escludendo il sesso. Grazie ai suggerimenti dell'amica il drammaturgo ha successo e si reca a Londra. Lui lontano, il pittore e la donna diventano amanti. Il gruppo si scioglie quando anche il secondo artista raggiunge la fama. Allora l'autore torna alla carica e rende all'amico pan per focaccia. Lei allora, per evitare litigi, accetta di sposare il principale.\nProduzione.\nIl film fu prodotto dalla Paramount Pictures.\nDistribuzione.\nDistribuito dalla Paramount Pictures, il film usc\u00ec nelle sale statunitensi il 29 dicembre 1933."}
{"id": "1820866", "revid": "965226", "url": "https://it.wikipedia.org/wiki?curid=1820866", "title": "Ministri dello sviluppo economico della Repubblica Italiana", "text": "I ministri dello sviluppo economico della Repubblica Italiana si sono avvicendati dal 1946 in poi."}
{"id": "1820868", "revid": "599013", "url": "https://it.wikipedia.org/wiki?curid=1820868", "title": "Estanislao Basora", "text": "In Nazionale ha giocato 22 partite segnando 13 gol ed ha partecipato alla Coppa del Mondo del 1950."}
{"id": "1820874", "revid": "339392", "url": "https://it.wikipedia.org/wiki?curid=1820874", "title": "Sergej Balta\u010da", "text": ""}
{"id": "1820882", "revid": "2062599", "url": "https://it.wikipedia.org/wiki?curid=1820882", "title": "Crisi di Corf\u00f9", "text": "La crisi di Corf\u00f9 ( \"Kat\u00e0lipsi tis K\u00e8rkyras\"), fu una crisi diplomatica e militare che vide contrapposte Italia e Grecia agli inizi degli anni '20 del XX secolo. Venne innescata quando il generale Enrico Tellini, a capo di una commissione per risolvere una disputa di confine tra Albania e Grecia, venne assassinato in territorio greco insieme ai membri del suo stato maggiore. In risposta, Benito Mussolini emise un grave ultimatum alla Grecia e quando esso non venne accettato del tutto, invi\u00f2 forze per bombardare ed occupare Corf\u00f9. Mussolini sfid\u00f2 la Societ\u00e0 delle Nazioni e dichiar\u00f2 che l'Italia se ne sarebbe andata in caso di arbitrato durante la crisi e la Conferenza degli Ambasciatori offr\u00ec invece alla fine un accordo a favore dell'Italia. Questa fu una prima dimostrazione della debolezza della Societ\u00e0 quando si trattava di grandi potenze.\nAntefatti.\nDurante la guerra italo-turca del 1911-12, l'Italia aveva occupato le isole del Dodecaneso, la cui popolazione era in gran parte greca. In base all'accordo Venizelos-Tittoni del 1919, l'Italia promise di cedere le isole del Dodecaneso ad eccezione di Rodi alla Grecia in cambio del riconoscimento greco delle pretese italiane verso parte dell'Anatolia. Tuttavia, le vittorie del movimento nazionalista turco avevano posto fine a tutti i piani di spartizione dell'Asia Minore entro il 1922, e Mussolini sostenne che era da quando gli italiani erano stati costretti a lasciare la Turchia che aveva annullato l'obbligo di cedere le isole del Dodecaneso alla Grecia. I greci continuarono a fare pressioni su Mussolini sulla questione del Dodecaneso e, nell'estate del 1923, egli ordin\u00f2 il rafforzamento della guarnigione italiana nel Dodecaneso come parte dei suoi piani per annettere formalmente le isole all'Italia, il che fece s\u00ec che la Grecia pubblicasse note di protesta.\nNel maggio 1923, durante una visita a Roma, il ministro degli Esteri britannico, Lord Curzon, disse a Mussolini che la Gran Bretagna avrebbe ceduto l'Oltregiuba e Giarabub all'Italia come parte di una soluzione generale di tutte le rivendicazioni italiane, dicendo che gli italiani dovevano risolvere le loro controversie sia con la Jugoslavia che con la Grecia come parte dell'accordo. Secondo i termini del Trattato di Londra, in base al quale l'Italia entr\u00f2 nella prima guerra mondiale nel 1915, la Gran Bretagna aveva promesso di cedere l'Oltregiuba e Giarabub all'Italia e, poich\u00e9 Mussolini aveva fondato il Partito fascista nel 1919 in parte per protestare contro la \"vittoria mutilata\" del 1918 poich\u00e9 l'Italia non ottenne tutto il territorio promesso dal Trattato di Londra, l'Oltregiuba e Giarabub ebbero un'importanza simbolica sovradimensionata in Italia molto sproporzionata rispetto al reale valore di questi territori. Ottenere l'Oltregiuba e Giarabub avrebbe significato che l'Italia avrebbe dovuto risolvere la disputa di Fiume con la Jugoslavia e la disputa delle isole del Dodecaneso con la Grecia, per nessuna delle quali Mussolini voleva scendere a compromessi. Attraverso l'accordo Milner-Scialoja del 1920 aveva impegnato la Gran Bretagna a cedere l'Oltregiuba e Giarabub all'Italia, gli inglesi avevano successivamente legato quello al fatto che gli italiani avrebbero risolto prima la disputa sulle isole del Dodecaneso. In base al trattato di Losanna del luglio 1923, tutte le potenze Alleate abbandonarono le loro rivendicazioni in Turchia, danneggiando gravemente il prestigio di Mussolini che aveva promesso, come leader dell'opposizione, di ottenere tutti i territori per i quali gli italiani avevano combattuto nella prima guerra mondiale, incluso un grande pezzo di Anatolia. Avendo denunciato i suoi predecessori come leader deboli che avevano portato alla \"vittoria mutilata\" del 1918 e avendo promesso di essere un \"leader forte\" che avrebbe annullato la \"vittoria mutilata\", Mussolini entro l'estate del 1923 doveva affrontare la realt\u00e0 che l'Italia era semplicemente troppo debole per realizzare tutte le sue promesse.\nCi fu una disputa di confine tra Grecia ed Albania. Le due nazioni portarono la disputa alla Conferenza degli Ambasciatori, che cre\u00f2 una commissione di ufficiali britannici, francesi e italiani per determinare il confine, che venne autorizzata dalla Societ\u00e0 delle Nazioni a risolvere la controversia. Il generale italiano Enrico Tellini divenne il presidente della commissione. Dall'inizio dei negoziati, le relazioni tra la Grecia e la commissione erano pessime. Alla fine il delegato greco accus\u00f2 apertamente Tellini di lavorare a favore delle affermazioni dell'Albania.\nL'eccidio di Giannina.\nNel luglio del 1923, Mussolini aveva ordinato agli ammiragli della Regia Marina d'iniziare i preparativi per l'occupazione di Corf\u00f9, che secondo lui sarebbe accaduto quell'estate in risposta agli \"atti provocatori attesi\" dalla Grecia. Il ministro della Marina, l'ammiraglio Paolo Thaon di Revel, accolse con favore il piano della conquista di Corf\u00f9 per motivi di bilancio, ritenendo che un trionfo da parte della Regia Marina avrebbe mostrato al popolo italiano l'importanza della marina e quindi portato a un bilancio navale pi\u00f9 ampio. Allo stesso tempo, Mussolini non inform\u00f2 i diplomatici professionisti di Palazzo Chigi dei suoi piani per impadronirsi di Corf\u00f9, aspettandosi che si sarebbero opposti, un'attesa che venne confermata quando Corf\u00f9 venne effettivamente bombardata.\nIl 27 agosto 1923 Tellini, due suoi aiutanti, il loro interprete e un autista caddero in un'imboscata e vennero assassinati da assalitori ignoti al valico di frontiera di Kakavia, che si trova vicino alla citt\u00e0 di Ioannina, nel territorio greco. Le cinque vittime furono Tellini, il maggiore Luigi Corti, il tenente Mario Bonacini, l'interprete albanese Thanas Gheziri e l'autista Remigio Farnetti. Nessuna delle vittime venne derubata. L'incidente si verific\u00f2 vicino al confine controverso e quindi avrebbe potuto essere stato eseguito da entrambe le parti.\nSecondo i giornali italiani e la dichiarazione ufficiale del governo albanese, l'attacco era stato compiuto dai greci, mentre altre fonti, tra cui il governo greco, i suoi funzionari ed il console rumeno a Giannina, attribuivano l'omicidio ai banditi albanesi. Nell'aprile del 1945, l'ambasciatore britannico in Grecia, Reginald Leeper, invi\u00f2 una lettera al segretario agli esteri britannico Sir Anthony Eden che esprimeva il punto di vista che erano stati i \u00e7am albanesi i responsabili dell'omicidio del generale Tellini. La lettera affermava che un bandito \u00e7am albanese di nome Daout Hodja (Daut Hohxa) uccise il generale Tellini e gli altri ufficiali. Riassumendo le prove pi\u00f9 recenti, lo storico greco Aristotele Kallis scrisse: \"Gran parte dell'incidente che ha provocato l'assassinio di Tellini rimane poco chiaro. Esistono prove sufficienti per dare credito all'argomento del governo greco secondo cui gli autori avevano effettivamente avuto origine dall'Albania e avevano attraversato il confine illegalmente per tendere un'imboscata all'auto all'interno della Grecia e quindi incolpare la parte greca\".\nLa crisi.\nAlla notizia dell'omicidio, scoppiarono manifestazioni anti-greche in Italia. Secondo quanto riportato dai giornali australiani, i giornali greci \"condannano all'unanimit\u00e0 il crimine Tellini ed esprimono sentimenti amichevoli nei confronti dell'Italia. Sperano che il governo dia legittima soddisfazione all'Italia senza andare oltre i limiti della dignit\u00e0 nazionale.\"\nMussolini, nel condannare l'eccidio, invi\u00f2 un ultimatum al Governo greco pretendendo da esso, oltre alle scuse formali, l'istituzione di una commissione d'inchiesta che individuasse i colpevoli, la pena capitale per questi ultimi, un risarcimento economico di 50 milioni di lire e che la flotta greca rendesse gli onori alla bandiera italiana con un'apposita cerimonia. La proposta venne accolta dal Governo greco solo in parte e Mussolini replic\u00f2 schierando nel mar Ionio una squadra navale composta dalle corazzate \"Conte di Cavour\", \"Giulio Cesare\", \"Andrea Doria\" e \"Duilio\".\nL'Italia occup\u00f2, quindi, Corf\u00f9 dopo aver bombardato dal mare il 29 agosto il vecchio forte dell'isola, innescando la crisi. Il forte era stato considerato un'installazione militare, ma era al momento occupato da profughi, di lingua greca, espulsi dall'Anatolia, di cui almeno una decina rimasero uccisi (e molti altri feriti) dai grossi calibri italiani. Atene chiese allora l'intervento della Societ\u00e0 delle Nazioni, trovandovi l'appoggio di Londra, mentre Parigi accoglieva l'eccezione italiana che ne disconosceva la competenza e che chiedeva che l'arbitrato fosse affidato alla Conferenza degli Ambasciatori.\nIl premier britannico Baldwin mobilit\u00f2 parte della \"Royal Navy\", potenziando la flotta del Mediterraneo. Questo gener\u00f2 una grossa crisi all'interno del governo italiano: Revel, ministro della marina, con buona parte della vecchia guardia della Regia Marina, riteneva irrinunciabile un rapporto di amicizia, se non di alleanza, tra Italia e Gran Bretagna, pena la sconfitta in battaglia, malgrado l'occupazione di Corf\u00f9 e la guerra con la Grecia fossero da tempo opzioni ben considerate dalla Regia Marina; Mussolini era invece disposto a rischiare e a portare avanti una politica revisionista rispetto ai trattati di pace e alla Societ\u00e0 delle Nazioni. Anzi Mussolini in questa occasione pens\u00f2 di ritirare l'Italia dalla Societ\u00e0 stessa e di forzare la mano per annettere Corf\u00f9 e le isole Ionie all'Italia, ma tutti i suoi ministri militari (la cui alleanza gli era allora indispensabile e che erano molto autorevoli perch\u00e9 avevano guidato il paese alla vittoria nel 1918) lo sconsigliarono risolutamente e minacciarono dimissioni in massa, prospettandogli un conflitto in cui sicuramente sarebbero stati in guerra contro l'impero britannico, la Grecia, la Jugoslavia e, probabilmente, anche la Francia (fino a quel momento favorevole all'Italia, ma pronta a cambiar partito nel caso fosse stata coinvolta la Jugoslavia).\nIl 27 settembre Corf\u00f9 venne evacuata dalle truppe italiane dopo che la Conferenza degli Ambasciatori ebbe riconosciuto come legittime le richieste dell'Italia alla Grecia. Il Governo greco dovette, quindi, accettare di pagare i 50 milioni richiesti e di tributare gli onori alla bandiera italiana che la squadra navale ricevette al Falero, uno dei porti di Atene, per far poi definitivamente ritorno a Taranto il 30 settembre 1923.\nIl contesto politico e diplomatico.\nLa reazione di Mussolini, certamente sproporzionata e forse dettata anche dall'ambizione di annettere stabilmente Corf\u00f9 all'Italia, era comunque in linea con la condotta anti-greca assunta da tempo dalla politica estera italiana sia per quanto riguardava l'Albania meridionale, rivendicata dalla Grecia, sia per la questione del Dodecanneso. L'accordo segreto italo-greco siglato a Parigi il 29 luglio 1919 prevedeva infatti la cessione, con l'esclusione di Rodi, del Dodecanneso alla Grecia, mentre all'Italia sarebbe spettato il mandato sull'Albania centrale e su una zona meridionale dell'Asia minore.\nLa crisi di Corf\u00f9 offr\u00ec dunque al governo italiano l'occasione di non dare alcun seguito ai patti convenuti con quello greco riguardo al Dodecanneso, tanto pi\u00f9 che le ambizioni espansionistiche italiane sull'Albania erano fortemente contrastate in seno alla Societ\u00e0 delle Nazioni e quelle sull'Asia minore erano irrimediabilmente compromesse dall'esito ormai assunto dalla guerra greco-turca allora in corso.\nLa prova di forza che vide protagonista l'Italia, serv\u00ec inoltre a convincere la Iugoslavia ad aprire quelle trattative diplomatiche che avrebbero portato, di li a poco, alla stipula del trattato di Roma col riconoscimento della sovranit\u00e0 italiana sulla citt\u00e0 di Fiume."}
{"id": "1820883", "revid": "113757", "url": "https://it.wikipedia.org/wiki?curid=1820883", "title": "Occupazione di Corf\u00f9", "text": ""}
{"id": "1820885", "revid": "599013", "url": "https://it.wikipedia.org/wiki?curid=1820885", "title": "Cheik Tiot\u00e9", "text": "Carriera.\nClub.\nInizi: Bibo, Anderlecht e Roda.\nNato da una famiglia musulmana - e musulmano anch'egli - di Yamoussoukro, in Costa d'Avorio, comincia a giocare per le strade della sua citt\u00e0, non avendo vere scarpe da calcio sino ai suoi 15 anni, quando entr\u00f2 nelle giovanili degli ivoriani del FC Bibo. Nel 2005 viene scoperto dagli scout della squadra belga dell' e si trasferisce in Europa. Debutta per i viola in Coppa del Belgio, quando, nella partita contro il Geel, sbaglia il suo rigore, contribuendo alla sconfitta della sua squadra. Nella stagione 2007-08 passa in prestito agli olandesi del , dove ritrova il suo ex-compagno al Bibo Sekou Ciss\u00e9.\nTwente.\nIl 2 ottobre 2008, Tiot\u00e8, dopo essersi messo in mostra in Eredivisie grazie al prestito al Roda, firma per il per una cifra attorno ai 750.000 \u20ac. Ad Enschede si fa apprezzare per la sua resistenza e costanza, e per la sua abilit\u00e0 nei passaggi, con 58 presenze in campionato, rimarcate da 1 gol e ben 14 assist. Vince il campionato nella stagione 2009-10 sotto la guida dell'ex-c.t. dell' Steve McClaren, e colleziona anche qualche presenza in Europa League, con buone performance contro l' durante la fase a gironi.\nNewcastle.\nIl 26 agosto 2010 Tiot\u00e8 viene acquistato dal , squadra inglese di Premier League, per 3,5 milioni di sterline. Debutta con la maglia dei \"Magpies\" il 18 settembre 2010, nel match di Goodison Park contro l'; su 64 passaggi tentati, li completa tutti, ottenendo cos\u00ec un grande inizio. Inoltre, intercetta due volte il pallone, riesce in tutti e cinque i suoi tentativi di tackle e il suo unico tiro \u00e8 in porta. Parte titolare in tutte le altre gare dei bianco-neri, mettendosi in evidenza in particolare contro il e nel 2-1 esterno rifilato al . Viene proclamato \"Uomo del match\" nella vittoria esterna per 1-0 sul . Simili risultato gli hanno valso paragoni con il centrocampista africano Michael Essien.\nViene espulso nel terzo turno di FA Cup contro lo , venendo squalificato per 3 gare casalinghe, ma al suo ritorno segna un gol, un tiro al volo da 25 metri che completa la rimonta cominciata dall'intervallo, che aveva visto le squadre entrare negli spogliatoi sullo 0-4 per l'Arsenal.\nIl 25 febbraio 2011 il Newcastle annuncia che Tiot\u00e9 ha appena firmato un rinnovo contrattuale per altri 6 anni e mezzo, legandosi ai \"Toon\" sino al 2017. Riguardo al suo rinnovo, Tiot\u00e9 ha dichiarato:\nNazionale.\nTiot\u00e9 debutta con la maglia della Nazionale ivoriana durante un'amichevole pre-mondiale che, fra l'altro, puntava a scegliere i membri della lista dei convocati per la mondiale sudafricano del 2010. Da allora ha giocato titolare in tutte le gare del mondiale, manifestazioni in cui la sua Costa d'Avorio \u00e8 stata eliminata subito, durante la fase a gironi.\nDiventato un membro fisso della Nazionale, ha collezionato 55 presenze e 1 rete con la maglia degli elefanti.\nLa morte.\nIl 5 giugno 2017 il giocatore \u00e8 vittima di un collasso durante una sessione d'allenamento con la squadra. Trasportato in ospedale, muore qualche ora dopo all'et\u00e0 di soli 30 anni.\nStatistiche.\nPresenze e reti nei club.\n\"Statistiche aggiornate al 5 giugno 2017.\""}
{"id": "1820886", "revid": "1915706", "url": "https://it.wikipedia.org/wiki?curid=1820886", "title": "Prednisolone", "text": "Il prednisolone \u00e8 un glucocorticoide appartenente alla famiglia degli ormoni steroidei che per la sua ampia e potente attivit\u00e0 antinfiammatoria, trova indicazione in tutti gli ambiti della medicina. Le indicazioni sono molteplici soprattutto per quanto riguarda il controllo in acuto e in cronico dei disturbi infiammatori in genere.\nUsi clinici.\nIl prednisolone \u00e8 indicato nell'insufficienza surrenalica primaria e secondaria, nelle tiroiditi e nell'iperplasia surrenalica congenita.\nIn ambito reumatologico \u00e8 usato nelle artriti psoriasiche e reumatoidi, nella spondilite anchilosante, nella gotta (attacchi acuti), nella borsite ed epicondilite; viene anche usato nel LES, nel pemfigo e nella malattia reumatica.\nIn ambito oncologico \u00e8 usato comunemente: nelle leucemie, nei linfomi, nella porpora trombocitopenica e nelle malattie emolitiche autoimmuni. Questo per indicare solo alcune delle gravi patologie di impiego elettivo del farmaco.\nTrova impiego, anche, nelle malattie gastrointestinali come la colite ulcerosa e nella Malattia di Crohn insieme a molte altre forme patologiche pi\u00f9 o meno gravi. Trova anche utile impiego in ambito neurologico, pneumologico e in molti altri ambiti della terapia medica; si pu\u00f2 dire che non c'\u00e8 patologia, con componente infiammatoria, che non trovi beneficio dall'impiego del farmaco.\nIn label.\nGli impieghi previsti dall'RCP sono:\n\"Affezioni di interesse reumatologico come terapia aggiuntiva per la somministrazione a breve termine (per far superare al paziente un episodio acuto o una riacutizzazione) in: artrite reumatoide (casi particolari possono richiedere una terapia di mantenimento a basse dosi), malattia di Still, spondiliti anchilosanti, artrite gottosa acuta.\"\n\"Malattie del collagene: durante una riacutizzazione o come terapia di mantenimento in casi particolari di lupus eritematosus sistemico, dermatomiosite, periartrite, cardite reumatica acuta.\"\n\"Per controllare condizioni allergiche gravi o debilitanti non trattabili in maniera convenzionale: asma bronchiale, dermatiti da contatto, dermatite atopica.\"\n\"Sarcoidosi.\"\n\"Affezioni ematologiche: anemia emolitica acquisita (autoimmune), per il trattamento palliativo di leucemie e linfomi degli adulti, leucemia acuta dell'infanzia.\"\n\"Come coadiuvante nel trattamento della colite ulcerosa.\"\nEffetti collaterali.\nGli effetti collaterali sono spesso importanti e gravi, e sono in funzione dei dosaggi e dei tempi di impiego del farmaco.\nGli effetti collaterali sono a carico di quasi tutti i distretti dell'organismo.\nI pi\u00f9 importanti e frequenti sono:\nDisturbi elettrolitici:\nDosi terapeutiche.\nLa dose minima, che equivale all'unit\u00e0 antinfiammatoria steroidea, \u00e8 di 5\u00a0mg.\nLe dosi terapeutiche sono estremamente variabili in funzione della:\nAvvertenze.\nIl prednisolone come tutti gli ormoni steroidei d\u00e0 positivit\u00e0 al test antidoping."}
{"id": "1820891", "revid": "1316871", "url": "https://it.wikipedia.org/wiki?curid=1820891", "title": "Lernu!", "text": "Lernu! (verbo che in esperanto significa \"Impara\") \u00e8 un sito multilingue creato per l'autoapprendimento dell'esperanto gratuitamente e facilmente. Sono presenti servizi di comunicazione, come un Instant Messenger, un forum interno, e notizie su eventi riguardanti l'Esperanto. Le organizzazioni esperantiste possono pubblicizzare le loro attivit\u00e0 e servizi sul sito web.\nStoria.\nIl progetto Lernu! \u00e8 stato proposto per la prima volta in occasione del primo seminario \"Esperanto@Interreto\" (E@I) tenutosi a Stoccolma nell'aprile del 2000 ed \u00e8 stato realizzato nell'ottobre del 2001 in Svezia. Nel luglio 2002 il progetto ha ricevuto sostegno economico dall'organizzazione ESF (Esperantic Studies Foundation). \u00c8 stato lanciato pubblicamente il 21 dicembre 2002 e da allora \u00e8 stato sviluppato sotto la supervisione di E@I, con il sostegno del FSE e con l'aiuto di molti sostenitori e assistenti. Il team \u00e8 stato responsabile della supervisione generale e dello sviluppo di Lernu!. Il sito vede la collaborazione di diversi designer e programmatori, decine di traduttori, infatti, il sito web \u00e8 disponibile in pi\u00f9 di 20 lingue, un gran numero di tutor di lingua che aiutano a creare nuovi corsi e altre risorse per l'apprendimento dell'esperanto.\nMetodo di apprendimento.\nLernu sfrutta diversi metodi di apprendimento in base ai diversi livelli di conoscenza della lingua (principianti, intermedi, esperti\u2026). Il sito usa materiali gi\u00e0 esistenti (come l'opera di Claude Piron \"Gerda Malaperis\"), o quelli creati dalla squadra di Lernu, come giochi, dizionari, esami e un sistema multimediale di biblioteca (libri, musica e video).\nCD.\nParallelamente al corso on-line, nel periodo che va dal 2004 al 2006, \u00e8 stato pubblicato un CD, contenente musica e pi\u00f9 programmi per l'apprendimento dell'Esperanto.\nCollegamenti esterni.\n(it) Sito ufficiale : it.lernu.net"}
{"id": "1820892", "revid": "599013", "url": "https://it.wikipedia.org/wiki?curid=1820892", "title": "Fernando Olivella", "text": "Carriera.\nClub.\nScoperto da Josep Boter, debutt\u00f2 professionista nell'Espa\u00f1a Industrial, che aiut\u00f2 ad essere promosso in Primera Divisi\u00f3n. Dal 1956 fino al 1969 gioc\u00f2 nel .\nNazionale.\nFu il capitano della selezione spagnola che vinse il Campionato europeo di calcio 1964 e con cui gioc\u00f2 18 gare. Debutt\u00f2 il 31 marzo 1957 in -Spagna 0-5, mentre gioc\u00f2 l'ultima l'8 dicembre 1965 prendendo 2-0 a Madrid contro l'.\nDopo il ritiro.\nFu direttore del Barcellona tra il 1989 ed il 1993, sotto la presidenza di Josep Llu\u00eds N\u00fa\u00f1ez."}
{"id": "1820893", "revid": "122020425", "url": "https://it.wikipedia.org/wiki?curid=1820893", "title": "Gran Premio di Francia 2008", "text": "Il Gran Premio di Francia 2008 si \u00e8 svolto il 22 giugno sul Circuito di Magny-Cours a Magny-Cours.\nVigilia.\nIl week end del Gran Premio \u00e8 iniziato subito con le proteste dei tifosi locali contro le idee di Bernie Ecclestone, perch\u00e9 la gara del 2008 sarebbe stato l'ultimo Gran Premio francese a disputarsi a Magny-Cours. Il \"patron\" della Formula 1 infatti preferiva un Gran Premio a Parigi nella zona di Disneyland Paris, stanco ormai delle campagne di Magny-Cours. Per l'occasione \u00e8 stato presentato un progetto nuovo di zecca che permetter\u00e0 al circuito una ristrutturazione, ma questo progetto (chiamato Magny-Cours 2) non ha permesso al circuito negli anni successivi di disputare altri Gran Premi iridati di Formula 1.\nProve.\nNella prima sessione del venerd\u00ec, si \u00e8 avuta questa situazione:\nNella seconda sessione del venerd\u00ec, si \u00e8 avuta questa situazione:\nNella sessione del sabato mattina, si \u00e8 avuta questa situazione:\nQualifiche.\nResoconto.\nKimi R\u00e4ikk\u00f6nen, con la pole-position ottenuta nel Gran Premio di Francia, ha totalizzato la 200\u00aa \"pole-position\" in assoluto per il team Ferrari.\nRisultati.\nNella sessione di qualificazione, si \u00e8 avuta questa situazione:\nGara.\nResoconto.\nAl via le Ferrari mantengono le prime due posizioni; Alonso passato da Trulli e Kubica, recupera una posizione a scapito del polacco all\u2019uscita del tornante Adelaide. Hamilton parte aggressivo e sale al decimo posto dopo un sorpasso al limite a Vettel in cui taglia la chicane N\u00fcrburgring, andando ad attaccare subito Kovalainen. Il finlandese, che ha pi\u00f9 benzina dopo qualche giro lascia passare il compagno di scuderia. Hamilton prova ad attaccare Piquet, che \u00e8 stato autore di un'ottima partenza, riuscendo ad issarsi all'ottavo posto; la resistenza del brasiliano \u00e8 per\u00f2 strenua e l'inglese non passa.\nJenson Button rientra ai box per sostituire l'alettone anteriore danneggiato ma \u00e8 costretto al ritiro. Dopo alcuni giri di assedio a Piquet, Hamilton viene penalizzato con un drive-through per aver tagliato la chicane al primo giro e non aver restituito la posizione a Vettel: rientra in pista al 13\u00ba posto. Il primo a rifornire \u00e8 Alonso, al 15\u00ba giro, che monta gomme dure e rientra davanti a Hamilton. L'inglese lo attacca e lo passa all\u2019interno del curvone Estoril; di l\u00ec a poco per\u00f2 Hamilton si ferma per rifornire e ritorna nelle retrovie. Poi si fermano ai box nell'ordine Trulli, Kubica, Glock e R\u00e4ikk\u00f6nen. Piquet, che aveva rifornito davanti a Kovalainen, inserisce al posto del limitatore di velocit\u00e0 il folle e viene sopravanzato all'uscita della corsia box proprio dal finlandese, ora settimo. Il ritmo delle Ferrari \u00e8 insostenibile per gli avversari: Massa \u00e8 a 6 secondi da R\u00e4ikk\u00f6nen, Trulli ad una trentina, mentre Kubica \u00e8 quarto, ora davanti ad Alonso.\nDal 33\u00ba giro il ritmo di R\u00e4ikk\u00f6nen si alza improvvisamente di oltre un secondo a giro; la vettura di Kimi accusa infatti un problema allo scarico destro: uno dei tubi si stacca e inizia a penzolare pericolosamente dal retrotreno, bruciando anche parte della carrozzeria. Al 39\u00ba giro il campione del mondo \u00e8 costretto a cedere il passo al compagno di squadra che va cos\u00ec al comando. R\u00e4ikk\u00f6nen perde inizialmente terreno anche su Trulli, negli scarichi del quale c\u2019\u00e8 Kubica, ma il finlandese riesce poi a tenere un ritmo sufficiente a stabilizzare il distacco. Al 42\u00ba giro Kovalainen infila Webber al tornante Adelaide e guadagna un\u2019ulteriore posizione alla fine del giro, quando Alonso apre la seconda tornata di stop. Il finlandese gira forte e, quando dieci giri dopo si ferma a sua volta, \u00e8 salito al quarto posto, vicino a Trulli. A perderci \u00e8 ancora Alonso che scende al settimo, dietro a Webber e appena davanti ad un buon Piquet.\nQuando mancano ormai 14 giri al termine, effettuati anche tutti i pit-stop, arriva la pioggia e i tempi cominciano ad alzarsi senza che per\u00f2 nessuno rientri. Il finale \u00e8 tutto nella accesa lotta tra Trulli e Kovalainen, col pescarese che mantiene il terzo posto, da dedicare alla memoria di Ove Andersson, ex team manager della Toyota, che ha corso listata a lutto. Vince Massa, il primo pilota quest'anno ad aggiudicarsi tre Gran Premi, seguito dallo sfortunato R\u00e4ikk\u00f6nen e dal grintoso Trulli, il quale riporta la Toyota sul podio per la prima volta dal Gran Premio d'Australia 2006. Quarto un positivo Kovalainen, quinto Kubica, sesto un ottimo Webber, settimo Piquet, che nelle ultime battute ha sorpassato il compagno di scuderia Alonso, approfittando di un'indecisione dello spagnolo in fase di doppiaggio.\nIn classifica piloti Massa si porta in testa con 48 punti, davanti a Kubica con 46, seguito da R\u00e4ikk\u00f6nen a quota 43 ed infine Hamilton a 38. Nel campionato costruttori la Ferrari consolida il primato con 91 punti, davanti a BMW con 74 punti e McLaren con 58.\nRisultati.\nI risultati del Gran Premio sono i seguenti:"}
{"id": "1820895", "revid": "201347", "url": "https://it.wikipedia.org/wiki?curid=1820895", "title": "Letter bee", "text": ""}
{"id": "1820899", "revid": "201347", "url": "https://it.wikipedia.org/wiki?curid=1820899", "title": "Tegami Bachi", "text": ""}
{"id": "1820902", "revid": "599013", "url": "https://it.wikipedia.org/wiki?curid=1820902", "title": "Danrlei", "text": ""}
{"id": "1820904", "revid": "767487", "url": "https://it.wikipedia.org/wiki?curid=1820904", "title": "La danza delle luci", "text": "La danza delle luci (\"Gold Diggers of 1933\") \u00e8 un film del 1933 diretto da Mervyn LeRoy; le scene danzate sono dirette da Busby Berkeley, responsabile delle coreografie del film. Le musiche sono firmate da Harry Warren e i testi da Al Dubin.\nRealizzato durante la Grande depressione, il film contiene numerosi riferimenti alla realt\u00e0 sociale dell'epoca. Gli interpreti principali sono Ruby Keeler, Dick Powell, Joan Blondell e Ginger Rogers oltre a Warren William, Guy Kibbee, Ned Sparks e Aline MacMahon. Il film fu un tale successo che, quell'anno al botteghino, segn\u00f2 uno dei pi\u00f9 alti incassi del 1933.\nNel 2003, il film \u00e8 stato selezionato per la conservazione negli Stati Uniti dal National Film Registry della Biblioteca del Congresso come \"culturalmente, storicamente o esteticamente significativo\".\nLa commedia e le sue versioni cinematografiche.\nScritta da Avery Hopwood e prodotta da David Belasco, \"The Gold Diggers\", la commedia da cui \u00e8 tratto il film, rimase in cartellone a Broadway dal 1919 al 1920 per un totale di 282 rappresentazioni.\nNel 1923, Belasco produsse un film muto dallo stesso titolo, conosciuto in Italia come \"La casa delle 4 ragazze\", diretto da Harry Beaumont e interpretato da Hope Hampton e Wyndham Standing. Con l'avvento del sonoro, ne fu girato il remake, \"Gold Diggers of Broadway\", diretto da Roy Del Ruth. Protagonisti della storia erano gli attori Nancy Welford e Conway Tearle\nTrama.\nLe \u201c\"Gold Diggers\"\", ovvero le \"cercatrici d'oro\", sono quattro aspiranti attrici: l'ingenua Polly, Carol la cantante, Trixie la comica e Fay, ragazza piena di glamour, alla ricerca di un uomo ricco che la mantenga.\nA Broadway, la prova generale di uno spettacolo viene interrotta dall'intervento di un gruppo di creditori che chiedono a gran voce al produttore di essere pagati. Ma Barney Hopkins, il produttore, non ha il becco di un quattrino: disperato, non sa dove sbattere la testa. Ha tutto ci\u00f2 che gli pu\u00f2 servire a mettere su uno spettacolo, tranne il denaro.\nNell'appartamento dove vivono Polly, Carol e Trixie, Hopkins sente accidentalmente Brad, l'innamorato di Polly e vicino di casa delle ragazze, che suona il pianoforte. Intrigato dal talento del giovane, non solo ottimo musicista ma anche dotato di una splendida voce, Barney cerca di indurlo a lavorare per lui: ma Brad rifiuta di comparire nello show. Gli cede invece la sua musica, dandogli anche 15.000 dollari in contanti che serviranno a pagare le spese per poter andare in scena. In un primo momento, tutti pensano a uno scherzo, poi si rendono conto che Brad fa sul serio. Le ragazze sospettano che Brad abbia dei conti aperti con la giustizia, dato che non vuole apparire pubblicamente. Invece, si scoprir\u00e0 che il giovane appartiene a una ricchissima famiglia della buona societ\u00e0, famiglia che gli ha tassativamente proibito di avere a che fare con il teatro. Il divieto, cui lui si attiene, verr\u00e0 infranto quando il cantante dello spettacolo, ammalatosi, dovr\u00e0 essere sostituito in fretta e furia. Ovviamente, sar\u00e0 Brad che prender\u00e0 il suo posto sul palcoscenico, ottenendo cos\u00ec un grande successo.\nA New York giunge Lawrence, il fratello di Brad, insieme all'avvocato di famiglia, Fanuel H. Peabody: i due vogliono riportare il giovane a casa e sottrarlo, cos\u00ec, alle \"grinfie\" delle \"cercatrici d'oro\" che circolano negli ambienti teatrali. Lawrence vuole incontrare Polly per convincerla a farle rompere il suo fidanzamento con Brad. Ma la confonde con Carol. Costei, accortasi dell'errore, non cerca di chiarire l'equivoco ma, anzi, sta al gioco decisa a sfilargli un po' di quattrini. Trixie, dal canto suo, si fa corteggiare dall'avvocato, ritenuto un perfetto pollo da spennare. La storia tra Lawrence e Carol, intanto, si trasforma in una storia d'amore. E, mentre Trixie diventa la signora Peabody, Polly e Brad sono finalmente liberi di coronare il loro sogno d'amore. L'unica che resta a bocca asciutta, sar\u00e0 Fay, la cinica gold digger alla ricerca (per il momento ancora infruttuosa) dell'uomo ricco.\nNumeri musicali.\nIl film contiene quattro canzoni, balli e sequenze progettate e messe in scena con le coreografie di Busby Berkeley. Tutte le canzoni sono state scritte da Harry Warren e Al Dubin (nel film, quando il produttore Barney Hopkins ascolta la musica di Brad si prende il telefono e dice: \"\"Annulla il mio contratto con Warren e Dubin!\")\nFu previsto un numero aggiuntivo nella produzione ma non apparve nel film: \"I've Got To Sing A Torch Song\" che sarebbe dovuta essere cantata da Ginger Rogers ma non fu mai realizzato.\nProduzione.\nIn origine \"Gold Diggers of 1933\" avrebbe dovuto chiamarsi \"High Life\" e George Brent avrebbe dovuto avere il ruolo di Warren William.. Il film \u00e8 stato prodotto dalla Warner Bros. con un budget stimato di 433.000 dollari. Venne girato ai Warner Bros. Studios di Burbank.\nDistribuzione.\nUscito nelle sale cinematografiche statunitensi il 27 maggio 1933, il film fu distribuito dalla Warner Bros. Pictures e dalla Vitaphone Corporation. A New York, venne presentato il 7 giugno 1933.\nRiconoscimenti.\nNel 1934, Nathan Levinson e il dipartimento suono della Warner Bros. - (First National Studio Sound Department), furono candidati all'Oscar per \"La danza delle luci\" e per \"Quarantaduesima strada\". Il premio and\u00f2 alla Paramount Pictures per \"Addio alle armi\"."}
{"id": "1820910", "revid": "339392", "url": "https://it.wikipedia.org/wiki?curid=1820910", "title": "Vitaliy Mandzyuk", "text": ""}
{"id": "1820918", "revid": "3732", "url": "https://it.wikipedia.org/wiki?curid=1820918", "title": "Novus Iustinianus Codex", "text": "Il Novus Iustinianus Codex fu il nuovo codice snello e aggiornato che fece preparare Giustiniano I. Fu pronto nell'aprile 529 e l'imperatore lo volle chiamare col proprio nome, da cui appunto \"Novus Iustinianus Codex\". \nIl testo non ebbe per\u00f2 vita lunga perch\u00e9, cinque anni dopo, la nuova edizione lo soppiant\u00f2 definitivamente."}
{"id": "1820919", "revid": "1409041", "url": "https://it.wikipedia.org/wiki?curid=1820919", "title": "Daugava (disambigua)", "text": ""}
{"id": "1820928", "revid": "59975", "url": "https://it.wikipedia.org/wiki?curid=1820928", "title": "Live + 1", "text": ""}
{"id": "1820933", "revid": "114152934", "url": "https://it.wikipedia.org/wiki?curid=1820933", "title": "Silicio amorfo", "text": "Il silicio amorfo (a-Si) \u00e8 la forma allotropica non cristallina del silicio, il quale, in quanto atomo tetra-coordinato, forma normalmente legami tetraedrici con altri quattro atomi di silicio confinanti. \nDescrizione.\nNel silicio cristallino questa struttura tetraedrica si ripete su larga scala a formare un reticolo cristallino ordinato. \nNel silicio amorfo questo ordine a lungo raggio non \u00e8 presente e gli atomi formano un reticolo disordinato e continuo. Non tutti gli atomi nel silicio amorfo sono tetra-coordinati. A causa della natura disordinata del materiale, alcuni atomi hanno dei legami disponibili.\nQuesti legami disponibili costituiscono dei difetti nella reticolo disordinato e sono responsabili del suo comportamento elettrico. \nQuesto materiale pu\u00f2 essere passivato dall'idrogeno, che si lega ai legami disponibili riducendone il numero per unit\u00e0 di volume anche di parecchi ordini di grandezza. In questo modo si ottiene il silicio amorfo \"idrogenato\" (a-Si:H), che presenta una densit\u00e0 di difetti sufficientemente bassa per il suo impiego. Tuttavia tale materiale \u00e8 sfortunatamente soggetto a degradazione indotta dalla luce (effetto Staebler-Wronski).\nApplicazioni.\nUno dei principali vantaggi del silicio amorfo rispetto a quello cristallino sta nella tecnica di produzione, dato che \u00e8 possibile depositare film sottili di silicio amorfo su grandi superfici mediante plasma enhanced chemical vapor deposition (PE-CVD). Tale tecnica risulta vantaggiosa rispetto alla produzione di wafer di silicio cristallino (c-Si), ottenuti dal taglio di sbarre di silicio monocristallino.\nIl silicio amorfo pu\u00f2 essere drogato in modo analogo al (c-Si), cos\u00ec da formare strati drogati \"tipo-p\" o \"tipo-n\" e permetterne l'uso per dispositivi elettronici. \nPer tale ragione il silicio amorfo \u00e8 diventato il materiale ideale per gli strati attivi nei transistor a pellicola sottile (TFT), largamente usati per applicazioni elettroniche come i display a cristalli liquidi (LCD). \u00c8 inoltre impiegato nella produzione di celle fotovoltaiche di grandi superfici. Questa \u00e8 un'applicazione relativamente recente, sebbene celle fotovoltaiche di piccole dimensioni usate in alcune calcolatrici siano fabbricate con (a-Si) gi\u00e0 da molti anni.\nIl silicio amorfo pu\u00f2 anche essere depositato a temperature basse, fino a 75\u00a0\u00b0C, che ne permettono la deposizione non solo su vetro, ma anche su materiale plastico, rendendolo un buon candidato per le tecniche di produzione \"roll-to-roll\".\nLe prestazioni elettroniche leggermente peggiori dei dispositivi basati sull'(a-Si) depositato a bassa temperatura potrebbero essere compensate da un minore costo di produzione.\nLeghe amorfe di carbonio e silicio (carburo di silicio amorfo, anche idrogenate, a-Si1-xCx:H) sono una variante interessante di questo materiale. L'introduzione del carbonio permette, all'aumentare della sua concentrazione, di aumentare il gap tra la banda di conduzione e la banda di valenza (si veda semiconduttori), chiamato anche \"gap ottico\", con lo scopo di aumentare l'efficienza dei pannelli fotovoltaici realizzati con strati di carburo di silicio amorfo. I film cos\u00ec ottenuti possono anche essere realizzati in modo da essere trasparenti per la luce visibile. Per contro le propriet\u00e0 elettroniche di questi semiconduttori (principalmente la mobilit\u00e0 elettronica), peggiorano con l'aumento di carbonio nella lega, a causa dell'aumento del disordine nella rete di atomi.\nPortando x all'estremo si ottiene il carbone amorfo o i film sintentici tipo diamante. Nella letteratura scientifica si trovano molti studi, la maggior parte dei quali si occupa degli effetti delle variazioni nei parametri di deposizione sulla qualit\u00e0 dell'elettronica. Bisogna notare che non vi sono applicazioni commerciali del carburo di silicio amorfo."}
{"id": "1820934", "revid": "767487", "url": "https://it.wikipedia.org/wiki?curid=1820934", "title": "Raccordo Anulare di Padova", "text": "Per Raccordo Anulare di Padova si intende il sistema circolare di tangenziali cittadino.\nCaratteristiche.\nIl raccordo \u00e8 lungo pi\u00f9 di 40\u00a0km e dispone di 21 uscite, nel territorio del comune di Padova. \u00c8 completato da un prolungamento a nord-ovest (Limena) ed \u00e8 integrato dalla SR 308 del Santo per Castelfranco Veneto.\nI gestori, operanti per tratte, sono: Autostrada Brescia-Verona-Vicenza-Padova, Veneto Strade, Comune di Padova, Autostrade per l'Italia.\n\u00c8 numerata, denominata e classificata tecnicamente diversamente a seconda delle tratte. Tutto il percorso \u00e8 a carreggiate separate con almeno due corsie per senso di marcia."}
{"id": "1820935", "revid": "110677971", "url": "https://it.wikipedia.org/wiki?curid=1820935", "title": "Shinkansen Serie E1", "text": "Lo Shinkansen Serie E1 \u00e8 un elettrotreno giapponese per linee veloci (Shinkansen), in servizio presso le compagnie ferroviarie JR East. \u00c8 composto da carrozze a due piani, primo treno veloce a ricorrere a una soluzione del genere.\nStoria.\nGli elettrotreni della Serie E1, originariamente denominati \"serie 600\", sono stati progettati per i servizi nella trafficata zona di Tokyo. Per tale motivo si opt\u00f2, per la prima volta per treni destinati a viaggiare ad oltre 200\u00a0km/h, ad una soluzione con carrozze a due piani, che a parit\u00e0 di lunghezza, permettevano un incremento dei passeggeri trasportabili. Rispetto ai precedenti elettrotreni Serie 200 difatti, i posti a sedere sono aumentati del 40%, pur mantenendo sempre una composizione di 12 elementi.\nOriginariamente i primi due convogli furono soprannominati \u201cDouble-Decker Shinkansen\u201d, e portavano il logo \u201cDDS\u201d, poi ha prevalso il nomignolo di \u201cMAX\u201d, acronimo di \u201cMulti Amenity eXpress\u201d. Dal luglio 1994 hanno iniziato a prestar servizio sulla T\u014dhoku Shinkansen e sulla J\u014detsu Shinkansen, gestite dalla compagnia JR East.\nDescrizione Tecnica.\nI sei convogli costruiti dalla Kawasaki Heavy Industries erano composti da 12 elementi, sei motorizzati e sei rimorchiati. Ogni motore aveva la potenza di 410\u00a0kW, ed era collegato ad un singolo asse. Il rodiggio degli elementi motorizzati pertanto \u00e8 B0'B0'. La potenza complessiva installata era di 9.84\u00a0MW, sufficiente per raggiungere i 240\u00a0km/h di velocit\u00e0 massima. Gli elementi motorizzati sono i numeri 2, 3, 6, 7, 10 e 11; i pantografi erano collocati sulle carrozze 6 e 10.\nLe dodici carrozze sono a due piani. Negli ambienti standard senza prenotazione, ai piani superiori delle prime quattro carrozze, la disposizione dei sedili \u00e8 3+3. I sedili non avevano i poggiabraccio individuali, e non si reclinavano. Ai piani inferiori di tutte le carrozze e ai piani inferiori delle carrozze 9, 10 e 11 o gli ambienti standard con prenotazioni. La disposizione dei sedili era 3+2, e i sedili avevano poggiabraccio individuali e si reclinavano. Infine ai piani superiori delle carrozze 9, 10 e 11 vi era l'ambiente \"Green car\", con sedili della disposizione 2+2.\nPer la ristorazione erano presenti 3 macchine automatiche per la vendita, pi\u00f9 un punto di servizio presenziato per la vendita di snack. Il posto per una carrozzella era presente sulla carrozza 9, dove era presente anche un ascensore interno."}
{"id": "1820936", "revid": "110157", "url": "https://it.wikipedia.org/wiki?curid=1820936", "title": "Chiesa della Madonna delle Grazie (Sambuci)", "text": "La chiesa di Santa Maria delle Grazie o della Santissima Vergine della Nativit\u00e0 si trova al di fuori del borgo (il cosiddetto centro storico) di Sambuci, in provincia di Roma.\n\u00c8 di origine sei-settecentesca.\nL'aspetto.\n\u00c8 in stile romanico a mattoni.\nL'esterno.\nLa facciata presenta lesene e frontone triangolare su cui \u00e8 inscritta una lunetta.\nIl portale \u00e8 ligneo.\nL'interno.\n\u00c8 ad un'unica navata con pavimento in cotto. La navata si sviluppa pi\u00f9 in alto che in lungo.\nAi lati della navata si aprono 2 cappelle barocche.\n2 gradini conducono all'altare principale. In una teca nei pressi \u00e8 un busto raffigurante la Madonna.\nL'altare \u00e8 delimitato da un recinto francescani.\n2 porticine ai lati dell'altare principale conducono al coro ligneo del XIX secolo.\nAlcune lapidi sul terreno fanno intendere che una volta vi seppellivano i morti del paese. Tra le tombe spicca quella di Tiberio Astalli, deceduto nel 1683."}
{"id": "1820937", "revid": "63945", "url": "https://it.wikipedia.org/wiki?curid=1820937", "title": "Judith Arlene Resnik", "text": ""}
{"id": "1820938", "revid": "767487", "url": "https://it.wikipedia.org/wiki?curid=1820938", "title": "Girandola (film)", "text": "Girandola (\"Carefree\") \u00e8 un film del 1938 diretto da Mark Sandrich.\nSi tratta dell'ottavo dei dieci film interpretati dalla coppia Fred Astaire-Ginger Rogers, il quinto ed ultimo con la regia di Sandrich.\nLe coreografie del film si devono a Hermes Pan.\nTrama.\nDeciso a sposare la bella Amanda Cooper di cui \u00e8 innamorato, Stephen Arden si rivolge all'amico psicanalista Tony Flagg chiedendogli di scoprire i veri motivi per cui la ragazza lo respinge. Amanda entra in analisi ma rifiuta di raccontare a Tony un sogno nel quale loro due ballavano insieme, preferendo lasciargli credere di avere un'enorme quantit\u00e0 di inibizioni e nascondendogli di essere innamorata di lui. Dopo che Amanda gli avr\u00e0 confessato il suo amore, Tony cercher\u00e0 di riportarla da Stephen con l'ipnosi e in questo modo scoprir\u00e0 di essersi innamorato a sua volta dell'affascinante ragazza.\nProduzione.\nIl film fu prodotto dalla RKO Radio Pictures (con il nome R K O Radio Pictures, Inc.). Venne girato ai Busch Gardens, S. Grove Avenue di Pasadena.\nDistribuzione.\nIl copyright del film, richiesto dalla RKO Radio Pictures, Inc., fu registrato il 2 settembre 1938 con il numero LP8295.\nDistribuito dalla RKO Radio Pictures (con il nome An R K O Radio Picture), il film usc\u00ec nelle sale cinematografiche degli Stati Uniti il 2 settembre 1938."}
{"id": "1820941", "revid": "1305772", "url": "https://it.wikipedia.org/wiki?curid=1820941", "title": "Superdome", "text": ""}
{"id": "1820944", "revid": "879070", "url": "https://it.wikipedia.org/wiki?curid=1820944", "title": "Parco eolico di Altamont Pass", "text": "Il parco eolico di Altamont Pass \u00e8 un parco eolico statunitense situato presso il valico di Altamont, nella catena del Diablo, nella California settentrionale. \u00c8 composto da pi\u00f9 di 4900 piccole turbine eoliche di vario tipo, che lo fanno diventare uno dei maggiori parchi eolici al mondo per concentrazione di turbine e capacit\u00e0, pari a 576 megawatts (MW), con circa 125 MW di media e 1,1 terawatt-ora (TWh) di energia eolica prodotta ogni anno. \nFu uno dei primi parchi eolici a sorgere negli Stati Uniti, creato a seguito della crisi energetica degli anni settanta, in risposta alle politiche fiscali favorevoli per gli investitori.\nConsiderate in gran parte obsolete, le piccole turbine sono state gradualmente rimpiazzate da unit\u00e0 pi\u00f9 grandi e pi\u00f9 efficaci in termini di costi. Le turbine piccole restano, tuttavia, pericolose per i vari rapaci che cacciano i citelli di Beechey in quell'area: in media 1 300 rapaci muoiono annualmente, tra di essi ci sono 70 aquile reali che sono protette federalmente; in totale 4700 uccelli muoiono in media annualmente. Le unit\u00e0 pi\u00f9 grandi girano pi\u00f9 lentamente rispetto alle turbine pi\u00f9 piccole che hanno rimpiazzato e, essendo collocate a un'altezza maggiore dalla terraferma, sono meno pericolose per la fauna selvatica locale."}
{"id": "1820945", "revid": "1762097", "url": "https://it.wikipedia.org/wiki?curid=1820945", "title": "Tait\u00f9 Bat\u00f9l", "text": "Biografia.\nTait\u00f9 Bat\u00f9l nacque nel o intorno al 1849, terza di quattro figli, in un'aristocratica famiglia etiope imparentata con la dinastia Salomonica.\nLa famiglia.\nSuo padre \"ras\" Bat\u00f9l Hail\u00e8 Mariam era meno noto di suo zio \"deggiasmac\" Wube Hail\u00e8 Mariam, che fu governatore di gran parte dell'Etiopia settentrionale negli anni 1840, e rivale dell'imperatore Teodoros II. Quella di suo padre era la famiglia dominante della provincia di Semien, vantando una discendenza dall'imperatore Susenyos. La madre di suo padre era Guga, una componente della potente famiglia dominante di Yejju, che era di origine Oromo e si era convertita al Cristianesimo dall'Islam, e i cui membri avevano governato in qualit\u00e0 di Reggenti al posto degli impotenti imperatori a Gondar durante il Zemene Mesafint (\"Era dei Principi\"). La madre di Tait\u00f9 Yewubdar era di una famiglia nobile minore di Gondar. Tait\u00f9 aveva fama di essere fieramente orgogliosa della sua discendenza Yejju, Semien e Beghemeder.\nIl matrimonio con Menelik ed il regno.\nDopo quattro matrimoni falliti, Tait\u00f9 Bat\u00f9l spos\u00f2 re Menelik di Scioa, pi\u00f9 tardi imperatore Menelik II d'Etiopia. Tait\u00f9, per generale riconoscimento, ebbe un notevole potere politico come moglie di Menelik, sia prima sia dopo che erano stati incoronati imperatore ed imperatrice d'Etiopia nel 1889. A corte ella guid\u00f2 la fazione conservatrice che resisteva ai progressisti, i quali volevano sviluppare l'Etiopia alla maniera occidentale e quindi aprire il paese alla modernit\u00e0.\nProfondamente sospettosa delle intenzioni europee nei confronti dell'Etiopia, fu un'attrice fondamentale nel conflitto intorno al trattato di Uccialli con l'Italia, nel quale la versione italiana faceva dell'Etiopia un protettorato italiano, mentre la versione amarica no. L'Imperatrice mantenne una linea dura nei confronti degli Italiani, e quando alla fine i colloqui si interruppero e l'Italia invase l'Impero etiope dalle sue colonie eritree, Tait\u00f9 marci\u00f2 verso nord con l'Imperatore e l'esercito imperiale, comandando un reparto di cannonieri nella storica battaglia di Adua, che si concluse in una grande vittoria per l'Etiopia il 1\u00ba marzo 1896. Menelik, che spesso tergiversava e rinviava le decisioni sgradevoli rispondendo \"S\u00ec, domani\" (\"Ishi, nega\"), trovava utile avere sua moglie in una posizione abbastanza potente da dire \"Assolutamente no\" (\"Imbi\") a persone e questioni che egli semplicemente non voleva offendere o rifiutare personalmente. Come risultato, l'imperatrice Tait\u00f9 era sempre pi\u00f9 impopolare mentre Menelik rimaneva molto amato da tutti a corte.\nLa malattia e la morte di Menelik.\nQuando la salute di Menelik cominci\u00f2 a declinare intorno al 1906, Tait\u00f9 inizi\u00f2 a prendere decisioni per conto del marito, irritando i suoi rivali nella lotta per il potere per aver nominato favoriti e parenti nella maggior parte delle posizioni di potere e di influenza. Largamente risentita per la sua presunta xenofobia e nepotismo gonderini, la nobilt\u00e0 di Scioa e di Tigr\u00e8, insieme ai parenti Uollo dell'erede al trono, \"ligg\" Ias\u00f9, cospir\u00f2 per escluderla dalle responsabilit\u00e0 di Stato. Nel 1910, fu costretta a lasciare il potere, e al suo posto subentr\u00f2 una reggenza sotto ras Tessema Nadew. Avendo ricevuto disposizione di limitarsi alla cura del marito malato, Tait\u00f9 scomparve dalla scena politica. Tait\u00f9 e Menelik non ebbero figli. Menelik mor\u00ec nel 1913 e gli succedette suo nipote, avuto da una figlia di un precedente matrimonio, \"ligg\" Ias\u00f9. Tait\u00f9 fu esiliata nel vecchio palazzo di Entoto, accanto alla chiesa di S. Maria che lei stessa aveva fondato anni prima, e dove suo marito era stato incoronato imperatore.\nGli ultimi anni.\nMentre alcuni credono che Tait\u00f9 possa aver avuto un ruolo nel complotto che alla fine estromise il reggente Iyasu V dal trono nel 1916, sostituendolo con l'imperatrice Zaudit\u00f9, il prezzo per l'elevazione della principessa fu un divorzio dal nipote di Tait\u00f9 \"ras\" Gugsa Oil\u00e8, che divenne governatore di Beghemeder. Zaudit\u00f9, la figlia di Menelik II avuta da un altro matrimonio ancora precedente, era sempre stata vicina all'imperatrice Tait\u00f9 e la invit\u00f2 a vivere con lei. Anche se Tait\u00f9 rifiut\u00f2, riprese a consigliare i regnanti \"in modo discreto\", per citare Chris Prouty. Taytu trascorse gli ultimi anni nel vecchio palazzo accanto alla chiesa di Entoto Mariam che domina Addis Abeba. Chiese il permesso di recarsi a Gondar nel novembre 1917 per terminare i suoi giorni, ma le fu rifiutato; tre mesi pi\u00f9 tardi, il 6 febbraio 1918, era morta. \u00c8 sepolta accanto a suo marito e alla figliastra imperatrice presso il monastero di Taeka Negest Ba'eta Le Mariam ad Addis Abeba.\nNella cultura di massa italiana.\nLa figura dell'imperatrice Tait\u00f9 Bat\u00f9l divenne piuttosto popolare in Italia come \"Regina Tait\u00f9\", generalmente rappresentativa del tipo di donna superba e dispotica che, favorita da una speciale condizione, mantiene comportamenti improntati alla vanit\u00e0 o avanza pretese inopportune.\nLa connotazione negativa del personaggio era stata creata, a fine '800, dai resoconti dei giornalisti italiani in Etiopia che la descrivevano come una donna permalosa e arrogante che non si faceva scrupolo di contraddire il marito in pubblico. Nacquero cos\u00ec vari modi di dire come \u00abCrede di essere la regina Tait\u00f9\u00bb oppure \u00abSembra il marito della regina Tait\u00f9\u00bb per definire donne risibilmente vanitose e uomini sottomessi o boriosi. \nTait\u00f9 divenne anche la protagonista di numerose filastrocche e canzoni da osteria, composte sulla falsariga dei successi musicali dell'epoca. Particolarmente popolare fu la canzone \"Milan\", parodia della romanza verdiana \"Celeste Aida\", che faceva il verso a Menelik e, soprattutto, alla regina Tait\u00f9.\nDopo la battaglia di Adua, si diffuse la leggenda che la regina Tait\u00f9 si aggirasse nel campo di battaglia per castrare i soldati italiani, morti o feriti che fossero.\nLe espressioni idiomatiche sulla regina Tait\u00f9 si sono talmente radicate nel linguaggio italiano da sopravvivere fino al XXI secolo:"}
{"id": "1820947", "revid": "339392", "url": "https://it.wikipedia.org/wiki?curid=1820947", "title": "Oleg Protasov", "text": ""}
{"id": "1820955", "revid": "104305760", "url": "https://it.wikipedia.org/wiki?curid=1820955", "title": "Bunkai", "text": "Il termine \u00e8 utilizzato nelle arti marziali giapponesi per indicare la spiegazione testuale e palese di un gesto simbolico contenuto in un esercizio formale (kata). La parola \u00e8 formata da due kanji che significano rispettivamente \u201cporzione\u201d e \u201cslegare\u201d e uniti servono a indicare l'atto di ricondurre qualcosa di complesso alle sue parti essenziali.\nKata Bunkai significa letteralmente \"kata smontato\", cio\u00e8 applicato. Mentre i kata vengono svolti con un avversario (o pi\u00f9) immaginario, il kata bunkai viene svolto con avversario (o pi\u00f9) vero, pertanto si ha bisogno di un partner.\nI bunkai sono normalmente eseguiti nel dojo o in esami per passaggi di grado, nello specifico per esami inerenti i passaggi da secondo dan o superiori, con un partner o un gruppo di partner che danno una dimostrazione del significato delle tecniche eseguite in un kata oppure mettono in pratica un attacco predefinito cui occorre rispondere con un determinato kata. \nIn questo modo l'allievo comprende i vari movimenti di cui \u00e8 composto il kata e migliora la propria tecnica imparando a valutare i tempi, aggiustare le distanze e adattare la tecnica alle dimensioni dell'avversario."}
{"id": "1820956", "revid": "309289", "url": "https://it.wikipedia.org/wiki?curid=1820956", "title": "Bol'\u0161oj Irgiz", "text": "Il Bol'\u0161oj Irgiz ((), \"Grande Irgiz\") \u00e8 un fiume della Russia europea sudorientale (oblast' di Samara e Saratov), affluente di sinistra del Volga.\nNasce dal versante settentrionale dei bassi rilievi dell'Ob\u0161\u010dij Syrt; scorre con andamento sinuoso attraversando una valle molto ampia, mantenendo direzione mediamente occidentale su tutto il suo corso, sfociando successivamente nel Volga dalla sinistra idrografica nei pressi della citt\u00e0 di Vol'sk. Il principale affluente \u00e8 il Kamelik, proveniente dalla sinistra idrografica.\nIl Bol'\u0161oj Irgiz ha un regime analogo a quello degli altri fiumi della zona; gelato nei mesi invernali e all'inizio della primavera, vede magre molto accentuate nella stagione estiva, conseguenza del clima piuttosto arido del suo bacino idrografico.\nIl maggiore centro urbano toccato nel suo corso \u00e8 la citt\u00e0 di Puga\u010d\u00ebv, nella Oblast' di Saratov."}
{"id": "1820959", "revid": "80339", "url": "https://it.wikipedia.org/wiki?curid=1820959", "title": "Bol\u0161oj Irgiz", "text": ""}
{"id": "1820960", "revid": "287204", "url": "https://it.wikipedia.org/wiki?curid=1820960", "title": "Bol'soj Irgiz", "text": ""}
{"id": "1820961", "revid": "80339", "url": "https://it.wikipedia.org/wiki?curid=1820961", "title": "Bol'shoj Irgiz", "text": ""}
{"id": "1820962", "revid": "80339", "url": "https://it.wikipedia.org/wiki?curid=1820962", "title": "Bolshoj Irgiz", "text": ""}
{"id": "1820963", "revid": "80339", "url": "https://it.wikipedia.org/wiki?curid=1820963", "title": "Bolshoy Irgiz", "text": ""}
{"id": "1820964", "revid": "80339", "url": "https://it.wikipedia.org/wiki?curid=1820964", "title": "Grande Irgiz", "text": ""}
{"id": "1820969", "revid": "124303897", "url": "https://it.wikipedia.org/wiki?curid=1820969", "title": "Manas (poema)", "text": "L'Epopea di Manas \u00e8 il poema epico del popolo kirghiso. Manas \u00e8 il nome dell'eroe. Il poema, trasmesso per tradizione orale, articolato in oltre mezzo milione di versi \u00e8 in proporzione oltre venti volte la somma del numero dei versi che compongono l'Iliade e dell'Odissea sommati insieme e circa il doppio del Mah\u0101bh\u0101rata. Il poema racconta le gesta di Manas, dei suoi discendenti e seguaci. Le battaglie contro le citt\u00e0 Kitay e Kalmak costituiscono il tema centrale del poema.\nSebbene il poema sia gi\u00e0 menzionato nel XV secolo, la prima versione scritta \u00e8 datata al 1858.\nL'epica \u00e8 la colonna portante della letteratura kirghisa, e alcune parti di questa vengono recitate nelle festivit\u00e0 locali dai Manaschi, specialisti della lettura e della recitazione dell'epica.\nIl poema venne proibito nel 1951, durante l'era sovietica, dagli storici russi nella loro opera di eliminazione delle tradizioni delle varie etnie facenti parte dell'Unione Sovietica per sottolineare l'importanza del popolo russo nella creazione della cultura dell'Europa dell'Est.\nTraduzioni.\nIl poema \u00e8 stato tradotto in uzbeko dal poeta Mirtemir."}
{"id": "1820972", "revid": "339392", "url": "https://it.wikipedia.org/wiki?curid=1820972", "title": "Valerij Lobanovskij", "text": ""}
{"id": "1820976", "revid": "339392", "url": "https://it.wikipedia.org/wiki?curid=1820976", "title": "Valerij Vasil'ovy\u010d Lobanovs'kyj", "text": ""}
{"id": "1820978", "revid": "83531", "url": "https://it.wikipedia.org/wiki?curid=1820978", "title": "Benjamin Franklin", "text": "Poliedrico negli interessi, fu uno dei Padri fondatori degli Stati Uniti. Svolse attivit\u00e0 di giornalista, pubblicista, autore, tipografo, diplomatico, attivista, inventore, scienziato e politico. Fu tra i protagonisti della Rivoluzione americana. Diede contributi importanti allo studio dell'elettricit\u00e0 e fu un appassionato di meteorologia e anatomia. Invent\u00f2 il parafulmine, le lenti bifocali, l'armonica a bicchieri e un modello di stufa-caminetto noto nel mondo anglosassone come \"stufa Franklin\".\nPer la sua notoriet\u00e0 e multiforme attivit\u00e0, gli viene attribuita l'invenzione di diversi altri dispositivi che in realt\u00e0 semplicemente utilizz\u00f2, portandoli alla pubblica attenzione, o miglior\u00f2, come l'odometro. Contribu\u00ec sia alla creazione della prima biblioteca pubblica statunitense che del primo dipartimento di vigili del fuoco volontari della Pennsylvania.\nBenjamin Franklin, incarnazione dello spirito illuminista e incarnazione del \"self-made man\" in quanto intellettuale autodidatta, si guadagn\u00f2 il titolo di \"Primo Americano\" per la sua infaticabile campagna per l'unit\u00e0 delle tredici colonie originarie.\nFu una figura fondamentale nella definizione dell'ethos statunitense come fusione di valori pragmatici (quali il duro lavoro e l'importanza dell'educazione e della parsimonia) e democratici (lo spirito comunitario e l'opposizione all'autoritarismo, sia politico che religioso), nello spirito razionale e tollerante dell'Illuminismo. Secondo le parole dello storico Henry Steele Commager, \"In Franklin poterono fondersi le virt\u00f9 del Puritanesimo senza i suoi difetti e la luce dell'Illuminismo senza il suo ardore eccessivo.\" Walter Isaacson definisce Franklin, \"il pi\u00f9 dotato americano della sua era e colui che pi\u00f9 influenz\u00f2 il tipo di societ\u00e0 che gli Stati Uniti sarebbero diventati.\"\nBiografia.\nSuo padre, Josiah Franklin, era un mercante di candele e di sego, e sua madre, Abiah Folger, era la seconda moglie di Josiah. Il piccolo Benjamin fu il quindicesimo di diciassette figli e venne inviato a studiare presso il clero locale, poich\u00e9 era intenzione dei suoi genitori che si dedicasse alla professione di pastore. A causa dell'estrema povert\u00e0 dei genitori, non pot\u00e9 terminare gli studi iniziati alla Boston Latin School, continuando cos\u00ec la sua educazione come autodidatta.\nAll'et\u00e0 di dieci anni inizi\u00f2 a lavorare per il padre e all'et\u00e0 di dodici anni venne assunto da suo fratello James, tipografo, che gli insegn\u00f2 l'arte della stampa. Quando Benjamin aveva quindici anni, suo fratello James diede vita al primo quotidiano indipendente nella storia d'America, il \"The New-England Courant\", al quale il fratello collabor\u00f2 con lo pseudonimo di \"Mrs. Silence Dogood\". Le lettere scritte con questo pseudonimo vennero tutte pubblicate e divennero ben presto oggetto di conversazione in tutta Boston.\nNel 1723, in seguito a dissapori con il fratello, scapp\u00f2 di casa e si trasfer\u00ec a Filadelfia. Riappacificatosi ben presto con la sua famiglia, l'anno successivo si rec\u00f2 a Londra, dove rimase due anni per perfezionare la propria conoscenza delle tecniche tipografiche. Nell'ottobre del 1726 rientr\u00f2 a Filadelfia e apr\u00ec una nuova tipografia. Nel giro di pochi anni acquist\u00f2 e rilanci\u00f2 vari giornali e s'impegn\u00f2 in diverse attivit\u00e0 per la diffusione dell'istruzione: partecip\u00f2 alla costituzione della Societ\u00e0 Filosofica Americana e fond\u00f2 la prima biblioteca circolante. La svolta avvenne per\u00f2 nel 1729 quando, ormai giornalista ed editore affermato, compr\u00f2 il giornale \"La gazzetta della Pennsylvania\", che diventer\u00e0 il quotidiano pi\u00f9 venduto nelle tredici colonie.\nNella sua attivit\u00e0 di editore Franklin pubblic\u00f2 il \"Poor Richard's Almanack\" (\"L'Almanacco del Povero Richard\"), suo primo almanacco stampato nel 1732, dal grandissimo successo e pubblicato fino al 1758. Tale almanacco era scritto dallo stesso Franklin e comprendeva calendari, previsioni meteorologiche, poesie, citazioni e previsioni astronomiche e astrologiche. Saltuariamente venivano inclusi anche esercizi di matematica e, a partire dal 1750, ci furono anche schemi di crescita demografica. Non mancavano mai aforismi e proverbi scritti dall'autore stesso.\nNel 1736, a trent'anni, cre\u00f2 la prima compagnia di pompieri volontari, la Union Fire Company.\nNel 1750 debutt\u00f2 in politica come deputato dell'Assemblea della Pennsylvania. Fu rappresentante dello Stato al congresso di Albany, riunitosi in vista della guerra coloniale anglo-francese, ma le sue mozioni, che per molti aspetti gi\u00e0 prefiguravano le richieste di autonomia delle colonie dalla madrepatria, non vennero approvate. Nel 1757 Franklin si rec\u00f2 a Londra come rappresentante delle colonie presso il Parlamento. La sua azione diplomatica fu determinante per l'abolizione dello \"Stamp Act\" (legge sul bollo), ma successivamente le tensioni si fecero insanabili e alla vigilia della guerra d'indipendenza fece ritorno in patria, dove partecip\u00f2 al secondo Congresso continentale.\nNel 1754 alcuni elementi del suo piano di unione delle colonie furono inseriti negli articoli della Confederazione, il primo documento governativo degli Stati Uniti d'America. Nel 1776 contribu\u00ec alla stesura della dichiarazione di indipendenza americana. Nel 1787 partecip\u00f2 alle riunioni in cui venne stilata la costituzione americana, il documento che rimpiazz\u00f2 gli articoli della confederazione.\nBenjamin Franklin fu l'unico dei Padri Fondatori a partecipare alla stesura di tutti e tre i principali documenti degli Stati Uniti.\nUno dei modelli ispiratori per Benjamin Franklin e la Costituzione statunitense fu \"La Scienza della Legislazione\", del napoletano Gaetano Filangieri, con il quale aveva intrattenuto una fitta corrispondenza.\nFu il fondatore della Societ\u00e0 Filosofica Americana, nonch\u00e9 della prima societ\u00e0 di assicurazione contro gli incendi e istitu\u00ec il Ministero delle Poste.\nFu tra i fondatori dell'Universit\u00e0 della Pennsylvania e, grazie alla sua esperienza di tipografo, fu tra i primi a stampare la cartamoneta statunitense, determinandone l'affermazione. Negli ultimi anni della sua vita divenne presidente della Societ\u00e0 per l'abolizione della schiavit\u00f9 di Filadelfia.\nFu anche massone di spicco (nel 1734 fu Gran maestro provinciale della Pennsylvania) ed era un profondo conoscitore del filosofo Leibniz, del pensiero economico e del programma repubblicano. A proposito dell'opportunit\u00e0 di una Banca Nazionale d'America, scrisse:\nHa lasciato numerosi libelli politici, trattati di economia e di fisica e una famosa ma incompleta \"Autobiografia\".\nIl suo volto \u00e8 raffigurato sulla banconota da 100 dollari americani, l'unico, assieme a Alexander Hamilton, ad avere il privilegio di apparire su una banconota comune senza essere stato presidente degli Stati Uniti.\n\u00c8 stato sepolto nella Christ Church Burial Ground di Filadelfia; l'epitaffio sulla sua tomba dice: \u00abQui riposa il corpo di Benjamin Franklin, stampatore. Come la copertina di un vecchio libro, privata del suo contenuto e spogliata del titolo e delle dorature, giace in pasto ai vermi. Ma la sua opera non andr\u00e0 perduta, perch\u00e9, come credeva il suo autore, egli comparir\u00e0 di nuovo in una edizione pi\u00f9 elegante, riveduta e corretta dall'autore\u00bb.\nInvenzioni.\nIn campo scientifico, Franklin \u00e8 conosciuto soprattutto per i suoi esperimenti con l'elettricit\u00e0.\nMolte furono le sue invenzioni; tra queste, il parafulmine (anche se l'attribuzione \u00e8 controversa), le pinne (gi\u00e0 teorizzate e disegnate da Leonardo da Vinci), il contachilometri, le lenti bifocali (non vedeva n\u00e9 da vicino, n\u00e9 da lontano, cos\u00ec trov\u00f2 la soluzione per non cambiare continuamente paio d'occhiali); gli sono state attribuite anche la sedia a dondolo (anche se appare gi\u00e0 nei quadri fiamminghi del Seicento) e l'armonica a bicchieri.\nL'ora legale fu un'idea che gli \u00e8 stata spesso attribuita erroneamente, in ragione di un articolo satirico pubblicato sul quotidiano francese \"Journal de Paris\"; la moderna ora legale, infatti, sarebbe stata proposta per la prima volta solo nel 1895 da George Vernon Hudson. Franklin introdusse inoltre alcune migliorie tecnico-scientifiche per la pavimentazione e l'illuminazione stradale.\nFra le sue altre invenzioni \u00e8 celebre la cosiddetta \u00abstufa Franklin\u00bb, che consentiva un notevole risparmio di combustibile. Egli invent\u00f2 anche la stufa in ferro, in quanto tale materiale mantiene il calore e permette una quantit\u00e0 di calore irradiato maggiore. Nel 1747 comp\u00ec i primi esperimenti elettrici: formul\u00f2 una valida teoria della bottiglia di Leida, scopr\u00ec la natura elettrica del fulmine e invent\u00f2 il parafulmine.\nUlteriori scoperte scientifiche sono state l'introduzione del catetere in America; Franklin fu inoltre la prima persona a studiare gli effetti dei tornado, inseguendone uno a cavallo, e fu il primo uomo a introdurre nei giornali le previsioni del tempo. Studi\u00f2 inoltre la natura dei gas sprigionati dai caminetti, capendo che il fumo \u00e8 pi\u00f9 pesante dell'aria; fu questo che permise la realizzazione della sua stufa, nota anche come \"caminetto Franklin\", insieme a Benjamin Thompson.\nCome riconoscimento per le scoperte scientifiche, ricevette lauree \"ad honorem\" da varie universit\u00e0 ed entr\u00f2 a far parte della Royal Society. Nel 1749 scrisse la \"Proposals Relating to the Education of Youth in Pennsylvania\" (Proposta per l'educazione dei giovani in Pennsylvania), la cui pubblicazione port\u00f2 alla fondazione dell'Universit\u00e0 della Pennsylvania. I suoi studi negli anni successivi furono molto poliedrici: studi\u00f2 la corrente del Golfo e continu\u00f2 il suo lavoro sui caminetti.\nNuoto.\nFranklin inizi\u00f2 a nuotare fin da bambino, perfezionando poi la sua tecnica leggendo il libro di Melchis\u00e9dech Th\u00e9venot \"L'Arte di nuotare\", uno dei primi libri sul nuoto. Franklin nella sua autobiografia racconta:\nNel 1968 \u00e8 stato inserito nella International Swimming Hall of Fame, la \"Hall of Fame\" internazionale del nuoto, per il contributo al nuoto come praticante e istruttore. Fu un sostenitore, gi\u00e0 nel XVIII secolo, della necessit\u00e0 di insegnare nuoto a tutti, inserendolo nei programmi scolastici.\nScacchi.\nFranklin \u00e8 stato un appassionato giocatore di scacchi. Giocava a scacchi gi\u00e0 intorno al 1733, risultando cos\u00ec il primo giocatore di scacchi conosciuto nelle colonie americane. Il suo saggio \"Morals of Chess\", del dicembre 1786, \u00e8 il secondo testo sugli scacchi pubblicato in America. Il saggio, che \u00e8 un elogio agli scacchi e che descrive un codice di comportamento da utilizzare durante le partite, \u00e8 stato ampiamente ristampato e tradotto. \nUn particolare episodio, riportato nella sua autobiografia, \u00e8 ricollegato agli scacchi:\nFranklin \u00e8 stato introdotto nella U.S. Chess Hall of Fame nel 1999.\nL'amicizia con Jean Sylvain Bailly.\nL'astronomo francese Jean Sylvain Bailly divent\u00f2 amico intimo di Franklin al termine del 1777.\nIl primo incontro tra i due fu abbastanza strano, almeno secondo i commentatori dell'epoca. Franklin giunse in Francia nell'autunno del 1777 come ambasciatore americano: molto probabilmente arriv\u00f2 con alcuni pregiudizi stereotipati sui francesi (sul loro essere loquaci, pettegoli e chiacchieroni). Franklin alloggiava proprio a Passy, precisamente in via Singer 1, nelle vicinanze di Chaillot, dove abitava Bailly. Poich\u00e9 ormai era diventato praticamente un vicino di casa, Bailly sent\u00ec il dovere di visitare un uomo tanto importante. Bailly si present\u00f2 e fu annunciato a Franklin che, conoscendo la sua reputazione, gli diede cordialmente il benvenuto. Dopo essersi scambiati alcune parole occasionali, Bailly si sedette vicino a lui e, con discrezione, inizi\u00f2 ad aspettare che gli venisse posta una qualche domanda; era passata circa mezz'ora, ma Franklin non aveva ancora aperto bocca. Bailly allora prese la sua tabacchiera e la porse al vicino senza una parola; Franklin, con un cenno della mano, fece segno di non voler fumare. L'incontro silenzioso continu\u00f2 un'altra mezz'ora, dopodich\u00e9 Bailly finalmente si alz\u00f2. E mentre l'astronomo francese era sul punto di salutare, Franklin, deliziato di aver finalmente trovato un francese che potesse rimanere in silenzio cos\u00ec a lungo, gli diede la mano e gliela strinse con molto affetto esclamando: \u00abMolto bene, signor Bailly, molto bene!\u00bb.\nSaint-Albin Berville, nella \"Notice sur la vie de Bailly\", scrisse: \u00abBailly amava raccontare questo aneddoto e spesso diceva che \"Molto bene\" erano state le uniche parole che aveva mai ottenuto da Franklin quando fu da solo con lui\u00bb.\nL'amicizia comunque perdur\u00f2 a lungo per tutta la permanenza di Franklin in Francia, fino al 1785. I due continuarono a scriversi lettere, ad incontrarsi, disquisendo di questioni scientifiche, e collaborarono in seguito insieme all'indagine sul mesmerismo, entrando entrambi a far parte della Commissione nominata dal re per indagare sulle presunte scoperte mediche fatte da Franz Anton Mesmer. Inoltre Franklin fu, molto probabilmente, l'artefice dell'entrata di Bailly nella loggia \"Les Neuf S\u0153urs\", fondata dall'astronomo J\u00e9r\u00f4me Lalande, e della quale Franklin era maestro venerabile.\nMusica.\nFranklin suonava il violino, l'arpa e la chitarra. Compose anche della musica, particolarmente quartetti per archi in stile classico. Invent\u00f2 inoltre una versione notevolmente migliorata dell'armonica a bicchieri, nella quale i bicchieri ruotavano su un manico, con le dita del suonatore ben ferme, invece di muoversi attorno allo strumento.\nVegetarianismo.\nBenjamin Franklin divenne vegetariano in seguito alla lettura di Thomas Tryon. Franklin defin\u00ec il mangiar carne come \u00abun delitto senza giustificazione\u00bb perpetrato contro gli animali. Scrisse nella propria autobiografia che, grazie a un'alimentazione vegetariana, \u00abapprendeva pi\u00f9 in fretta e aveva maggior acume intellettuale\u00bb.\nVita privata.\nFranklin aveva fama d'essere un incallito donnaiolo. Visse avventure sentimentali e intrecci\u00f2 relazioni con diverse donne, sia nei bordelli sia negli ambienti dell'alta societ\u00e0 parigina, avendo da una di queste esperienze il figlio illegittimo\nWilliam Franklin, non fermandosi neppure dopo la sua unione, avvenuta nel 1731, con Deborah Read Rogers.\nScrisse anche un curioso libretto, \"Consigli per scegliere un'amante\", nel quale suggerisce agli uomini di prendere come amanti donne di et\u00e0 pi\u00f9 matura della propria, trovandovi il vantaggio di maggiore esperienza e anche riconoscenza per essere state scelte da un uomo pi\u00f9 giovane.\nLa profezia di Benjamin Franklin.\nNegli anni trenta emerse una falsa teoria, diffusasi rapidamente, secondo la quale Benjamin Franklin avrebbe indirizzato un'esortazione alla convenzione del Congresso continentale del 1787, che sarebbe stata trascritta dal politico e diplomatico Charles Cotesworth Pinckney. Questa esortazione avrebbe avuto un carattere decisamente antisemitico, poich\u00e9 lo scienziato avrebbe messo in guardia i membri del Congresso contro i pericoli che sarebbero derivati dall'accettazione degli ebrei immigrati, come cittadini statunitensi, che egli avrebbe preconizzato per sommi capi, esortando il Congresso a rifiutare l'immigrazione ebraica nel nuovo stato. In realt\u00e0 si trattava di un falso orchestrato da un certo William Dudley Pelley, fondatore della Legione d'argento d'America, un'organizzazione filo-nazista, sul cui organo, il settimanale \"Liberation\", il Pelley scrisse, nel 1934, l'esortazione in questione, sostenendo di essere venuto in possesso di una copia del manoscritto di Charles Cotesworth Pinckney, che l'avrebbe registrata. Pelley per\u00f2 non produsse mai tale documento e tutte le ricerche effettuate nella documentazione riguardante Benjamin Franklin non condussero ad alcun ritrovamento. Nonostante la falsit\u00e0 storica di tale esortazione, questa viene ogni tanto riproposta da ambienti antisemiti."}
{"id": "1820979", "revid": "599013", "url": "https://it.wikipedia.org/wiki?curid=1820979", "title": "Henrik Zetterberg", "text": "In NHL ha giocato sempre nei Detroit Red Wings e dal 15 gennaio 2013 al 14 settembre 2018 (giorno del suo ritiro) \u00e8 stato il capitano della franchigia. Nel 2008 ha vinto con Detroit la Stanley Cup, segnando il goal decisivo per la vittoria del trofeo e aggiudicandosi anche il titolo di MVP dei playoff. Con la nazionale del suo paese ha vinto i mondiali del 2006 e i XX Giochi olimpici invernali di Torino sempre nello stesso anno. \u00c8 membro del Triple Gold Club. \nCaratteristiche tecniche.\nIl suo ruolo originario \u00e8 quello di centro, ma ha giocato anche come ala sinistra. Attaccante two-way, dotato di un ottimo equilibrio, forte difensivamente e nel gioco in box play, molto dotato tecnicamente, con una grande visione di gioco e una buona dose di creativit\u00e0. Pur non essendosi distinto come giocatore fisico sa usare bene il suo corpo, cosa che sfrutta soprattutto nella protezione del disco. Ha segnato parecchi goal malgrado sia un giocatore votato maggiormente alla creazione del gioco, ed \u00e8 capace di controllare bene il powerplay. Nel 2013 Wayne Gretzky l'ha definito il \"miglior giocatore svedese mai approdato in NHL\".\nCarriera.\nEuropa.\nInizia a giocare a hockey nella squadra della sua citt\u00e0 natale, la Njurunda Sports Club, nelle cui giovanili aveva gi\u00e0 militato anche Fredrik Modin. Nel 2008, il club ha rinominato l'arena chiamata \"Njurunda Ishall\" in \"Modin &amp; Zetterberg Hall\", in onore ai due hockeisti.\nSi fa notare agli occhi degli \"scout\" statunitensi per la prima volta durante un torneo in Finlandia. Qui sono presenti Jim Nill, vice-general manager dei Red Wings, e H\u00e5kan Andersson, direttore del reparto per la ricerca di giovani talenti in Europa. All'epoca Andersson e Nill si trovavano in Finlandia per osservare il giovane talento Mattias Weinhandl. Durante un torneo Zetterberg mise in luce le sue qualit\u00e0 tanto che Nill ebbe a dire al riguardo: \u00ab questo piccolo Zetterberg sembra sempre avere il disco attaccato al bastone \u00bb.\nIl prolungato possesso del disco era una caratteristica peculiare del gioco dei Detroit Red Wings, perci\u00f2 nel draft del 1999 Detroit decise di selezionare Henrik Zetterberg al settimo giro, 210\u00ba scelta assoluta. I Detroit Red Wings, all'epoca, erano soliti fare crescere le loro speranze giovanili in altre squadre, soprattutto europee, per far fare loro esperienza (\"ipotecare il proprio futuro\", si diceva allora), strategia non esente da critiche. Henrik Zetterberg, dopo il draft, rimase in Svezia per giocare nel Timr\u00e5 IK, con cui aveva iniziato nel 1997.\nIn Svezia gioca due stagioni nella Elitserien: nella stagione 2000-2001 viene eletto \"Rookie of the Year\" (46 punti in 47 partite), mentre la stagione successiva segna 32 punti in 48 partite, vince il \"Guldpucken\" (il premio per il miglior giocatore dell'anno) e viene eletto nell\"'All-Star Team\" a fine stagione. Per la stagione 2002-2003 \u00e8 chiamato in NHL dai Detroit Red Wings. \nNational Hockey League.\nHenrik Zetterberg debutta il 10 ottobre, contro San Jos\u00e9, giocando in linea con Pavel Datsyuk e Brett Hull (in una linea chiamata giornalisticamente \"Two Kids and an Old Goat Line\"). Al termine della sua prima stagione Zetterberg colleziona 79 presenze e segna 44 punti (22 goal e 22 assist), diventando il miglior marcatore fra i rookie della NHL, davanti a Rick Nash e Tyler Arnason, entrambi con 39 punti). Le sue prestazioni al primo anno non sono tuttavia sufficienti a consentirgli la vittoria del Calder Memorial Trophy, il premio destinato alla miglior matricola: giunge infatti secondo, dietro il vincitore Barret Jackman. Viene tuttavia nominato nell\"'All-Rookie Team\" assieme a Sebastien Caron, Jay Bouwmeester, Barret Jackman, Rick Nash e Tyler Arnason. \nLa stagione successiva inizia subito in modo difficile per Zetterberg che si infortuna ad una gamba contro Vancouver: \u00e8 costretto a saltare 21 partite. I numeri alla fine della stagione sono simili a quelli della precedente: 61 partite e 43 punti (15 goal e 28 assist).\nA causa del lockout viene cancellata l'intera stagione NHL 2004-2005. Henrik Zetterberg torna in Svezia, nella sua squadra originaria, il Timr\u00e5: disputa un ottimo campionato, raccogliendo 50 punti (19 goal, 31 assist) in 50 presenze, che gli valgono il titolo di topscorer del campionato.\nDurante la stagione NHL 2005-2006 in alcune occasioni viene nominato capitano alternativo. Il quotidiano svedese Aftonbladet all'epoca avanzava l'ipotesi che Zetterberg potesse diventare capitano di Detroit una volta ritiratosi Steve Yzerman, allora capitano dei Red Wings. Tuttavia, la stagione successiva, al ritiro di Yzerman, viene nominato capitano il connazionale Nicklas Lidstr\u00f6m ed Henrik Zetterberg viene nominato capitano alternativo. Nonostante nessuna vittoria di squadra, la stagione \u00e8 comunque ricca di soddisfazioni: raggiunge il \"career high\" (il massimo di punti in carriera) per quanto riguarda gol, assist e punti (rispettivamente 39, 46, 85) e conclude con un +29 di plus/minus. Inoltre, con 17 gol \u00e8 il miglior marcatore della squadra in powerplay e il secondo per punti: 85, due in meno di Pavel Datsyuk.\nProprio durante la stagione NHL 2005-2006 nasce la linea \"Swedish Five\", la prima completamente svedese della storia della NHL, il cui nome ricalca la celeberrima \"Russian Five\": Lidstr\u00f6m e Kronwall (o Lilja) in difesa e davanti Zetterberg, Holmstr\u00f6m e Samuelsson.\nLa stagione NHL 2006-2007 \u00e8 caratterizzata da un infortunio che lo costringe a saltare 19 partite. Tuttavia, mette a segno il suo 100\u00ba gol in NHL contro Phoenix l'8 febbraio 2007. Dopo questa partita, Wayne Gretzky, leggenda dell'hockey su ghiaccio e allenatore di Phoenix, dichiar\u00f2 che \u00ab Zetterberg \u00e8 forse il giocatore pi\u00f9 sottovalutato della lega \u00bb. Nove giorni dopo, ancora contro i Phoenix Coyotes, Zetterberg segn\u00f2 il suo primo \"hat-trick\" (tripletta) in carriera, servendo anche un assist al compagno Jason Williams. In questa stagione viene anche selezionato per partecipare all'All-Star Game, ma \u00e8 costretto a rinunciare per un infortunio al polso. L'attaccante svedese si mette tuttavia in luce per le sue qualit\u00e0 come giocatore \"all-around\".\nLa stagione NHL 2007-2008 inizia in modo molto promettente per Zetterberg e per i Detroit Red Wings: nelle prime 17 partite l'attaccante segna sempre almeno un punto, segnando un nuovo record per la franchigia, superando il precedente di 14 punti, stabilito nel 1960 da Norm Ullman. Viene selezionato nuovamente per l'All-Star Game insieme ai compagni Nicklas Lidstr\u00f6m, Pavel Datsyuk e Chris Osgood. Ancora una volta, per\u00f2, deve rinunciare a giocare per problemi alla schiena. Il 25 aprile 2008 vengono annunciati i finalisti per il Frank J. Selke Trophy, premio assegnato al miglior attaccante difensivo della lega: assieme ai due attaccanti di Detroit, Zetterberg e Pavel Datsyuk vi \u00e8 anche John Madden, attaccante dei New Jersey Devils. Zetterberg termina la stagione regolare fissando un nuovo \"career high\": 43 goal, 49 assist (92 punti) e un +30. Il 24 maggio segna il suo 12\u00ba goal nei playoff: \u00e8 un record per la franchigia, a parit\u00e0 con il compagno di squadra Johan Franz\u00e9n (entrambi terminano i playoff con 13 goal a testa). Il 4 giugno 2008 segna il goal decisivo in gara-6 della finale della Stanley Cup, contro i Pittsburgh Penguins: Detroit vince l'11\u00ba Stanley Cup della sua storia. Henrik Zetterberg vince anche il Conn Smythe Trophy, premio destinato all'MVP dei playoff, nonch\u00e9 la classifica dei top-scorer dei playoff con 27 punti (13 goal, 14 assist), a pari merito con Sidney Crosby. Con la vittoria della Stanley Cup 2008, Zetterberg entra a far parte, assieme ai compagni di squadra Niklas Kronwall e Mikael Samuelsson, del Triple Gold Club (aggiudicandosi cos\u00ec l'ultima grande competizione dopo il campionato mondiale di hockey su ghiaccio e il torneo olimpico del 2006). Nella corsa al Frank J. Selke Trophy 2008 si posiziona terzo, dietro a Pavel Datsyuk e John Madden. \nIl 28 gennaio 2009 viene rinnovato il suo contratto con i Detroit Red Wings per 12 anni e 72 milioni di dollari, fino alla stagione 2020-2021. All'epoca il suo contratto era il pi\u00f9 lungo e costoso mai firmato dalla franchigia di Detroit.\nAl termine della regular season 2008-2009, l'attaccante svedese chiude con 31 goal e 42 assist (73 punti) in 77 partite, dietro soltanto a Pavel Datsyuk (97 punti) e davanti a Mari\u00e1n Hossa (71 punti) nella classifica marcatori della squadra. Il campionato si conclude con la finale dei playoff NHL, ancora contro i Pittsburgh Penguins, stavolta con esito opposto: i Red Wings perdono in 7 incontri contro i Penguins (4-3). Zetterberg \u00e8 terzo nella classifica marcatori del post-season con 24 punti (11 goal e 13 assist), dietro a Sidney Crosby ed Evgeni Malkin. La stagione NHL 2009-2010 colleziona 70 punti, alla pari del compagno di squadra Pavel Datsyuk. Nonostante una lenta partenza ad inizio stagione, Zetterberg si riprende durante la stagione \u00e8 riesce anche a firmare la sua quarta tripletta in NHL, segnando 3 goal nel terzo periodo della partita giocata il 14 novembre 2009 contro gli Anaheim Ducks. La stagione dei Detroit Red Wings si chiude dopo 12 partite ai playoff, in cui lo svedese totalizza 15 punti. La stagione successiva, 2010-2011, conclude con la media di un punto a partita, totalizzando 80 punti in 80 gare disputate (24 goal, 56 assist) ma il post-season dei Red Wings finisce con la sconfitta per mano dei San Jose Sharks, che estromettono Detroit nelle semifinali di Conference. Simile \u00e8 anche la stagione NHL 2011-2012: in 82 gare disputate raggiunge quota 69 punti (22 goal, 47 assist) e Detroit esce prematuramente, in sole 5 partite, contro i Nashville Predators.\nLa stagione successiva 2012-2013 si apre in modo un po' diverso. Il lockout della NHL blocca il campionato, che non comincia come d'abitudine in ottobre. Per non perdere il ritmo partita molti giocatori scelgono di giocare nelle varie leghe europee. Affiancato dal compagno di squadra svizzero Damien Brunner, Zetterberg opta per giocare durante il periodo del lockout nel campionato svizzero con l'EV Zug. In 23 partite segna 16 goal e distribuisce 16 assist (32 punti), e viene eletto MVP del campionato svizzero. Una volta ricominciata la stagione NHL 2012-2013 con la formula accorciata a 48 partite, Henrik Zetterberg torna ai Detroit Red Wings: viene nominato 36\u00ba capitano della storia della franchigia il 15 gennaio del 2013, succedendo allo svedese Nicklas Lidstr\u00f6m. In 46 gare totalizza 48 punti (11 goal, 37 assist). I Detroit Red Wings acciuffano un posto disponibile per i playoff proprio nelle ultime giornate della stagione regolare, ma l'estromissione nei quarti degli Anaheim Ducks, i Red Wings perdono la semifinale in gara-7 (dopo aver condotto la serie per 3-1) contro i Chicago Blackhawks, poi vincitori della Stanley Cup. In questa stagione il palmar\u00e8s dell'attaccante svedese si arricchisce di altri due premi: vince l'NHL Foundation Player Award 2012-2013, premio assegnato \"al giocatore della NHL che applica i valori fondamentali dell'hockey su ghiaccio - impegno, perseveranza e lavoro di squadra - per arricchire la vita delle persone nella sua comunit\u00e0\", diventando il quarto giocatore non-canadese a ricevere tale riconoscimento (dopo Olaf K\u00f6lzig, Ryan Miller e Dustin Brown); inoltre vince il Viking Award quale miglior giocatore svedese in Nord America per la terza volta (dopo le stagioni 2006-2007 e 2007-2008), raggiungendo per numero di riconoscimenti B\u00f6rje Salming, Peter Forsberg e Markus N\u00e4slund. La seconda stagione da capitano dei Detroit Red Wings \u00e8 in chiaroscuro: una prima parte di stagione all'altezza delle aspettative lo porta ad accumulare 48 punti in 45 incontri (16 goal e 32 assist), ma nella prima partita con la nazionale svedese alle Olimpiadi russe di So\u010di 2014 si infortuna alla schiena, venendo costretto a saltare il resto della rassegna olimpica e della stagione regolare in NHL (rientra solamente per le ultime due partite dei quarti di finale dei playoff, dove mette a segno 2 punti).\nNelle successive due stagioni mette a referto un totale di 116 punti (66 punti durante la stagione NHL 2014-2015 e 50 punti durante la successiva) giocando un totale di 159 partite, riuscendo inoltre a prendere parte a tutti gli 82 incontri della stagione regolare 2015-2016. In entrambi i post-season, tuttavia, i Detroit Red Wings vengono eliminati al primo turno. Al termine della stagione NHL 2014-2015 viene insignito del King Clancy Memorial Trophy, il premio assegnato al giocatore che \"meglio esemplifica le qualit\u00e0 di leader dentro e fuori dal ghiaccio e che fornisce un contributo significativo alla sua comunit\u00e0 dal punto di vista umanitario\". Il 1 novembre 2015 contro gli Ottawa Senators mette a referto l'assist numero 500 e raggiunge gli 800 punti, mentre il 6 novembre 2015, contro i Toronto Maple Leafs, segna il goal numero 300, diventando il settimo giocatore svedese in NHL a raggiungere i 300 goal e il quinto giocatore dei Detroit Red Wings a raggiungere 300 goal e 800 punti dopo Gordie Howe, Alex Delvecchio, Steve Yzerman, e Sergei Fedorov.\nL'anno successivo, i Detroit Red Wings mancano la qualificazione ai playoff per la prima volta in un quarto di secolo: erano sempre stati presenti nel post-season dalla stagione NHL 1990-1991. Zetterberg termina la stagione con 68 punti in 82 partite, per la terza stagione consecutiva in cima alla classifica marcatori della squadra. Curiosamente, lo svedese gioca il suo millesimo incontro NHL nell'ultima partita di regular season giocata alla Joe Louis Arena, che celebra cos\u00ec la chiusura dei battenti per lasciare spazio alla nuovissima Little Caesars Arena, il palazzetto che dalla stagione 2017-2018 \u00e8 la nuova pista di ghiaccio per le partite casalinghe dei Detroit Red Wings. Zetterberg diventa cos\u00ec il settimo giocatore in maglia biancorossa ad aver giocato 1000 partite con la franchigia, dietro a Gordie Howe, Nicklas Lidstr\u00f6m, Alex Delvecchio, Steve Yzerman, Kris Draper e Tomas Holmstr\u00f6m. La stagione NHL 2017-2018 segna altri due importanti traguardi per il giocatore svedese: il 24 febbraio 2018 raggiunge a quota 335 goal Ted Lindsay, leggenda dei Detroit Red Wings, mentre poco pi\u00f9 di un mese pi\u00f9 tardi, il 29 marzo, segna il punto 954 in carriera raggiungendo Sergei Fedorov al quinto posto di tutti i tempi nella classifica della franchigia. La sua stagione termina con 11 goal e 45 assist (56 punti) in 82 partite.\nIl 14 settembre 2018, appena prima dell'inizio della stagione NHL 2018-2019 annuncia il suo ritiro dall'hockey giocato, a causa dei continui dolori e di un problema degenerativo alla schiena che gli impedisce di allenarsi e giocare ad hockey ad alti livelli. L'attaccante svedese rimane tuttavia sotto contratto con i Detroit Red Wings fino alla stagione NHL 2020-2021, venendo spostato nelle riserve infortunate a lungo termine (in inglese LTIR, \"long-term injured reserves\") per gli ultimi tre anni del suo contratto, in modo da non pesare sul salary cap della squadra. Complessivamente nelle 15 stagioni con la maglia dei Detroit Red Wings ha totalizzato 1082 presenze (sesto nella storia della franchigia), 337 goal, 623 assist e un totale di 960 punti (+160), posizionandosi quinto in tutte e tre le categorie per quanto riguarda la franchigia dei Detroit Red Wings. A ci\u00f2 si aggiungono 13 partecipazioni al post-season della NHL, per un totale di 137 presenze (decimo nella classifica di franchigia), 57 goal (terzo), 63 assist (settimo), 120 punti (quinto) e un +/- di +41.\nIl 13 gennaio 2021 l'attaccante statunitense Dylan Larkin viene eletto 37\u00ba capitano dei Detroit Red Wings, succedendo a Henrik Zetterberg.\nNazionale svedese.\nHenrik Zetterberg ha fatto stabilmente parte della nazionale svedese dal 2001, anno della sua prima partecipazione a un campionato del mondo, e poi dal 2002 anche nella nazionale olimpica, avendo preso parte alle Olimpiadi di Salt Lake City. In quell'occasione, Zetterberg fu uno dei soli tre giocatori non-NHL ad essere convocato dalla nazionale svedese. \nAi campionati mondiali di hockey del 2006 vinse la medaglia d'oro, segnando 5 punti (2 goal e 3 assist) in 8 partite. In totale ha partecipato a sei mondiali, vincendo una medaglia in quattro di essi: una medaglia di bronzo al Campionato mondiale di hockey su ghiaccio nel 2001, una medaglia di bronzo nel 2002, una medaglia d'argento nel 2003, un quarto posto nel 2005, l'oro nel 2006 e un sesto posto nel 2012. Ai Mondiali del 2012, l'attaccante svedese mette a referto 15 punti in 8 partite (3 goal e 12 assist), risultando essere uno dei migliori marcatori del torneo e venendo eletto nell'All-Star Team del mondiale.\nLa linea \"Swedish Five\" dei Red Wings, della quale Henrik Zetterberg ha fatto parte, ebbe occasione di mettersi in mostra anche durante i Giochi olimpici di Torino del 2006 dove la Svezia vinse l'oro: durante la finale vinta dalla Svezia contro la Finlandia per 3-2, Zetterberg mise a segno la prima rete. L'attaccante svedese mise a referto un totale di 6 punti (3 goal e 3 assist) in 8 partite. \nDurante i Giochi olimpici invernali di Vancouver del 2010, Zetterberg rimase in ombra per tutto il torneo, riuscendo solo a segnare una rete durante la decisiva sconfitta nei quarti di finale contro la Slovacchia. In qualit\u00e0 di capitano della sua nazionale, alle Olimpiadi di So\u010di 2014, Zetterberg segna una rete nel vittorioso debutto contro la Repubblica Ceca (2-4 per gli svedesi), ma \u00e8 costretto ad alzare bandiera bianca per tutto il resto del torneo a causa di un infortunio alla schiena. La nazionale svedese si aggiudica la medaglia d'argento perdendo la finalissima contro il Canada per 3-0. Complessivamente ha partecipato a quattro edizioni dei Giochi olimpici invernali, vincendo due medaglie: un quinto posto a Salt Lake City nel 2002, la medaglia d'oro a Torino nel 2006, un quinto posto a Vancouver 2010 e l'argento di So\u010di 2014.\nDurante il corso della sua carriera \u00e8 stato selezionato anche per due edizioni della World Cup of Hockey: nell'edizione 2004 ottiene il quinto posto con la nazionale svedese, mentre per la World Cup of Hockey 2016 viene selezionato e nominato capitano: tuttavia, l'attaccante deve rinunciare a prendere parte al torneo a causa di un infortunio, e viene sostituito da Mikael Backlund (come capitano della selezione viene invece scelto Henrik Sedin).\nVita privata.\nHenrik Zetterberg \u00e8 legato alla conduttrice svedese e modella Emma Andersson, che ha sposato il 23 luglio 2010 in una localit\u00e0 vicino M\u00f6lle, in Svezia. Ai festeggiamenti, durati addirittura tre giorni, erano presenti molti suoi compagni di squadra, soprattutto svedesi, come Johan Franzen, Nicklas Lidstr\u00f6m o Andreas Lilja, ma anche stranieri come Pavel Datsyuk e Valtteri Filppula. Come consono a molti giocatori europei, torna nella nat\u00eca Svezia per i mesi estivi quando il campionato nordamericano \u00e8 terminato. Gli piace molto praticare il wakeboard e andare in barca.\nA 17 anni ha servito per sette mesi e mezzo nell'esercito svedese - una rarit\u00e0 tra i giocatori NHL - poich\u00e9 la Svezia all'epoca aveva il servizio di leva obbligatoria.\nFilantropia.\nNel 2013, assieme alla moglie Emma Andersson, ha fondato la Zetterberg Foundation, una fondazione che si occupa di supportare e finanziare individui e comunit\u00e0 povere in tutto il mondo. La Zetterberg Foundation si concentra soprattutto sui bambini, l'educazione e l'assistenza sanitaria, principalmente negli Stati Uniti e in Etiopia. "}
{"id": "1820988", "revid": "92723", "url": "https://it.wikipedia.org/wiki?curid=1820988", "title": "Pella (Giordania)", "text": "Pella \u00e8 un sito archeologico della Giordania, che si trova nei pressi del villaggio di Tabaqat Fahl (in arabo \u0637\u0628\u0642\u0629 \u0641\u062d\u0644), con il quale \u00e8 a volte identificato. Lo si pu\u00f2 raggiungere dalla collina, che domina gli scavi, o dalla strada, che si apre a ridosso delle rovine.\nStoria.\nDagli scavi \u00e8 emerso che i primi insediamenti risalirebbero a circa undicimila anni prima della nascita di Cristo. Gli antichi abitanti si sarebbero dedicati soprattutto all'agricoltura e alla caccia, ma stranamente questa zona tanto fertile fu abbandonata prima della conquista persiana. Attorno al 310 a.C. torn\u00f2 a fiorire quando una delegazione di Alessandro Magno decise di stabilirsi qui, fondando Pella, dal nome della citt\u00e0 natale di Alessandro. La nuova citt\u00e0 divenne presto un importante centro ellenistico e continu\u00f2 a prosperare anche quando Antioco II s'impose su tutta la Siria, fondando la dinastia dei Seleucidi.\nFu distrutta nell'80 a.C. e successivamente ricostruita dai Romani, che l'annessero alla Lega della Decapoli. Ridivenne una citt\u00e0 potente, condividendo il potere su tutta la zona con Saltus. Anche sotto i Bizantini Pella rimase una citt\u00e0 molto potente, diventando peraltro sede di vescovado. La presenza cristiana favor\u00ec la costruzione di alcune chiesette e della basilica a tre navate.\nIl periodo auro termin\u00f2 con la conquista degli Arabi, che la ribattezzarono Fahl, forse in richiamo al suo nome pre-islamico, Fihl /Pahil (Pihulu in antico egiziano). La dinastia degli Omayyadi fece restaurare i principali edifici di potere costruiti dai Bizantini, aggiungendo elementi dell'arte islamica. Costruirono inoltre nel XIV secolo una moschea per i fedeli, oggi quasi totalmente in rovina, semidistrutta dal terremoto dell'VIII secolo. Nel X secolo, con la dinastia degli Abbasidi, inizi\u00f2 il declino dell'un tempo fiorente citt\u00e0, ridotta ad un modesto villaggio dedito alla produzione della canna da zucchero. Fu quindi ribattezzata nuovamente, diventando Tabaqat Fahl, nome con il quale anche il sito compare sui cartelli stradali.\nGli scavi.\nGli scavi sono iniziati nel 1967 e da allora il sito ha dimostrato di avere un'estensione di gran lunga maggiore rispetto a ci\u00f2 che si pensa. Tuttavia la parte visitabile attuale \u00e8 di piccolissime dimensioni, limitata alla parte bassa del sito e ad alcune sue colline, di dove sono gli insediamenti dell'Et\u00e0 del rame. Il ritrovamento di alcuni vasi e di abitazioni in pietra e in ceramica hanno dimostrato che i primi insediamenti potrebbero risalire anche ad un periodo precedente, ma non \u00e8 stato ancora dimostrato."}
{"id": "1820992", "revid": "76963", "url": "https://it.wikipedia.org/wiki?curid=1820992", "title": "George Hall", "text": " Nonostante abbia esordito nel 1946 a Broadway e sia stato un attore di teatro, cinema e televisione, \u00e8 diventato famoso in tarda et\u00e0 per aver interpretato il personaggio di Indiana Jones nella serie televisiva \"Le avventure del giovane Indiana Jones\"."}
{"id": "1821005", "revid": "773636", "url": "https://it.wikipedia.org/wiki?curid=1821005", "title": "Stasov", "text": " \u00e8 un cognome russo di numerosi personaggi fra cui"}
{"id": "1821006", "revid": "119693920", "url": "https://it.wikipedia.org/wiki?curid=1821006", "title": "Gaio Aurelio Cotta", "text": "Biografia.\nIl padre Marco Aurelio Cotta era stato magistrato monetario nel 125 a.C.; la madre, Rutilia Rufa, era figlia di Publio Rutilio Rufo, Tribuno della Plebe nel 169 a.C. e sorella di Publio Rutilio Rufo, Console nel 105 a.C.. Rutilia era stata precedentemente sposata con Lucio Aurelio Cotta, Console nel 119 a.C., nonch\u00e9 fratello di Marco Aurelio Cotta. Dal loro matrimonio erano nati Lucio Aurelio Cotta, Tribuno della Plebe nel 95 a.C. e Pretore nel 90 a.C. e Aurelia Cotta, madre di Gaio Giulio Cesare.\nI suoi due fratelli Marco Aurelio Cotta e Lucio Aurelio Cotta intrapresero la carriera politica diventando il primo, Console nel 74 a.C. e il secondo, Pretore nel 70 a.C., Console nel 65 a.C. e Censore nel 64 a.C. \nNel 92 a.C. difese in un processo lo zio Publio Rutilio Rufo, ingiustamente accusato di essersi macchiato di concussione ai danni delle popolazioni della provincia d'Asia, dove era Legato del governatore.\nEra in stretti rapporti con il Tribuno della Plebe nel 91 a.C.Marco Livio Druso, che fu ucciso quello stesso anno poich\u00e9 a favore dell'estensione della cittadinanza romana agli Italici. Anche Gaio avanz\u00f2 la candidatura al Tribunato, per\u00f2 senza successo . Condivideva il disegno politico di Druso e ci\u00f2 gli caus\u00f2 l'inimicizia del Senato a tal punto da essere accusato di aver sostenuto gli Italici durante la guerra sociale contro Roma. Alcuni giorni dopo la morte dell'oratore Crasso, nel settembre del 91 a.C., fu processato , come prevedeva la Lex Varia de maiestate . Gaio aveva commissionato la sua difesa all'oratore Lucio Elio Stilone, ma con scarso successo; infatti, per evitare una condanna, decise di andare in esilio volontario .\nNon fece ritorno in Italia fino all'82 a.C., durante la dittatura dell'ottimate Lucio Cornelio Silla, vincitore della guerra civile . Vicino allo stesso Silla, pot\u00e9 intercedere presso di lui, su richiesta della sorellastra Aurelia, perch\u00e9 desistesse dall'idea di ordinare l'uccisione del giovane nipote Gaio Giulio Cesare, che si era rifiutato di divorziare dalla moglie Cornelia. Per Silla, quest'unione era infatti intollerabile perch\u00e9 avrebbe costituito una nuova leadership politica unendo i discendenti di due celeberrimi ex capi popolari, Cinna e Mario.\nNel 78 a.C. ottenne la pretura urbana .\nIl consolato.\nNel 75 a.C. divenne console in un periodo controverso della storia di Roma; infatti, erano gli anni delle rivolte di Quinto Sertorio in Spagna e di Spartaco in Italia, ma soprattutto il rincaro dei generi alimentari aveva peggiorato le condizioni di vita della plebe, ormai pronta alla rivolta armata. Cotta intervenne per sedare gli animi, con un celebre discorso rivolto al popolo, di cui ci offre testimonianza Sallustio, nei termini di una captatio benevolentiae . Il discorso rivela la natura ambiziosa di Gaio e la debolezza di un uomo che, pur di ottenere il favore popolare, punta anche su toni patetici.\nIn qualit\u00e0 di console, inoltre, abrog\u00f2, attirando a s\u00e9 le ostilit\u00e0 dell'aristocrazia, le leggi di Silla che impedivano ai tribuni della plebe di accedere alle magistrature superiori. Infatti, con la Lex Aurelia de tribunicia potestate, promosse l'ammissione degli ex tribuni alle alte magistrature e forse l'ammissione al tribunato anche di chi non fosse senatore. \nContemporaneamente, propose la Lex Aurelia de iudiciis privatis, di cui non si hanno ulteriori notizie, ma probabilmente ispirata a criteri democratici.\nDopo il consolato, ottenne alcune vittorie in Gallia di cui non abbiamo notizie, riuscendo ad ottenere dal Senato il trionfo; il giorno precedente alla cerimonia, tuttavia, mor\u00ec a causa della riapertura di una vecchia ferita di guerra mal curata. Nelle opere di Cicerone, infatti, si legge che Gaio Aurelio Cotta fu colpito da un proiettile scagliato da una balista mentre si trovava in un villaggio della Gallia. Si tratt\u00f2 di un incidente, ma il proiettile diretto contro di lui lo colp\u00ec alle spalle, ferendolo. I soldati che avevano erroneamente scagliato il proiettile tentarono di dissimulare l'incidente, fingendo che si fosse trattato, in realt\u00e0, di un agguato ordito dai Galli Druidi; furono tuttavia processati e condannati a morte.\nAlla sua morte, Gaio lasci\u00f2 un posto vacante nel collegio dei pontefici, in cui aveva rivestito per molti anni il ruolo di pontefice massimo. Silla aveva stabilito che il collegio dovesse essere costituito da otto plebei e sette patrizi; tuttavia, alla morte di Gaio, vi erano nove plebei e solo sei patrizi, quindi la scelta del sostituto cadde su un patrizio, Cesare .\nCotta oratore.\nGaio Aurelio Cotta e Publio Sulpicio Rufo sono considerati i migliori giovani oratori del loro tempo . Incapace di raggiungere le vette dell'arte oratoria, Cotta doveva i suoi successi principalmente alla ricerca e all'investigazione dei fatti. Si atteneva sempre a ci\u00f2 che era essenziale nei casi che affrontava, evitando ogni inutile digressione; il suo stile era puro e semplice. Da Cicerone Cotta \u00e8 introdotto come uno degli interlocutori del \"De oratore\" e del \"De natura deorum\" , nelle quali opere si evince anche la sua vicinanza alle posizioni della Nuova Accademia.\nAl contrario dell'elogio che ne fa Cicerone, Sallustio parla di Cotta come un uomo schiavo dell'ambizione e attratto dal guadagno, accusandolo di aver restituito ai tribuni i loro privilegi solo per paura ."}
{"id": "1821011", "revid": "729019", "url": "https://it.wikipedia.org/wiki?curid=1821011", "title": "Incendio di Mosca (1812)", "text": "L'incendio di Mosca del 1812 scoppi\u00f2 il 14 settembre 1812 a Mosca, nel giorno in cui le truppe russe e molti cittadini stavano abbandonando la citt\u00e0, mentre l'avanguardia di Napoleone Bonaparte entrava in citt\u00e0 in seguito alla battaglia di Borodino. Il fuoco arse fino al 18 settembre, distruggendo circa tre quarti di Mosca.\nCause.\nPrima di abbandonar Mosca, il conte Rastopcin ordin\u00f2 di far esplodere o di incendiare il Cremlino ed altri importanti edifici pubblici (comprese chiese e monasteri). Non fu per\u00f2 questa la causa della conflagrazione che distrusse la citt\u00e0. Quando il grosso dell\u2019esercito francese entr\u00f2 in citt\u00e0, vi erano solo alcuni fuochi. La loro origine non \u00e8 mai stata accertata, e potrebbero essere dovuti a negligenza o agli ordini di Rostopchin. Oggi la maggior parte degli storici \u00e8 convinta che la principale causa sia un sabotaggio russo.\nQuesta versione \u00e8 confermata dal generale Armand de Caulaincourt. Egli afferma che i sabotaggi si susseguirono per tre giorni. Quella sera scoppi\u00f2 un piccolo incendio ma fu attribuito alla disattenzione delle truppe. Pi\u00f9 tardi (alle 22:30) Coulaincourt fu svegliato dal suo valletto con la notizia che \"per tre quarti d'ora la citt\u00e0 era stata in fiamme\". I fuochi continuarono a scoppiare in punti diversi. Piromani furono arrestati ed interrogati, e dichiararono di aver ricevuto dai propri comandanti l'ordine di incendiare tutto. Nello stesso capitolo si afferma: \"La presenza di stoppini infiammabili, tutti uguali, fu considerata da me e da altri come la prova. Io stesso vidi le micce sui luoghi degli incendi, ed altri furono portati all'imperatore\". L'autore prosegue dicendo: \"Le indagini della polizia portarono ad attribuire la causa degli incendi all'ordine del conte Rostopchin\".\nAnche la Grande Armata, che aveva predisposto un accampamento militare e stava saccheggiando la citt\u00e0, aveva una parte di responsabilit\u00e0. La catastrofe inizi\u00f2 con tanti piccoli fuochi, per poi crescere ed andare fuori controllo. Gli incendi si svilupparono rapidamente, dato che buona parte degli edifici di Mosca era fatta di legno. Nonostante Mosca avesse un corpo di vigili del fuoco, il loro equipaggiamento era stato asportato o distrutto per ordine di Rostopchin. Quando Napoleone si trasfer\u00ec in un castello fuori citt\u00e0, le sue truppe abbandonarono ogni forma di disciplina ed iniziarono a saccheggiare tutta Mosca. Neanche le aspre punizioni servivano a limitare saccheggi, pestaggi o stupri dei cittadini moscoviti da parte dei francesi.\nTolstoj, nel romanzo \"Guerra e pace\", ipotizza che l'incendio non sia stato voluto, n\u00e9 da russi n\u00e9 da francesi, ma causato dal fatto di aver dato in mano una citt\u00e0 interamente in legno alle truppe d'invasione.\nCronologia degli eventi.\nLe date si riferiscono al calendario gregoriano, mentre i numeri fanno riferimento a Clausewitz e Tarle\nEstensione del disastro.\nIvan Kataev (1911) quantifica in 3/4 il totale delle perdite cittadine:\nFurono recuperati circa 12.000 corpi di cui circa 2.000 erano soldati russi feriti morti nell'incendio. L'universit\u00e0 statale di Mosca, la biblioteca Buturlin, i teatri Petrovskij e Arbatskij furono completamente distrutti. Molte opere d'arte, tra cui i manoscritti del poema epico \"Canto della schiera di Igor\"', furono perse per sempre. L'orfanotrofio di Mosca situato nei pressi di Kitaj-gorod, convertito in ospedale, fu salvato dalla polizia locale. La popolazione di Mosca nel 1811 era stimata in 270 000 unit\u00e0; dopo la guerra, quando i cittadini fecero ritorno, era di sole 215 000 persone. Nel 1840 aveva raggiunto le 349 000 unit\u00e0.\nLe mappe disegnate dalle autorit\u00e0 russe dopo la guerra (soprattutto la mappa militare del 1817 resa pubblica nel 1831) mostrano che la maggior parte del territorio moscovita era stato distrutto dal fuoco. Le pi\u00f9 famose eccezioni sono il Cremlino, l'orfanotrofio, la parte settentrionale di Belyj Gorod da via Tverskaja a via Pokrovka, i laghetti Patriarshy ad ovest e gli insediamenti suburbani.\nProbabilmente la mappa esagera i danni subiti dalla citt\u00e0, mostrando alcuni blocchi sopravvissuti come se fossero stati distrutti. Ad esempio via Bolshaya Nikitskaya contiene tuttora alcune delle antiche case: le truppe difesero i propri alloggi ed il teatro francese, cos\u00ec come la colonia francese di Kuznetsky Most. D'altra parte, il controllo francese non aiut\u00f2 il palazzo Batashov (che oggi \u00e8 l'ospedale Yauzskaya), occupato dal quartier generale di Murat: Dopo due giorni di lotta all'incendio, fu consumato dal fuoco e rase al suolo Taganskij. Gli edifici rimasti fornivano abbastanza spazio per l'esercito francese. Come disse il generale de Marbot: \"Si dice spesso che l'incendio di Mosca sia stato la principale causa del fallimento della campagna di Russia. Questa affermazione non mi sembra veritiera. Per prima cosa, la distruzione di Mosca non fu cos\u00ec devastante da non lasciare in piedi abbastanza case, palazzi, chiese e caserme da sistemare l'intero esercito [per un mese intero]\". Inoltre molte unit\u00e0 non erano stanziate in citt\u00e0, ma in sobborghi distanti come quello di Ostankinskij (cavalleria leggera) o Chimki (corpi italiani); altri si trovavano a sud per monitorare i movimenti dei russi.\nRicostruzione della citt\u00e0.\nLa mancanza di fondi, pubblici e privati, rallent\u00f2 la ricostruzione di Mosca di almeno cinque anni. In questi anni molte propriet\u00e0 furono vendute dai proprietari ridotti sul lastrico, ed interi quartieri cambiarono il loro status sociale. Ad esempio, tutte le propriet\u00e0 situate su via Maroseika furono comprate dai commercianti.\nIl disastro permise alle autorit\u00e0 un'occasione unica per pianificare da zero la citt\u00e0. Nel febbraio 1813 Alessandro I di Russia fond\u00f2 la Commissione degli Edifici di Mosca, con l'ordine di redigere un piano di viabilit\u00e0 cittadino. Il piano regolatore del 1813 redatto da William Heste si rivel\u00f2 inadeguato, per cui la Commissione assunse numerosi architetti e topografi locali che stesero il definitivo piano del 1817, incorporando l'idea di Heste di ripulire le piazze centrali di Mosca. Nel 1816-1830 fu creato l'Anello dei giardini, una strada circolare che prese il posto di antichi bastioni fortificati, oltre ad altre importanti strade.\nLa ricostruzione della Piazza Rossa e di Kitaj-gorod fu effettuata da Giuseppe Bove. Nel febbraio 1818 Ivan Martos complet\u00f2 il monumento a Minin e Po\u017earskij, il primo monumento pubblico di Mosca, situato al centro della Piazza Rossa. Bove progetto anche il Quadrato del teatro, e nel 1825 complet\u00f2 il Bolshoi ed il Maly. L'universit\u00e0 di Mosca ed altri edifici pubblici furono ricostruiti da Domenico Gilardi e Afanasy Grigoriev.\nLa carenza di mattoni, pietre e cemento obblig\u00f2 ad edificare molti edifici con il legno. Gli artigiani locali risposero con la produzione in massa di imitazioni di decorazioni classiche in legno. Molte di queste case furono alla fine distrutte."}
{"id": "1821012", "revid": "767487", "url": "https://it.wikipedia.org/wiki?curid=1821012", "title": "Concerto per orchestra (Bart\u00f3k)", "text": "Il Concerto per Orchestra fu composto da B\u00e9la Bart\u00f3k tra il 1942 e il 1943 per la Fondazione Musicale \"Koussevitzky\", ed eseguito per la prima volta dalla Boston Symphony Orchestra diretta da Serge Koussevitzky, il 1\u00ba dicembre 1944.\nBart\u00f3k compose quest'opera a malincuore, anche a causa della sua salute precaria, nel 1943 presso la residenza di Saranac Lake offertagli dall'Associazione del Compositori Americani. Il \"Concerto per Orchestra\" \u00e8 una forma insolita ma gi\u00e0 usata da altri colleghi, come Paul Hindemith e l'amico Zolt\u00e1n Kod\u00e1ly, che il compositore utilizz\u00f2 non solo per omaggiare con virtuosismi i membri della Boston Symphony Orchestra, ma anche per richiamare la struttura del concertino barocco.\nBart\u00f3k stesso fa notare come la struttura sia concepita ad arco: si parte da un primo movimento austero per giungere a un finale allegro e ottimista. \nStruttura dell'opera.\n1. Introduzione: \"Andante non troppo\".\nSi apre con un motivo pentatonico introduttivo, eseguito omofonicamente dagli archi abbellito da piccoli passaggi dei legni e dei violini. L'Allegro vivace \u00e8 in forma-sonata: c'\u00e8 un primo tema esposto da una fanfara dei tromboni contrapposto a un secondo tema di carattere pi\u00f9 elegiaco affidato all'oboe, mentre l'esposizione, pi\u00f9 lirica, viene eseguita dal clarinetto e dal corno inglese. Lo sviluppo \u00e8 rappresentato da un fugato degli ottoni, interrotto dalla ripresa, sempre affidata agli ottoni.\n2. Gioco delle coppie: \"Allegretto scherzando\".\nIl nome \u00e8 riferito all'associazione a coppie dei fiati che svolgono variazioni su un tema preannunciato, in maniera evidentemente bartokiana, dalle percussioni. Le variazioni si sviluppano a intervalli paralleli: i fagotti per seste, gli oboi per terze, i clarinetti per settime, i flauti per quinte e le trombe per seconde. Agli ottoni \u00e8 affidata la parte centrale in forma di corale bitematico e tripartito (ABA).\n3. Elegia: \"Andante non troppo\".\nQuesto lamento funebre, in cui i legni e l'arpa si contrappongono agli archi che imitano il tema iniziale rivisto in chiave lugubre, viene risvoltato in un ambito pi\u00f9 ottimista dopo un assolo di ottavino che introduce lo sviluppo affidato agli archi.\n4. Intermezzo interrotto: \"Allegretto\".\nViene ancora richiamata l'introduzione iniziale che si lega, con un passaggio affidato ai legni, a una melodia popolare ungherese.\nL'interruzione dell'intermezzo \u00e8 rappresentata da un richiamo alla settima Sinfonia di \u0160ostakovi\u010d, eseguita dal clarinetto sopra un accompagnamento meccanico degli archi che richiama sia i primi quartetti di Bart\u00f3k che forme come la polka e il fox-trot nella ritmica. La parodia del motivo di \u0160ostakovi\u010d rappresenta l'avanzata del nazismo in maniera ironica e sbeffeggiata.\n5. Finale: \"Pesante - Accelerando al Presto\".\nAnche il finale \u00e8 in forma-sonata ed \u00e8 ricco di riferimenti popolari (ne esistono due versioni). Una fanfara di corni anticipa un moto perpetuo affidato agli archi e ai legni che lo riprendono in chiave pi\u00f9 bucolica, mentre gli ottoni seguono presentando un altro motivo pi\u00f9 trionfale. Questo movimento rappresenta la parte pi\u00f9 virtuosistica e \"concertante\" di tutta la composizione."}
{"id": "1821014", "revid": "28592", "url": "https://it.wikipedia.org/wiki?curid=1821014", "title": "Cattedrale della Vergine di Kazan", "text": ""}
{"id": "1821016", "revid": "78273", "url": "https://it.wikipedia.org/wiki?curid=1821016", "title": "Battellieri", "text": ""}
{"id": "1821017", "revid": "14691", "url": "https://it.wikipedia.org/wiki?curid=1821017", "title": "Diffa (regione)", "text": ""}
{"id": "1821021", "revid": "14691", "url": "https://it.wikipedia.org/wiki?curid=1821021", "title": "Dosso (regione)", "text": ""}
{"id": "1821026", "revid": "196390", "url": "https://it.wikipedia.org/wiki?curid=1821026", "title": "\u010cuguev", "text": ""}
{"id": "1821030", "revid": "767487", "url": "https://it.wikipedia.org/wiki?curid=1821030", "title": "La Bibbia (film 1966)", "text": "La Bibbia (\"The Bible: in the beginning...\") \u00e8 un film del 1966 diretto da John Huston.\nDiviso in due parti, il film ripropone i primi 22 capitoli del libro della Genesi, anche se in origine (come testimonia anche il sottotitolo \"in the beginning\" (lett. \"in principio\") il produttore Dino De Laurentiis aveva in mente un'opera che avrebbe dovuto portare sullo schermo l'intera Bibbia (in due capitoli, uno per il Vecchio e uno per il Nuovo Testamento) e che sarebbe stata affidata a diversi registi.\nTrama.\nDalla creazione del mondo e degli esseri viventi da parte di Dio, si snodano le vicende dell'umanit\u00e0, dal sacrificio mancato di Isacco alla storia di Abramo e della distruzione di Sodoma e Gomorra, attraverso il diluvio universale e la torre di Babele.\nCreazione: Adamo ed Eva.\nDio crea il Cosmo, la Terra, il Cielo, l'Oceano, tutte le creature viventi terrestri e marine, fino ad arrivare all'Uomo. Il primo essere vivente a immagine e somiglianza di Dio \u00e8 Adamo, il quale regner\u00e0 su tutta la Terra, vivendo felice nel Giardino dell'Eden. Di conseguenza Dio, vedendo Adamo sempre triste e pensieroso, comprende la sua solitudine, cos\u00ec da una sua costola fa nascere la vergine Eva. Ora sono due i sovrani uomini della Terra, liberi di accedere a qualsiasi conoscenza e piacere del Giardino, a patto che non tocchino l'Albero Proibito.Adamo ed Eva obbediscono, ma una notte il Tentatore, sotto forma di bestia antropomorfa, si rivela ad Eva, invitandola a mangiare il frutto dell'Albero Proibito. Infatti Satana rivela alla ragazza che in questo modo, cibandosi delle leccornie dell'Albero, sarebbe diventata con Adamo potente in maniera eguale a Dio. Eva si lascia tentare e, dopo aver ingerito una mela, la fa assaggiare senza accorgersi dell'errore anche ad Adamo. Improvvisamente i due, dopo aver goduto per un po', si accorgono di essere nudi, ma soprattutto di provare vergogna per ci\u00f2 che hanno fatto. Dio se ne accorge e, sapendo gi\u00e0 tutto, punisce Satana tramutandolo in serpente e cacciando dall'Eden Adamo ed Eva.Adesso i due, come il resto della razza umana, conoscer\u00e0 il dolore, la sofferenza, la fatica del lavoro e la cattiveria, per colpa del Peccato originale del frutto.\nIl primo delitto umano.\nDopo la cacciata dal Paradiso Terrestre, Adamo ed Eva si costruiscono un propriet\u00e0 personale nella Terra disabitata e danno alla luce due figli: Abele e Caino. Nel film viene specificato che il nome \"Caino\" vuol dire \"desiderio di possesso\", mentre \"Abele\" vuol significare \"respiro di vita\". Pare che, sebbene privi di quel senso di piacere e perfezione che i due possedevano prima, Adamo ed Eva trascorrano coi figli una vita tranquilla, piacevole e regolare sulla terra. L'amore per i due figli stimola infatti i due ad assumere un atteggiamento positivo nei confronti dell'Onnipotente. Ma il morbo del Peccato Originale \u00e8 sempre presente in loro e tanto pi\u00f9 lo ha ereditato Caino da Adamo ed Eva. Infatti egli, divenuto uomo, non sopporta che Abele sia pi\u00f9 bravo, colto e sensibile di lui. Abele offre a Dio i prodotti degli animali, Caino invece i prodotti della terra, ma il Signore non apprezza le offerte di Caino, ma solo quelle di Abele. Bench\u00e9 nel film non sia evidente, ma solo suggerito, probabilmente Caino fa una cernita dei prodotti della terra, offrendo al Signore i meno validi ed \u00e8 per questo che forse i suoi doni non incontrano il favore di Dio. Credendo che sia Adamo che Eva che il Signore stesso lo preferiscano a lui, Caino un giorno attrae Abele con l'inganno lontano dal campo del pascolo e, mentre costui \u00e8 girato, lo uccide fracassandogli la testa con un bastone e con un masso. Il primo delitto della storia umana \u00e8 compiuto ed ora Caino, come anni prima Adamo ed Eva, ne prova un atroce rimorso. Anche perch\u00e9 Dio lo chiama a gran voce dall'alto, chiedendogli se si rendesse conto del gesto appena compiuto. Il vile Caino cerca di schermirsi, ma poi, prostrato, confessa tutto. Dio allora decide di non ucciderlo per amore, ma lo marchia irreversibilmente. Da quel momento, con l'uccisione di Abele, l'umanit\u00e0 \u00e8 maledetta per sempre in quanto impregnata sempre dalla bramosia di potere, dalla gelosia e da tutte le componenti che caratterizzano il Peccato.\nCattiverie dell'uomo e il Diluvio.\nProseguendo, da Caino nascono dei figli e da questi altri figli fino ad arrivare al popolamento della gran parte del Mondo. Per\u00f2, come pronunzi\u00f2 Dio, tutte le persone sono maledette dal Peccato. Cos\u00ec nascono i delitti, le ruberie, le guerre e le persecuzioni. Dopo centinaia di anni, una famiglia viene scelta da Dio per rappresentare una redenzione dell'Uomo. Si tratta di No\u00e8, di sua moglie e dei suoi tre figli. Dio si presenta a No\u00e8, invitandolo a costruire una possente Arca che avrebbe dovuto contenere lui e la sua famiglia, assieme a tutte le specie di animali esistenti nel mondo. No\u00e8 inizialmente non sa come fare, perch\u00e9 l'impresa \u00e8 immensa; ma Dio ha fiducia in lui e gli concede tutto il tempo necessario per organizzarsi. Intanto i coetanei di No\u00e8, mentre costruisce l'arca, lo deridono perch\u00e9 secondo loro compierebbe un'azione stolta, in quanto Dio non esiste. Ma No\u00e8 non d\u00e0 ascolto a loro e termina l'arca. Salitoci a bordo, con un potente corno richiama all'appello da tutte le parti del mondo tutte le specie di animali: una coppia per ciascuna categoria.Iniziato il Diluvio Universale, No\u00e8 e tutto il resto degli imbarcati si rifugiano nella nave, pronti a rimanerci per 40 giorni. Terminato il diluvio con gli scrosci incessanti della pioggia e le urla disperate degli uomini che muoiono affogati, No\u00e8 e la famiglia riescono dall'arca adagiata sopra un monte per ripopolare la Terra.\nNemrod e la Torre di Babele.\nDopo altri secoli trascorsi dalla ripopolazione del Globo, sorge una civilt\u00e0 cos\u00ec potente da controllare gran parte dell'Oriente: i Babilonesi. Il sovrano pi\u00f9 potente, tra tutte le dinastie, \u00e8 Nemrod, del quale la sua bramosia e la sua ambizione supera tutti i limiti. Infatti egli un giorno per dimostrare la sua grande potenza sul mondo, avendo sentito parlare di Dio, decide di arrivare fino al Paradiso per scorgerlo. Cos\u00ec Nemrod crede di poter realizzare il suo sogno facendo edificare un'enorme torre, che avrebbe dovuto fendere i Cieli: la Torre di Babele. Dio lo avverte invitandolo a fermarsi, ma Nemrod lo sfida, facendo scoccare una freccia sull'alto. Allora scoppia un tuono, seguito da una folata di vento e da un potente terremoto che sconvolge l'intera Babele. Quando tutti si rimettono in sesto, ognuno non riesce pi\u00f9 a comprendere ci\u00f2 che dice l'altro, perch\u00e9 Dio ha confuso le lingue di tutti gli abitanti della Terra. Nemrod cos\u00ec cade in disgrazia e per di pi\u00f9 viene punito severamente anche dopo la morte.\nSodoma e Gomorra, le citt\u00e0 maledette.\nNel penultimo capitolo del film, vengono presentate le citt\u00e0 dannate di Sodoma e Gomorra, capitali della lussuria, del vizio, dell'idolatria, dell'inganno, della perversione sessuale e di altri mali. Lot ne \u00e8 un protagonista, perch\u00e9 assieme alle sue figlie si lascia corrompere. Infatti, pastore di una parte del popolo ebraico, divisosi ormai in due tronconi, si lascia corrompere dalla seduzione degli abitanti di Sodoma. Egli sposa la regina, che ama con passione, ma che poi rifiuta grazie ad un ammonimento di Dio. Lot fugge con le figlie da Sodoma, maledetta ormai da Dio, verso la salvezza. Infatti Dio aveva mandato tre angeli sulla Terra ad avvertire anche gli abitanti di Sodoma per redimersi, ma di fronte ad un rifiuto di questi, i tre messaggeri divini parlarono solo con Lot. Un cataclisma si sarebbe scatenato sulle due citt\u00e0 gemelle e nessuno dei familiari di Lot avrebbe dovuto guardare la distruzione. Ma la moglie di Lot, mentre le due citt\u00e0 vengono immerse dalle fiamme, si gira su una collina e viene immediatamente tramutata in statua di sale.\nIl sacrificio di Isacco.\nL'ultimo capitolo del film si conclude con il racconto del sacrificio di Isacco. Distrutte Sodoma e Gomorra, il popolo di Dio torna nella pace, sotto il comando del saggio Abramo. Per\u00f2 Sara, sua moglie, \u00e8 sterile e non pu\u00f2 dargli un erede. Questo spinge Abramo in un primo momento a ripudiare Sara, ma poi a riunircisi grazie all'aiuto di Dio e dei suoi Tre Angeli. Ben presto quindi Abramo, stabilitosi definitivamente in una terra con la sua carovana, riceve un figlio da Sara. Lo chiamer\u00e0 Isacco. Il fanciullo cresce sotto l'educazione amorevole del padre, imparando tutte le scienze fino allora conosciute. Tutta la gente crede che la nascita di Isacco, la sua bont\u00e0 e la sua sapienza siano un dono chiaro di Dio, in quanto Abramo e Sara erano troppo anziani per dare alla luce un bambino. Ci\u00f2 serve addirittura ad accrescere la fede degli ebrei verso il Creatore. Ma un giorno Dio decide di mettere alla prova il suo beniamino Abramo. Isacco, compiuti almeno 12 anni, deve essere sacrificato all'Onnipotente dallo stesso padre, come segno di devozione e umilt\u00e0 nei confronti di Dio. Abramo disgustato e supplicante rifiuta quest'ordine, ma alla fine, prostrato dalla fede, sceglie di accettare la richiesta. Egli, un giorno come gli altri, chiama il figlio per aiutarlo a pascolare le pecore sulla montagna. Per\u00f2 quando partono, i due sono completamente soli. Arrivati in cima al monte, Abramo prepara un rude altare per i sacrifici. Isacco perplesso gli domanda dove sia il montone da scuoiare e Abramo come risposta lo guarda con occhi disperati ma ferrei e rivelatori. Isacco capisce e si lascia legare per poi essere adagiato sull'altare di legno. Quando Abramo sta per sgozzare il figlio col coltello sacrificale, un angelo lo avverte di fermarsi. Si trattava solo di una prova voluta da Dio per testare la vera fede di Abramo: adesso che il beniamino dell'Onnipotente l'ha superata, dimostrando grande umilt\u00e0, il popolo ebraico pu\u00f2 vivere finalmente in pace e Abramo riabbracciare il proprio figlio.\nProduzione.\nL'intenzione originale di De Laurentiis nel 1960 era quella di portare tutta la Bibbia sullo schermo attraverso diversi registi (tra cui Fellini e Kurosawa, contattati per alcuni episodi specifici), ma si rivel\u00f2 irrealizzabile nel 1962, nonostante il lavoro di molti sceneggiatori.\nQuando il progetto assunse proporzioni meno vaste, si scelsero Robert Bresson, Orson Welles e Luchino Visconti per realizzare il solo libro della Genesi, ma tutti e tre declinarono dopo aver iniziato a lavorare alla sceneggiatura.\nCos\u00ec subentra John Huston, che mette mano nel 1964 al materiale in mano al produttore.\nGiuseppe Rotunno ha curato la fotografia del film, ad eccezione delle sequenze iniziali della Creazione, realizzate da Ernst Haas.\nLocation.\nGli interni vennero girati a \"Dinocitt\u00e0\", i teatri di posa di propriet\u00e0 di Dino De Laurentiis, la maggior parte delle scene.\nFatta eccezione per le scene iniziali della Creazione girate in varie location sparse per il mondo, e per le sequenze desertiche, delle lotte fra le trib\u00f9 d'Israele e della Torre di Babele (tutte girate in Egitto), il film \u00e8 stato girato in Italia. Tra le varie location sono da ricordare:\nDistribuzione.\nLa prima cinematografica in Europa si \u00e8 tenuta in serata di gala al Teatro di San Carlo di Napoli.\nIncassi.\nIl film, insieme a \"Il buono, il brutto, il cattivo\" e \"Il dottor \u017divago\", fu tra i maggiori successi della stagione cinematografica 1966-67.\n\"La Bibbia\" detiene ad oggi il quindicesimo posto nella classifica dei film italiani pi\u00f9 visti di sempre con spettatori."}
{"id": "1821036", "revid": "320578", "url": "https://it.wikipedia.org/wiki?curid=1821036", "title": "Yevgeny Pomazan", "text": ""}
{"id": "1821039", "revid": "1543377", "url": "https://it.wikipedia.org/wiki?curid=1821039", "title": "Centrale d'allarme interbancaria", "text": "La centrale d'allarme interbancaria (CAI) \u00e8 un archivio informatizzato degli assegni bancari e postali e delle carte di pagamento istituito presso la Banca d'Italia, ai sensi del d.lgs. 30 dicembre 1999, n. 507, che ha modificato la legge 15 dicembre 1990, n. 386 (\"Nuova disciplina sanzionatoria degli assegni bancari\")\nCaratteristiche.\nObiettivo della centrale \u00e8 quello di scoraggiare l'emissione di assegni senza provvista di fondi. Presso questo archivio informatico a livello nazionale e sotto il controllo di Banca d'Italia, vengono segnalati i mancati pagamenti di assegni bancari tratti senza provvista (anche se non protestati - purch\u00e9 negoziati nei termini) e per i quali nei 60 giorni successivi alla negoziazione in stanza di compensazione, non si sia dato prova del tardivo pagamento al creditore, e sono pertanto iscritti i nominativi di coloro che hanno emesso assegni senza autorizzazione (art. 1, legge n. 386/1990) ovvero assegni senza provvista (art. 2, legge n. 386/1990).\nProtesto.\nI sistemi informatici delle banche, allineate alle direttive di Banca d'Italia, implementano comunque una procedura tale per cui in mancanza di fondi, l'assegno non protestabile per una qualsiasi ragione, necessita, per evitare l'iscrizione in CAI, che sia stato onorato e che ne venga data prova inconfutabile. Il mancato protesto del titolo, infatti, non sana l'illegalit\u00e0 dell'emissione del titolo.\nTermini per evitare l'iscrizione alla CAI.\nOnorare l'assegno per evitare l'iscrizione, significa attestarne il pagamento attraverso dichiarazione del creditore autenticata (comune o notaio) con marca da bollo di eur 14,62 oppure attraverso la costituzione di deposito vincolato a favore del creditore presso lo sportello del traente.\nIn mancanza, al 60\u00ba giorno dalla negoziazione in \"stanza di compensazione\" dell'assegno, il traente viene iscritto in CAI con divieto di emettere assegni su tutti gli Istituti di credito e Uffici Postali Italiani. L'arrivo di assegni successivi all'iscrizione in CAI produce (anche in presenza di fondi) la levata del protesto.\nPagamento dell'assegno.\nOnorare il titolo, inoltre, significa ai sensi della legge 386/90 (in particolare art.8) pagare l'importo facciale e a titolo di penale il 10% secco dell'importo del titolo e gli interessi legali maturati e calcolati dal giorno di negoziazione in stanza di compensazione sino al giorno di effettivo soddisfo (max 60gg)."}
{"id": "1821040", "revid": "228587", "url": "https://it.wikipedia.org/wiki?curid=1821040", "title": "Vladimir Vasilievic Stasov", "text": ""}
{"id": "1821041", "revid": "767487", "url": "https://it.wikipedia.org/wiki?curid=1821041", "title": "TTT R\u012bga 2007-2008", "text": "Questa voce raccoglie le informazioni riguardanti il TTT R\u012bga nelle competizioni ufficiali della stagione 2007-2008.\nRisultati.\nLa squadra si \u00e8 classificata al 5\u00ba posto nel Gruppo A di EuroLeague Women, non riuscendo pertanto a qualificarsi per la fase finale. In Baltic League ha chiuso al secondo posto nel Gruppo B."}
{"id": "1821042", "revid": "46291", "url": "https://it.wikipedia.org/wiki?curid=1821042", "title": "Galeopsis speciosa", "text": "La canapetta screziata (nome scientifico Galeopsis speciosa ) \u00e8 una piccola pianta erbacea annuale appartenente alla famiglia Lamiaceae.\nEtimologia.\nLinneo nel 1753 nel creare il nome generico di queste piante ha pensato indubbiamente alla forma di \u201celmo\u201d del labbro superiore della corolla. \"Galeopsis\" \u00e8 un antico nome greco/latino (derivato da \"galea\" = casco) gi\u00e0 usato da Gaio Plinio Secondo (Como, 23 \u2013 Stabiae, 25 agosto 79]), scrittore, ammiraglio e naturalista romano, per qualche pianta simile alle ortiche. L'epiteto specifico (\"speciosa\") significa \"appariscente, di bell'aspetto\" e fa riferimento ai colori della corolla.\nIl nome scientifico della specie \u00e8 stato definito per la pima volta dal botanico austriaco Wilibald Swibert Joseph Gottlieb von Besser (1784-1842) nella pubblicazione \"Primitiae Florae Galiciae Austriacae Utriusque - ii. 27. 1809\" del 1809.\nDescrizione.\nQuesta specie di piante pu\u00f2 raggiungere i 20 \u2013 40\u00a0cm di altezza (massimo 1 metro). La forma biologica \u00e8 terofita scaposa (T scap), ossia in generale sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme e sono munite di asse fiorale eretto e spesso privo di foglie.\nRadici.\nLa radice \u00e8 del tipo a fittone.\nFusto.\nIl fusto ha un portamento eretto-ginocchiato, ascendente a volte ramoso nella parte alta con nodi ingrossati (rigonfiamenti di tipo acquoso). La superficie \u00e8 provvista di peli rigidi appressati e setole patenti. La sezione \u00e8 tetragona a causa della presenza di fasci di collenchima posti nei quattro vertici, mentre le quattro facce sono concave.\nFoglie.\nLe foglie lungo il fusto sono disposte 2 a 2 in modo opposto e con verticilli alternati. La lamina picciolata a forma da ovata a lanceolata ha la base arrotondata o cuneata e apice acuminato. La superficie \u00e8 sparsamente pubescente. I bordi sono provvisti di 7 - 9 denti per lato. Il colore della foglia \u00e8 verde simile alle ortiche. Dimensione delle foglie: lunghezza del picciolo 1 \u2013 3\u00a0cm; larghezza della lamina 2 \u2013 3\u00a0cm; lunghezza della lamina 5 \u2013 7\u00a0cm.\nInfiorescenza.\nL'infiorescenza \u00e8 composta da 6 \u2013 10 fiori raggruppati in verticillastri posti all'ascella di brattee simili a foglie ma pi\u00f9 piccole (verticilli fogliari). L'asse dell'infiorescenza \u00e8 ricoperto da peli ghiandolari neri. Sono presenti delle brattee da lineari a lanceolate simili alle foglie con base pi\u00f9 o meno membranosa, margini ispidi e apice spinescente. Le brattee del verticillo superiore sono disposte in modo opposto. \nFiore.\nI fiori sono ermafroditi, zigomorfi (il calice \u00e8 pi\u00f9 o meno attinomorfo), tetraciclici (con i quattro verticilli fondamentali delle Angiosperme: calice\u2013 corolla \u2013 androceo \u2013 gineceo) e pentameri (calice e corolla sono formati da cinque elementi).\nFrutti.\nIl frutto \u00e8 uno schizocarpo (tetrachenio) formato da quattro nucule obovoidi, arrotondate all'apice e glabre. Il colore \u00e8 marrone.\nDistribuzione e habitat.\nFitosociologia.\nDal punto di vista fitosociologico alpino la specie di questa voce appartiene alla seguente comunit\u00e0 vegetale:\nTassonomia.\nLa famiglia di appartenenza della specie (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. Il genere \"Galeopsis\" si compone di qualche decina di specie, otto delle quali vivono in Italia e nell'ambito della famiglia sono descritte all'interno della sottofamiglia Lamioideae caratterizzata dallo stilo di tipo ginobasico e dal polline 3-colpato con 2 celle. Nelle classificazioni pi\u00f9 vecchie la famiglia \u00e8 chiamata Labiatae.\nIl numero cromosomico di \"Galeopsis speciosa\" \u00e8: 2n = 16..\nVariabilit\u00e0 e ibridi.\nSul territorio italiano si possono trovare individui con variazioni di colore nella corolla: probabilmente si tratta di fenomeni di ibridazione con altre specie). Una variante riconosciuta da alcuni Autori come sottospecie in Italia \u00e8 la \"subsp. sulphurea\" con corolla decisamente gialla che si trova sulle Alpi Marittime (in alcune classificazioni alternativamente viene considerata come sinonimo di \"Galeopsis pubescens\").\nSpesso questa specie si ibrida con la specie \"Galeopsis pubescens\" per formare le specie allopoliploidi \"Galeopsis tetrahit\" e \"Galeopsis bifida\" .\nLa tabella seguente evidenzia alcune differenze morfologiche tra le varie specie:\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nUsi.\nFarmacia.\nIn certe zone \u00e8 utilizzata come erba medicinale.\nIndustria.\nDalla pianta si pu\u00f2 ricavare dell'olio.\nAltre notizie.\nLa galeopside bella in altre lingue \u00e8 chiamata nei seguenti modi:"}
{"id": "1821044", "revid": "31269", "url": "https://it.wikipedia.org/wiki?curid=1821044", "title": "Episodi de La signora in giallo (decima stagione)", "text": "La decima stagione della serie televisiva La signora in giallo \u00e8 stata trasmessa in anteprima negli Stati Uniti d'America dalla CBS tra il 12 settembre 1993 e il 22 maggio 1994.\nIn Italia la serie \u00e8 andata in onda dal 1\u00ba novembre al 25 novembre 1995.\nLa casa di Dunbar.\nJessica \u00e8 a Hong Kong, ospite dei signori Brian e Emma Dunbar, una coppia di ricchi imprenditori. Mentre si trovano in giro per visitare la citt\u00e0, Jessica assiste sconcertata al rapimento di Emma e resta ancora pi\u00f9 allibita quando la polizia non si mostra molto interessata alla vicenda, giudicandola un sequestro lampo piuttosto comune. In effetti la signora Dunbar viene rilasciata quasi immediatamente, ma i misteri non sono finiti perch\u00e9 la sera stessa Brian muore dopo aver assaggiato un piatto tipico durante un banchetto in suo onore...\nQuel bar al \"65\".\nEugene e Walter Gillrich sono titolari di una societ\u00e0 di costruzioni che intende abbattere alcuni palazzi di New York per costruire un grattacielo. La loro attivit\u00e0 per\u00f2 ottiene diverse proteste da parte di un comitato cittadino, contrario in particolar modo alla demolizione di un edificio al civico 65, che ebbe l'onore di ospitare lo scrittore Ernest Hemingway. Le responsabili del comitato, Carol Collins e Margaret Johnson, amiche di Jessica, la convincono ad aiutarle nella contestazione. Gli stessi fratelli Gillrich sono in disaccordo sul progetto e Walter si mostra incline a desistere, venendo incontro alle lamentele del comitato, mentre Eugene e sua moglie Lee sono fortemente intenzionati a proseguire. Una sera Walter viene ucciso nel suo studio e la polizia sospetta subito che il vero obiettivo fosse il fratello...\nIl segreto di Borbey House.\nLa spettrale Borbey House, residenza vittoriana di Cabot Cove, viene acquistata da un certo Lawrence Baker, appena trasferitosi in paese. I lavori di ristrutturazione attirano l'attenzione della cittadinanza locale, soprattutto perch\u00e9 il tuttofare Charles Weatherly \u00e8 troppo impegnato con Borbey House per dedicarsi ai problemi degli altri abitanti di Cabot Cove. Anche la signora Fletcher, intenta a sistemare le tubature e l'impianto elettrico di casa sua, si trova in difficolt\u00e0 e si informa sull'identit\u00e0 del nuovo arrivato. Baker non \u00e8 molto apprezzato dai concittadini, che alimentano alcune dicerie sul suo conto spargendo la voce che in realt\u00e0 sia un vampiro; in effetti la superstizione aumenta quando l'uomo viene trovato morto in casa con un paletto di legno conficcato nel cuore.\nI sigari del signor Mannion.\nBen Forman, timido e imbranato giornalista alle prime armi, riesce a intervistare Jessica Fletcher per merito del suo agente che cerca di procurargli quanto pi\u00f9 lavoro possibile. Ben confida alla signora Fletcher di aver scritto una sceneggiatura e di essere in procinto di realizzarla grazie allo spietato produttore Harrison Kane, ma Jessica lo mette in guardia raccontandogli di aver avuto una brutta esperienza professionale con Kane. Quando poi Kane viene trovato cadavere, folgorato nella sua vasca da bagno, Ben \u00e8 il principale indiziato e chiede aiuto a Jessica per discolparsi.\nOmicidio a Hasting Rock.\nLa Marathon Images, una compagnia specializzata in realt\u00e0 virtuale, si sta occupando di realizzare un videogioco tratto da un libro della signora Fletcher dal titolo \"Omicidio a Hasting Rock\", ma sorgono alcuni problemi con il programma. Jessica si reca quindi nella Silicon Valley per apportare alcune modifiche alla trama e collabora con il giovanissimo informatico Alex Hooper, un suo concittadino di Cabot Cove. Tuttavia, proprio durante la presentazione del videogame, il programmatore James Lindstrom viene trovato ucciso e Jessica decide di sfruttare le abilit\u00e0 di hacker di Alex per trovare il colpevole.\nUn autentico purosangue.\nCon l'intento di effettuare delle ricerche per il suo nuovo romanzo, Jessica si reca in Virginia dal suo amico Matt Cleveland, allenatore dei cavalli delle scuderie di Wally Hampton. La figlia di Matt, Jill, si sta occupando della preparazione atletica di un cavallo fortissimo, che potrebbe salvare le scuderie da un imminente fallimento. Tuttavia Matt si accorge che qualcuno sta cercando di drogare il cavallo per sabotarlo e decide di scoprire chi sta tramando alle loro spalle, ma la sua indagine lo porta ad essere ucciso.\nLa pipa del Gancanagh.\nJessica si reca in Irlanda per fare visita alla sua vecchia amica Fiona Griffith. Nell'ultimo periodo la donna \u00e8 molto preoccupata per le sorti dell'azienda di famiglia, che naviga in cattive acque da quando \u00e8 morto suo marito Richard. Fiona e suo figlio Sean, che si occupa degli affari, non vedono altra soluzione se non quella di cedere l'azienda al cugino Ambrose. Improvvisamente per\u00f2 si presenta a sorpresa l'altro figlio di Fiona, Patrick, che aveva abbandonato la famiglia alcuni anni prima dopo aver avuto dei contrasti con suo padre. Patrick si oppone strenuamente alla cessione e cos\u00ec, quando Ambrose viene trovato assassinato, diviene il primo sospettato per l'omicidio.\nChi ha sparato allo sceriffo?\nDa qualche settimana lo sceriffo Metzger riceve delle lettere minatorie e una sera qualcuno tenta di ucciderlo sparandogli contro. Metzger \u00e8 convinto che dietro la vicenda ci sia Lou Keramides, proprietario di un ristorante che gestisce una bisca clandestina. La signora Fletcher, tornata a Cabot Cove per risolvere alcuni problemi con il suo commercialista, decide di aiutare il suo amico sceriffo e si mette a fiutare le possibili piste.\nIl latitante.\nJessica \u00e8 in partenza per Maui, ma \u00e8 costretta a rimanere a New York per via di una particolare controversia giudiziaria: un certo Dave Novaro la vuole portare in tribunale sostenendo che la trama del suo ultimo romanzo, \"Il latitante\", ricalca pienamente l'assassinio della sua prima moglie Janet, avvenuto alcuni anni prima e tuttora irrisolto. Nel romanzo di Jessica il colpevole \u00e8 il marito, quindi Novaro sostiene che la signora Fletcher si sia ispirata alla sua vicenda e voglia diffamarlo; Jessica \u00e8 sicura di aver ideato la storia di sana pianta, ma effettivamente le somiglianze sono moltissime. Una sera Novaro telefona a Jessica e le dice che rileggendo attentamente il libro ha capito chi \u00e8 il vero assassino, quindi le propone un incontro per parlarle. Seppur titubante, Jessica decide di presentarsi all'appuntamento e trova il cadavere di Novaro.\nL'impermeabile bianco.\nGlenda Highsmith, un'amica di Jessica, \u00e8 impegnata come attrice protagonista in uno spettacolo teatrale tratto da un libro della Fletcher. Lo spettacolo per\u00f2 non risulta totalmente riuscito e cos\u00ec Glenda chiede a Jessica di raggiungerla a Londra per aiutare la sceneggiatrice Mae Shaughnessy a riadattare il romanzo. Durante la preparazione dello spettacolo il tirannico produttore Martin Kramer viene ucciso e un testimone oculare afferma di aver visto una donna bionda con un impermeabile bianco allontanarsi dalla scena del delitto subito dopo l'omicidio. Glenda, che indossa spesso un impermeabile bianco, viene subito sospettata e cos\u00ec Jessica si mette in azione per scagionare l'amica.\nEsplosioni al nord.\nPer via di alcuni problemi dell'aereo su cui viaggia, Jessica \u00e8 costretta a fermarsi in una piccola cittadina canadese. Qui \u00e8 in atto una vera e propria disputa fra la popolazione locale e il governo che ha dato il via libera per l'apertura di una miniera. Gli autoctoni sono piuttosto esasperati e sono sul punto di ricorrere alle armi; poco dopo l'arrivo di Jessica, un'esplosione uccide Hamish McPherson, un passeggero che viaggiava sul suo aereo e cos\u00ec la donna decide di vederci chiaro.\nLe ricette di chef Bonelli.\nPer promuovere il suo ultimo libro, Jessica viene ospitata nella trasmissione televisiva del noto chef Bernardo Bonelli. Questi \u00e8 noto per avere un caratteraccio e in effetti si dimostra piuttosto sgarbato anche con la signora Fletcher; in realt\u00e0 lo chef \u00e8 teso perch\u00e9 \u00e8 vittima delle pressioni di Paul Avensino, un boss mafioso che cerca di ottenere le quote del suo ristorante. Vessato dalle minacce di Avensino e tormentato dai debiti, Bonelli finisce per cedere una parte del locale al malavitoso, ma poco dopo viene ritrovato morto nelle cucine, con un grosso coltello conficcato nella schiena.\nLa compagna di stanza.\nDopo una grossa vittoria alla lotteria, Kim Mitchell ha lasciato Cabot Cove e si \u00e8 trasferita a New York per rincorrere il suo sogno di fare la scultrice. Jessica incontra casualmente la sua amica nella Grande Mela e viene invitata ad un'asta di beneficenza dove anche Kim deve esporre una sua opera. Durante l'evento viene rubato un quadro di scarso valore, dal titolo \"La compagna di stanza\", ma il vero crimine avviene qualche ora dopo: il gallerista Philip Jovi, responsabile dell'asta, viene ucciso con la scultura di Kim. La donna viene subito sospettata, ma Jessica decide di dimostrare che l'omicidio non \u00e8 stato commesso da lei.\nUn furto dopo l'altro.\nPer il compleanno del dottor Hazlitt gli amici stanno organizzando una festa e Jessica torna a Cabot Cove per occuparsi dei preparativi. Tuttavia non \u00e8 l'unica persona a recarsi nel paesino, visto che viene seguita anche da un malavitoso di Chicago e da una vecchia conoscenza della signora Fletcher, l'investigatore privato Charlie Garrett. In quei giorni il ricco imprenditore Sanford Lomax subisce un ingente furto e gran parte dei soldi rubati erano destinati alla banda di malavitosi di Chicago.\nLe erbe del dottor Santana.\nDa quando \u00e8 morta sua moglie, Edward Graham \u00e8 sprofondato in una grave depressione: manifesta spesso sbalzi d'umore e soffre di incubi ricorrenti durante i quali sente la voce della donna defunta. Edward, che di professione fa l'editore e pubblica anche i libri della signora Fletcher, \u00e8 in cura da uno psichiatra, il dottor Santana, che per curare la sua malattia gli prescrive degli intrugli di sua invenzione. Quando Edward viene trovato morto, caduto dal tredicesimo piano, tutti ritengono che sia stato un suicidio ma Jessica non \u00e8 della stessa opinione.\nGraffiti a Manhattan.\nChris Garcia, brillante allievo di Jessica, ha diversi problemi con il suo patrigno Frank, un uomo insensibile e ricchissimo che presta denaro a usura. Una sera Frank Garcia investe con la sua auto la professoressa Fisher, preside della scuola. I testimoni si rifiutano di denunciarlo pubblicamente e Garcia riesce a procurarsi un alibi fasullo, ma Jessica e Chris non vogliono che la questione si chiuda in questo modo. Il giorno dopo Chris realizza un grosso graffito nel quale denuncia pubblicamente il patrigno, che qualche ora dopo viene ritrovato morto.\nIl cacciatore di cervi.\nLa signora Fletcher \u00e8 impegnata a promuovere un museo che si occupa di cultura contemporanea e ha stretto un accordo con Floyd Larkin, proprietario dei grandi magazzini Larkin, stabilendo che un piano del centro commerciale sar\u00e0 destinato al museo. Larkin per\u00f2, per via di gravi problemi economici, \u00e8 costretto a vendere i grandi magazzini a Clint Hallowell; cos\u00ec facendo Larkin suscita grande delusione nei suoi dipendenti, che ora rischiano il posto di lavoro, e nella stessa Jessica, che deve rinunciare al museo. Durante il ricevimento che sancisce definitivamente il passaggio di consegne, per\u00f2, Clint Hallowell viene ucciso.\nPrigioniero del passato.\nSeth Hazlitt scompare improvvisamente e nel suo ufficio vengono rinvenute tracce di sangue. Tutto lascia presagire il peggio, cos\u00ec lo sceriffo Metzger e Jessica Fletcher si attivano subito per cercare l'amico. Quando viene scoperto un corpo in mezzo alla boscaglia, i due temono che si tratti di Seth ma in realt\u00e0 scoprono ben presto che il morto \u00e8 Leo Fender, un pregiudicato che era stato notato nei giorni precedenti mentre si aggirava attorno al negozio di elettronica di Evan Rafferty e mentre avvicinava l'agente immobiliare Julia Harris. La signora Fletcher si trova cos\u00ec davanti a due misteri da risolvere: la scomparsa del dottor Hazlitt e l'omicidio di Fender.\nUna catena di ricatti.\nWayne Platte, un amico texano di Jessica, gestisce una societ\u00e0 che si occupa di trasporti. La signora Fletcher, che si trova in Texas per fare delle ricerche per il suo libro, cerca di aiutare Wayne a riprendersi da alcune sfortune che gli sono capitate: derubato di un carico di materiale destinato alla NASA, si ritrova senza la copertura assicurativa e con un braccio rotto per via di un incidente. Quando uno dei ladri viene ucciso, il figlio di Wayne, Rob, viene accusato di omicidio e cos\u00ec i Platte chiedono aiuto a Jessica.\nAccordo fatale.\nUn tempo Hank Walden, era un ottimo suonatore di clarinetto e quando sua figlia Leslie manifest\u00f2 una passione per il pianoforte, Hank vedovo e alcolista, decise di affidare la bambina al maestro Byron Tokofski. Dopo molti anni Leslie \u00e8 divenuta una pianista affermata e pur non avendo ancora compiuto diciotto anni, sta per partire per una tourn\u00e9e mondiale. Tokofski per\u00f2 \u00e8 molto possessivo e geloso nei confronti della ragazza e lei ne soffre molto, tanto da confidarsi con Jessica. Quando improvvisamente Hank ricompare nella vita di Leslie, disintossicato e desideroso di recuperare il rapporto con la figlia, il maestro si oppone. Qualche giorno dopo Tokofski viene ritrovato morto mentre suonava il pianoforte e Hank viene arrestato per l'omicidio.\nLa ruota della morte.\nA Cabot Cove arriva una compagnia di giostrai per raccogliere fondi per il comitato cittadino e nello stesso periodo il paese viene turbato da alcuni furti. Lo sceriffo Metzger ha la sorpresa di ritrovare Joanna, una sua ex fidanzata che lo aveva lasciato molti anni prima per sposare il giostraio Don Sims. Una sera un individuo mascherato accoltella il proprietario delle attrazioni, Carl Dormer, ponendo il suo cadavere sulla ruota panoramica. A essere sospettata dell'omicidio \u00e8 proprio Joanna, ma Metzger non vuole credere alla sua colpevolezza e Jessica decide di aiutarlo a risolvere il caso."}
{"id": "1821046", "revid": "767487", "url": "https://it.wikipedia.org/wiki?curid=1821046", "title": "TTT R\u012bga 2006-2007", "text": "Questa voce raccoglie le informazioni riguardanti il TTT R\u012bga nelle competizioni ufficiali della stagione 2006-2007.\nRisultati.\nLa squadra si \u00e8 qualificata per i play-off in campionato, venendo eliminata nel girone di semifinale. Ha chiuso al terzo posto finale, grazie al successo 79-71 sul Laisv\u0117 Kaunas nella finalina.\nRoster.\nAllenatore: Ain\u0101rs \u010cukste."}
{"id": "1821048", "revid": "28592", "url": "https://it.wikipedia.org/wiki?curid=1821048", "title": "V. P. Stasov", "text": ""}
{"id": "1821058", "revid": "287204", "url": "https://it.wikipedia.org/wiki?curid=1821058", "title": "Episodi de La signora in giallo (undicesima stagione)", "text": "L'undicesima stagione della serie televisiva La signora in giallo \u00e8 stata trasmessa in anteprima negli Stati Uniti d'America dalla CBS tra il 25 settembre 1994 e il 14 maggio 1995.\nIn Italia la serie \u00e8 andata in onda tra il 27 novembre 1995 e il 26 dicembre 1995.\nLa fossa dei serpenti.\nLa signora Fletcher sta effettuando delle ricerche per il suo prossimo libro, che sar\u00e0 ambientato in un giardino zoologico, cos\u00ec si reca nello zoo di Los Angeles dove lavorano i suoi amici Ted Fraley e Ray Stinson. La struttura tuttavia sta affrontando un periodo turbolento, poich\u00e9 il direttore Norman Gilford \u00e8 accusato di corruzione e il consigliere comunale Joe Gandolph sta cercando di fargli chiudere i battenti con l'appoggio di un'associazione animalista. La situazione si complica maggiormente quando uno dei dipendenti dello zoo, Mark Atwater, muore apparentemente per il morso di un mamba nero.\nDiamanti e tulipani.\nMentre si trova ad Amsterdam per prendere parte ad una conferenza, Jessica incontra il suo vecchio amico Nigel Allison. Per mancanza di tempo, i due fissano un appuntamento per pranzare insieme, ma Nigel non si presenta. Quando Jessica chiede spiegazioni, sia il portiere dell'hotel sia un collaboratore di Nigel le dicono che l'uomo ha preso un volo per Londra, ma la signora Fletcher non pu\u00f2 credere che il suo amico se ne sia andato senza neanche avvertirla, cos\u00ec si mette ad indagare.\nGiornata di Joshua Peabody.\nA Cabot Cove la popolazione sta organizzando le celebrazioni per la giornata di Joshua Peabody, l'eroe cittadino. Mentre si sta progettando un documentario dedicato al patriota, spunta fuori una lettera di George Washington in cui Peabody viene accusato di essere un traditore. Tutti sono scioccati dalla notizia, ma le riprese vanno avanti, almeno fin quando la regista Amelia Farnum viene trovata morta.\nMorte alle Hawaii.\nJessica \u00e8 in vacanza alle Hawaii, ospite della famiglia Kinkaid. Il figlio maggiore dei Kinkaid, Jeff, \u00e8 attualmente in corsa per il Senato e tutti i parenti cercano di sostenerlo al meglio. Il fratello di Jeff, Danny, tuttavia \u00e8 stato coinvolto in un incidente qualche tempo prima e ora, durante una nuotata nell'oceano, qualcuno cerca di ucciderlo spargendo intorno a lui un'esca per squali. Danny riesce miracolosamente a salvarsi ma subito dopo viene accusato dell'omicidio di Ben Kamaka, un dipendente dei Kinkaid, cos\u00ec Jessica cerca di aiutarlo collaborando con la sua fidanzata Sharon, detective della polizia.\nPiccola posta.\nUn noto quotidiano di San Francisco ha proposto a Jessica di pubblicare un suo romanzo a puntate sulle pagine del giornale. La donna accetta l'offerta con entusiasmo, anche perch\u00e9 collaborer\u00e0 con il suo amico John Galloway, il direttore del quotidiano. Il giornale per\u00f2 non se la passa bene negli ultimi tempi, visto che il nuovo editore Harry Mordecai ha dei dissidi con il personale e la popolare Loretta Lee, che si occupa della rubrica della posta dei lettori, ha ricevuto delle lettere minatorie. Dopo una discussione con Mordecai, Loretta viene aggredita da uno squilibrato nella hall, davanti a Jessica e John. La donna ne esce illesa, ma poco dopo viene trovata morta nella sua stanza e accanto a lei, il tavolino di vetro \u00e8 stato inciso con il suo anello di diamanti per comporre il nome di John, che viene quindi accusato del delitto.\nIl diamante della Sierra Leone.\nPer il compleanno di Susan, una giovane amica di Jessica, il fidanzato Rob le ha regalato un impianto di ultima generazione per il suo televisore. Mentre lo stanno provando, gli invitati alla festa notano un curioso film con un'unica inquadratura in cui una banda di delinquenti sta pianificando una grossa rapina; il giorno dopo per\u00f2 Jessica si accorge che quello che hanno visto non \u00e8 un film, ma la registrazione di una telecamera a circuito chiuso, e che quindi i rapinatori erano veri.\nDemone del gioco.\nJessica si trova in Martinica nell'hotel della sua amica Lauren e qui incontra una sua vecchia conoscenza, l'investigatore privato Charlie Garrett. Questi si trova qui per conto di un imprenditore di Chicago, Phillip Sparling, che lo ha incaricato di ritrovare sua moglie Dorie, fuggita con l'amante Graham e un'ingente somma di denaro. Tuttavia Dorie viene uccisa e Charlie \u00e8 accusato del crimine, dunque Jessica cerca di scagionare il suo amico.\nVendemmia di sangue.\nJessica si trova nella contea di Sonoma, ospite della sua amica Anna Grimaldi, capostipite di una famiglia di viticoltori. I Grimaldi non se la passano molto bene economicamente e un altro imprenditore vinicolo, Lars Anderson, si \u00e8 offerto di rilevare l'attivit\u00e0 nonostante le ritrosie di Anna. Inoltre il primogenito della donna, Paul, viene ucciso durante una rapina e la sua giovane moglie Michelle, che i Grimaldi non hanno mai conosciuto, resta vedova dopo pochissime ore dalle nozze. Durante il servizio funebre, Michelle si presenta alla famiglia e Anna decide di accoglierla in casa come una figlia, ma poco dopo viene ritrovato il cadavere di Anderson.\nDuplice omicidio.\nSam Bryce non \u00e8 molto amato a Cabot Cove per i suoi modi burberi e il suo carattere irascibile, cos\u00ec quando muore per un incidente nel suo garage, nessuno sembra esserne particolarmente colpito. Solo la sua amante Terry Deauville \u00e8 molto scossa, tanto che poco tempo dopo viene trovata morta impiccata in casa sua. Jessica per\u00f2 non crede che Terry si sia suicidata e questo la spinge a rivalutare anche le cause della morte di Sam.\nIl club del giallo.\nIl giovane Stewart Murphy viene strangolato in un'auto e del suo omicidio viene accusato Matt Matthews, un suo ex insegnante che ora \u00e8 un affermato scrittore. In questi giorni Matthews sta partecipando ad un esperimento televisivo insieme a Jessica e a un'altra scrittrice, Joellen Waller, quindi la signora Fletcher cerca di aiutare Matt a dimostrare la sua innocenza.\nL'uovo di mezzanotte.\nAlla fiera del libro di Miami, Jessica conosce Sergei Nemiroff, un suo ammiratore russo. Questi le racconta di essere in Florida per aiutare suo fratello, detenuto con l'accusa di aver ucciso un ladro che aveva rubato un preziosissimo uovo Faberg\u00e9. Nemiroff \u00e8 convinto che l'uovo sia quello posseduto da James Harris, l'organizzatore della fiera, ma la sera stessa Harris viene ucciso durante una festa in casa sua e l'uovo sparisce.\nIl profumo del delitto.\nSeth Hazlitt ha chiesto a Jessica di accompagnarlo in Carolina del Sud per andare a trovare suo cugino Buford. Questi, un grande appassionato di botanica, ha scoperto un tipo di magnolia che produce un'essenza molto profumata ed \u00e8 divenuto oggetto delle mire di una nota casa produttrice di profumi, che vuole a tutti i costi entrarne in possesso. Buford non vuole assolutamente vendere la sua scoperta, ma poco dopo viene ucciso.\nLa statuetta di Nefertari.\nJessica accompagna in Egitto la sua amica Sally Otterburn, impiegata presso il museo di New York. All'uscita dall'aeroporto per\u00f2, Jessica viene scippata e scopre che in realt\u00e0 il ladro avrebbe dovuto portare via la borsa di Sally, contenente una preziosissima statuetta: la donna infatti, con la complicit\u00e0 del direttore del museo egiziano, deve scambiare la statuetta con la copia conservata dal museo.\nDelitto in \"do di petto\".\nAndrea Beaumont \u00e8 una talentuosa soprano, che sta tornando sulle scene dopo molti mesi trascorsi a combattere una grave forma di depressione. Jessica, che \u00e8 una sua grande amica, si reca a Genova (In realt\u00e0 le riprese esterne sono tate girate a Milano) per assistere al suo spettacolo, ma Andrea viene seguita da uno sconosciuto in un vicolo buio che la minaccia di morte. L'evento ha delle grosse ricadute sulla psiche debole della cantante, cos\u00ec Jessica cerca di aiutarla.\nUn vaccino pericoloso.\nSeguendo il telegiornale, Jessica scopre che il suo amico Max Franklin \u00e8 deceduto in un incidente aereo, cos\u00ec si reca nella casa farmaceutica presso cui l'uomo lavorava per porgere le condoglianze alla compagna di Max, la sua collega Liz. Da molto tempo Max era impegnato nella sperimentazione di un vaccino per il tumore, ma dopo la sua morte tutti i suoi documenti sembrano essere spariti nel nulla. La faccenda, gi\u00e0 di per s\u00e9 strana, si complica quando Jessica vede il redivivo Max su un taxi...\nQuesta \u00e8 Hollywood.\nTrentacinque anni fa, il film \"Urlo del destino\" era rimasto incompiuto per via della tragica scomparsa del regista Austin Young. Ora sta per essere finalmente presentato da Boyce Brown, un amico di Jessica, che si trova a Hollywood per assistere alla prima. Tuttavia, alla vigilia dell'evento, una giovane donna afferma di essere Audrey Young, la figlia adottiva del defunto regista. Inoltre Fritz Randall, un vecchio collaboratore di Young, viene ucciso e dell'omicidio viene incolpata la figlia di Boyce, Elaine.\nOmicidio in passerella.\nA Parigi per promuovere il suo ultimo romanzo, \"Passerella per un omicidio\", Jessica assiste con interesse ai preparativi per le sfilate di alta moda. Grazie alla sua amica Carrie Quinn, una famosa modella, la signora Fletcher conosce il noto stilista Claude Farag\u00e8re, che sta cercando di chiudere un affare con la sartoria di Paul e Thea Vaughn. Quest'ultima per\u00f2 ha una relazione con il figliastro di Claude, Edmond, a capo di una casa di moda concorrente e gli ha promesso di lavorare con lui. Inoltre la sarta ed ex modella Denise Naveau sembra fare il doppio gioco, mentre Edmond \u00e8 vittima della furia di un operaio tessile asiatico, Kim Huan. Questi si presenta al cospetto di Edmond puntandogli contro una pistola, ma viene messo in fuga da Jessica che riesce a disarmarlo. Tuttavia, poche ore dopo, Edmond viene ucciso nella sua auto con la stessa arma e Kim Huan chiede aiuto a Jessica.\nUn progetto ambizioso.\nA Cabot Cove viene svelata la natura del grandioso progetto su cui aleggia il mistero da molti mesi: presto sar\u00e0 creato una grandissima struttura per i servizi comprensiva di hotel, palestre e centri di ritrovo. Al progetto lavora anche Grady Fletcher, quindi Jessica si interessa molto alla questione. La vicenda si fa ancora pi\u00f9 intricata quando la signora Lorna Buffum, moglie di uno dei responsabili del progetto, muore dopo essere finita fuori strada con la sua automobile. Lorna era una nota alcolizzata, cos\u00ec nessuno fatica a credere che la donna fosse ubriaca alla guida, eccetto Jessica che comincia a credere si tratti di un delitto.\nUna scuola turbolenta.\nAll'Accademia di San Crispino, una prestigiosa scuola dove Jessica sta tenendo un corso, studenti e insegnanti sono in fermento per la nomina del nuovo preside. Il candidato favorito \u00e8 un amico della signora Fletcher, Harry Matthews, ma a sorpresa il posto viene assegnato al professor James Ryerson. Quando questi viene trovato assassinato, il principale sospettato \u00e8 proprio il professor Matthews, che non ha un alibi per la notte dell'omicidio.\nLa \"Black Maria\".\nJessica soggiorna in Irlanda nella pensione dei suoi cari amici Tom e Kate Dempsey, ma capisce presto che i due navigano in cattive acque. Inoltre Edward Pryce, un ospite dei Dempsey, viene trovato assassinato con addosso una \"Black Maria\", l'esca utilizzata per la pesca dei salmoni.\nSet mortale.\nLouise Henderson \u00e8 una giovane amica della signora Fletcher ed \u00e8 una tennista di alto livello. La ragazza per\u00f2, soffre di ricorrenti incubi notturni in cui rivive l'omicidio della madre, avvenuto quando lei era solo una bambina; Louise \u00e8 ossessionata da questi sogni, che terminano proprio mentre lei sta per vedere in volto l'assassino, quindi \u00e8 in cura da uno psicoterapeuta per superare il problema. Jessica la contatta durante un torneo per chiederle di aiutarla in un suo progetto benefico, ma deve fare i conti con il tirannico padre della ragazza, Lane Henderson, che le impedisce di vivere liberamente e che all'insaputa di tutti ha una relazione con Francesca Garcia, l'eterna rivale di Louise. Quando il terapeuta della ragazza viene trovato morto, Louise si rivolge a Jessica chiedendole aiuto."}
{"id": "1821064", "revid": "767487", "url": "https://it.wikipedia.org/wiki?curid=1821064", "title": "Jes\u00fas Mar\u00eda Pereda", "text": "\u00c8 scomparso nel 2011 all'et\u00e0 di 73 anni a seguito di un tumore.\nCarriera.\nClub.\nInizi\u00f2 la carriera da professionista nell'SD Indautxu, un club minore dell'Atl\u00e9tic Bilbao, ma, a causa dell'origine non basca, venne rifiutato dall'Atl\u00e9tic e firm\u00f2 per il .\nA Madrid fu membro della squadra che vinse la Liga 1957-1958. Dopo solo due presenze in campionato ed una nella finale della Copa del General\u00edsimo lasci\u00f2 la squadra per il Real Valladolid. Contrinbu\u00ec alla vittoria del Gruppo I della Segunda Divisi\u00f3n spagnola, per poi passare due stagioni al prima di essere acquistato dal . In otto stagioni nel club gioc\u00f2 312 gare e realizz\u00f2 107 reti tra tutte le competizioni. Durante la permanenza in \"blaugrana\" vinse la Copa del General\u00edsimo due volte, nel 1963 e nel 1968. Dopo aver lasciato il Barcellona gioc\u00f2 nel CE Sabadell e nell'RCD Mallorca prima di ritirarsi.\nNazionale.\nConta 15 presenze nella Nazionale spagnola, con 6 reti realizzate. Esord\u00ec il 15 maggio 1960 in Spagna- 3-0 e, durante la sua permanenza tra le \"Furie rosse\" vinse il Campionato Europeo del 1964. Gioc\u00f2 l'ultima gara il 27 ottobre 1968, -Spagna terminata 0-0."}
{"id": "1821065", "revid": "224230", "url": "https://it.wikipedia.org/wiki?curid=1821065", "title": "Res iudicata pro veritate habetur", "text": "La locuzione res iudicata pro veritate habetur o accipitur (\u00abla cosa giudicata \u00e8 ritenuta verit\u00e0\u00bb) \u00e8 un brocardo latino che afferma il carattere definitivo di una sentenza passata in giudicato. L'accertamento dei fatti in un processo sottost\u00e0 a critica: il giudizio potrebbe essere errato e l'ordinamento, perci\u00f2, prevede la possibilit\u00e0 di impugnare la sentenza davanti a un nuovo giudice. Nulla garantisce in assoluto che l'accertamento definitivo riproduca la verit\u00e0 sostanziale, ma le possibilit\u00e0 di impugnazione non possono protrarsi all'infinito: per questo esso va accettato come verit\u00e0 (processuale) indiscutibile.\nNell'ordinamento italiano, la regola espressa dal brocardo \u00e8 sancita, per il processo civile, dall' c.c.; per il processo penale, dall' c.p.p., che correlativamente proclama il principio del \"ne bis in idem\"."}
{"id": "1821067", "revid": "1460200", "url": "https://it.wikipedia.org/wiki?curid=1821067", "title": "Episodi de La signora in giallo (dodicesima stagione)", "text": "La dodicesima stagione della serie televisiva La signora in giallo \u00e8 stata trasmessa in anteprima negli Stati Uniti d'America dalla CBS tra il 21 settembre 1995 e il 19 maggio 1996.\nIn Italia \u00e8 stata trasmessa dal 12 marzo al 9 aprile 1997 su Rai 1. \nIl ladro dei quartieri alti.\nA New York negli ultimi tempi si parla del misterioso \"ladro dei quartieri alti\". Questo \u00e8 il nome con cui viene indicato un malvivente che prende di mira solo gli appartamenti di persone molto ricche e sembra agire a colpo sicuro, quando i padroni di casa sono fuori. Normalmente questi furti non hanno gravi conseguenze, ma nell'ultimo colpo il ladro \u00e8 stato sorpreso mentre era all'azione ed ha colpito una conoscente di Jessica che ora si trova all'ospedale. Parlando con il poliziotto incaricato delle indagini, Jessica nota che tutti gli appartamenti derubati erano di propriet\u00e0 di persone che frequentavano il suo stesso salone di bellezza, quello di Antoinette, insospettita Jessica incomincia ad indagare.\nMorte accidentale.\nLaney Boswell, amica di Jessica Fletcher, resta vedova quando il marito muore in un incidente d'auto. Lo Sceriffo Pike (Kurt Fuller) sospetta per\u00f2 che si tratti di un omicidio e che sia stato compiuto da Laney o da sua nipote, entrambe beneficiarie di una cospicua polizza di assicurazione a organizzarlo. Ma Jessica non crede al sospetto dello sceriffo e indaga con un altro amico di Jessica, l'investigatore Charlie Garrett, \u00e8 coinvolto nel caso.\nUn posto molto tranquillo.\nJessica si reca in Arizona a trovare Norma Shey, una cara amica giornalista che, dopo anni movimentati trascorsi fra terremoti, rivolte e guerre, ha deciso di ritirarsi in una piccola cittadina di Gila Junction dove, lo afferma lo sceriffo, non succede mai niente. Ma il posto non \u00e8 tranquillo come sembra: un pericoloso rapinatore si sta dando da fare nei dintorni, un abitante del posto \u00e8 convinto che nel deserto sia nascosto un tesoro e l'auto di Norma viene fatta finire fuori strada da un colpo di fucile, Jessica vuole fare luce sull'incidente.\nRiti Woodo.\nIl giornalista che sta aiutando Jessica nelle ricerche per il suo ultimo libro, ambientato a New Orleans, viene assassinato. La scena del delitto farebbe pensare a un rituale vud\u00f9, ma sia la Signora Fletcher che il Tenente Tibidaux sono propensi a credere che si tratti di una messa in scena. Non \u00e8 la prima volta che banali omicidi vengono mascherati da sacrifici rituali, in modo da sviare le indagini. Anche l'ospite di Jessica, Brent Renwyck, viene ritrovato morto e accanto a lui giace un feticcio vud\u00f9, Jessica vuole capirci meglio.\nCure a domicilio.\nDopo aver studiato a Boston per diventare infermiera, Lila Nolan torna a Cabot Cove. Il Dottor Seth Hazlitt, che la conosce fin da quando era una bambina, \u00e8 felice di avere l'aiuto di un'infermiera professionale e le trova immediatamente un lavoro per assistere l'anziano Signor Saunders. Quando il vecchio muore nel sonno, la figlia Serena accusa Lila di averlo ucciso e, scavando nel suo passato, lo sceriffo Metzger scopre che anche a Boston tutti i pazienti di Lila sono morti nello stesso modo. Seth stenta a credere che la sua ex allieva sia un'assassina, anche Jessica non pu\u00f2 crederci ed inizia ad indagare.\nAscolta la mia voce (Prima parte).\nLa Signora Fletcher giunge in Irlanda, ospite nel castello dell'amica Eileen O'Bannon. Il momento non \u00e8 dei pi\u00f9 felici, perch\u00e9 in una cripta del cimitero \u00e8 appena stato trovato il cadavere di Nan, la cuoca del castello scomparsa un anno prima. Jack Conroy, il padre di Nan, \u00e8 convinto che la figlia sia stata assassinata. Eileen confida a Jessica di essere intenzionata a vendere il castello al proprietario di una grande catena di alberghi, anche se suo figlio Ian non \u00e8 contento di questa scelta. Quando l'uomo che doveva comprare il castello di Eileen viene assassinato, Jessica vorrebbe aiutare il suo amico, l'Ispettore Lanahan, a trovare il colpevole ma scompare misteriosamente\nAscolta la mia voce (Seconda parte).\nQuando la signora Fletcher scompare, Zulika Brown convince gli amici che la loro amica sia partita per Dublino e ignorano che in realt\u00e0 \u00e8 rinchiusa nella cripta sotto il castello. Nonostante tenti di non farsi prendere dal panico, Jessica non pu\u00f2 fare a meno di ricordare la fine della povera Nan, ma non si lascia sopraffare e riesce ad attirare l'attenzione dei suoi amici. Una volta liberata, Jessica \u00e8 pi\u00f9 che mai decisa a scoprire l'assassino di Nan e ci riuscir\u00e0 grazie a un'iscrizione nella cripta che la incita ad \"ascoltare la sua voce\".\nGiallo a Cinecitt\u00e0.\nJessica arriva a Roma dove stanno girando un kolossal tratto da sul romanzo. Quando Jessica si rende conto che ben poco delle atmosfere da lei descritte verranno trasposte sulla pellicola, si offre di revisionare la sceneggiatura. Sul set del film la situazione \u00e8 tesa: uno degli stuntman \u00e8 stato misteriosamente ucciso; le indagini provano che si sia trattato di un omicidio, Jessica allora \u00e8 decisa a trovare il vero colpevole.\nIncontro di grigio e rosso.\nA New York viene rubato un prezioso dipinto di D\u00e9gas. La polizia si mette sulle tracce di un abilissimo ladro internazionale che riesce sempre a sfuggire alla cattura. Per una strana combinazione, alla stessa asta partecipa anche Jessica, interessata all'acquisto di un diario americano di Sir Arthur Conan Doyle, all'asta c'\u00e8 anche il suo amico l'investigatore spiantato Charlie Garrett, interessato ad un quadro \"Incontro di grigio e rosso\" lo acquista per un prezzo troppo alto e Jessica prova a capirne di pi\u00f9.\nRigido come con un pezzo di ghiaccio.\nJessica si trova alla fattoria dell'amico Larry Armstrong per ritirare un versamento per conto di una fondazione letteraria, ma si trova alle prese con un mistero che mette a dura prova tutte le sue capacit\u00e0 deduttive: vuole assolutamente scoprire gli ingredienti del \"misto tropicale\", un nuovo gusto di gelato che la societ\u00e0 di Larry intende lanciare sul mercato. Le cose si fanno per\u00f2 molto pi\u00f9 serie quando il socio di Larry viene trovato morto nel suo ufficio e si scopre che i soldi destinati alla fondazione sono scomparsi. \nTestimone suo malgrado.\nUn'importante societ\u00e0 \u00e8 sotto inchiesta per appropriazione indebita e frode. La Signora Fletcher si vede consegnare un mandato di comparizione per testimoniare sul caso, ma l'unico rapporto che ricorda di aver avuto con quella societ\u00e0 risale a quando compr\u00f2 alcune azioni che ormai non valgono pi\u00f9 nulla, per donarle a una nipote. Ma l'assistente del procuratore Annette Rayburn insiste nel dire che un testimone chiave ha telefonato alla Signora Fletcher la sera stessa in cui \u00e8 poi svanito nel nulla. Jessica ricorda di una telefona interrotta e non ricorda di aver mai visto l'uomo. Si ritrover\u00e0 accusata di oltraggio alla Corte\nIl circuito della morte.\nJessica \u00e8 in Giappone, a Osaka, e ne approfitta per salutare una ragazza che grazie a lei ha pubblicato un libro di poesie negli Stati Uniti. Senza volerlo la Signora Fletcher si trova coinvolta nelle indagini sull'omicidio di un giovane e scopre le mille contraddizioni del Giappone, un paese dove progresso e tradizioni vivono scontrandosi ogni giorno.\nAccordi di morte.\nJessica che vuole aiutare Desi Ortega il leader del gruppo di musica latino-americana a ottenere un contratto discografico, contatta un suo amico produttore, ma attira l'attenzione di Daniels, un uomo di pochi scrupoli gli offre un'offerta che non si pu\u00f2 rifiutare, Desi rifiuta ma Daniels non \u00e8 uomo da accettare un no come risposta e ricorre alle minacce, ma viene ucciso e si sospetta di Desi. Jessica indaga\nOmicidio a tempo di musica.\nJessica \u00e8 tornata a Cabot Cove per aiutare Seth Hazlitt che si \u00e8 indebitato fino al collo per organizzare un concerto benefico a favore delle foreste che circondano la cittadina. Il gruppo ingaggiato per suonare ha qualche problema organizzativo, ma il vero ostacolo \u00e8 Jim Maddox che spera di veder fallire la manifestazione per potersi aggiudicare il terreno delle foreste e costruirvi delle industrie. Il gruppo formato dal solista Tommy Vaugh viene fulminato mentre sta suonando la sua chitarra elettrica, Jessica non pensa che sia stata una casualit\u00e0.\nUn incubo che ritorna.\nErin Garman lavora nella casa editrice che pubblica i romanzi della Signora Fletcher. Una sera, mentre sta leggendo la bozza dell'ultimo libro di Dirk Matheson, viene colta dal panico. Nelle pagine di quello che dovrebbe essere soltanto il prodotto della fantasia di uno scrittore, Erin riconosce molti particolari del suo rapimento, avvenuto quando era ancora bambina e di cui non si sono mai scoperti i responsabili, Erin spera cos\u00ec di avere finalmente trovato una traccia per scoprire la verit\u00e0.\nL'ultima scena.\nJessica si trova a Hollywood per girare alcune puntate di un programma che tratta di film gialli. Negli stessi studi si svolgono anche le riprese di una serie televisiva di grande successo intitolata \"Bud\". Nonostante il grande consenso di pubblico, la produzione ha problemi finanziari e viene deciso che per contenere i costi \u00e8 necessario eliminare almeno uno dei ragazzi protagonisti. Per non turbare gli animi la notizia \u00e8 coperta dal segreto, ma la sceneggiatrice Ricki Vardian viene uccisa subito dopo aver finito di scrivere quest'ultima scena. Jessica si mette ad indagare chi possa essere stato.\nL'ispettore Le Chat.\nL'Ispettore LeChat, un pupazzo protagonista di un programma per bambini, \u00e8 ispirato a uno dei personaggi dei libri di Jessica Fletcher. La scrittrice \u00e8 deliziata all'idea che una sua creazione venga utilizzata per intrattenere dei bambini e LeChat riscuote cos\u00ec tanto successo che inizia a prendere forma l'idea di affidargli uno spettacolo tutto suo. Ma non tutto \u00e8 cos\u00ec semplice come appare in televisione e dietro le quinte gelosie e questioni di interesse portano alla morte di una guardia della sicurezza.\nUn soldato senza divisa.\nJessica decide di trascorrere qualche giorno nella quiete dei monti del Wyoming e si reca al rifugio dell'amica Ellen Levering. Il marito di Ellen, un ex colonnello dell'esercito, intende dedicarsi alla politica, ma uno degli ospiti lo provoca, sostenendo di conoscere qualcosa del suo passato che potrebbe ostacolare l'elezione a senatore. Quando l'ospite muore e viene incolpato il figlio di Ellen, che all'arresto non pone resistenza, ma Jessica \u00e8 convinta che il ragazzo stia tacendo per proteggere qualcuno.\nUn file fatale.\nL'Agente Andy Bloom sta per sposarsi e acquista una casa da Fred Berrigan. Purtroppo l'uomo gli gioca un brutto tiro e l'abitazione si rivela piena di difetti che lo costringono a molte spese impreviste. Nel frattempo il contabile di una fabbrica di scarpe viene ucciso e tutte le prove sembrano indicare che il colpevole sia Fred Berrigan. Ma proprio questi indizi cos\u00ec precisi insinuano nella popolazione di Cabot Cove il sospetto che sia stato Andy Bloom a prepararli ad arte per accusare il disonesto agente immobiliare e cos\u00ec vendicarsi, ma Jessica non credere a queste illazioni.\nUn'eredit\u00e0 pericolosa.\nLa Signora Fletcher giunge in Australia perch\u00e9 \u00e8 stata dichiarata l'unica erede di un suo prozio, Eamonn McGill, morto dopo una rapina a una banca. Il lascito consiste in un'intera vallata, la McGill Valley, territorio che un tempo era abitato dagli aborigeni e ora \u00e8 sfruttato dagli allevatori di pecore della zona. Le terre, ricche di minerale, fanno per\u00f2 gola anche a un'industria mineraria che vorrebbe estrarne la bauxite. L'arrivo di Jessica coincide con un avvenimento importante: di l\u00ec a due giorni infatti ricorrer\u00e0 il centenario della morte di Eamonn e se nessuno a quella data rivendicher\u00e0 la terra, questa diverr\u00e0 bene pubblico della citt\u00e0. Adesso tutti aspettano con ansia la decisione dell'erede Jessica.\nRivalit\u00e0 mortale.\nA Cabot Cove stanno per avere luogo le qualificazioni per la Coppa del Mondo di vela. Le barche che si sfideranno sono la Bucaneer di Kyle Kimball e la Free Spirit di Ned Larkin. Quest'ultimo sorprende un uomo che sta fotografando i nuovi stabilizzatori segreti di cui \u00e8 dotata la Free Spirit e nella colluttazione riporta una grave frattura alla caviglia. Anne Larkin, sua figlia, prende il suo posto come skipper della Free Spirit, ma dopo questo fatto, alla normale rivalit\u00e0 si aggiungono una serie di rancori personali. \nTroppo amore uccide.\nAmy Walters, la nipote di Seth, torna a Cabot Cove e annuncia il suo fidanzamento con Johnny Carter. Jessica invita tutti a cena, compreso lo zio Seth, ma quando Johnny non si presenta, Amy inizia a preoccuparsi. Una telefonata dello sceriffo Metzger conferma i timori di Amy: il suo fidanzato \u00e8 uscito di strada con la moto ed \u00e8 morto sul colpo. La ragazza \u00e8 convinta che non si sia trattato di un incidente, invece lo sceriffo \u00e8 deciso ad archiviare il caso, ma Jessica decide di dar credito alla ragazza e di scoprire cosa \u00e8 effettivamente successo.\nProgetto 14.\nA causa di un disguido nella prenotazione della camera in un albergo di Atlanta, Jessica si ritrova coinvolta in un complotto internazionale. Un dottore dell'Istituto di Ricerche Biologiche intende trafugare un virus letale, noto come \"Progetto 14\", per venderlo a una potenza straniera. Jessica si ritrova suo malgrado a collaborare con la CIA e l'FBI per scoprire chi ha ucciso l'uomo che avrebbe dovuto acquistare il virus.\nDelitto alla radio.\nJessica \u00e8 a San Francisco, ospite del programma radiofonico di Howard Deans, un amico che conduce anche una trasmissione di musica classica molto apprezzata. Purtroppo i dirigenti dell'emittente vogliono catturare il pubblico dei giovani e per questo assumono l'esuberante disc-jockey T.T.Baines per sostituire Howard. Russ Connell Il manager di T.T. Baines viene trovato assassinato nella sua stanza d'albergo, le indagini portano che aveva molti nemici alla radio, i sospetti si puntano per\u00f2 su Howard Deans, Jessica non pu\u00f2 crederlo ed indaga."}
{"id": "1821076", "revid": "16733881", "url": "https://it.wikipedia.org/wiki?curid=1821076", "title": "Simone apostolo", "text": ""}
{"id": "1821078", "revid": "266222", "url": "https://it.wikipedia.org/wiki?curid=1821078", "title": "Tabaqat Fahl", "text": ""}
{"id": "1821080", "revid": "1543377", "url": "https://it.wikipedia.org/wiki?curid=1821080", "title": "Fantasy fiabesco", "text": "Il fantasy fiabesco \u00e8 un sottogenere del fantasy caratterizzato dall'uso frequente di motivi e, spesso, trame tratti dal folclore.\nStoria.\nGiambattista Basile racconta molte fiabe del Pentamerone in un'aristocratica cornice narrativa. Da quel momento in poi, si occuparono di fiabe letterarie alcuni scrittori francesi della Parigi del XVII secolo (Madame d'Aulnoy, Charles Perrault, ecc.) e altri scrittori che si sono occupati di fiabe folcloristiche del loro tempo e le hanno sviluppate in forma letteraria. I fratelli Grimm, nonostante le loro intenzioni fossero di \"ripristinare\" le fiabe che raccoglievano, trasformarono anche la \"M\u00e4rchen\" che raccolsero in \"Kunstm\u00e4rchen\". D'altro canto le fiabe letterarie non erano sconosciute nell'epoca romana: Apuleio ne ha incluse parecchie ne \"L'asino d'oro\".\nQueste storie non sono considerate tra le opere fantasy, ma fiabe letterarie: da quel momento in poi la fiaba rimase una forma letteraria e le fiabe fantasy ne sono una derivazione. La fiaba fantasy, come altri tipi di fantasy, fa uso di convenzioni di scrittura novellistiche della prosa, dei personaggi, o dell'ambientazione. La linea di demarcazione non \u00e8 ben definita, ma \u00e8 applicata anche ai lavori di un singolo autore: \"Lilith\" e \"Phantastes\" di George MacDonald sono considerati come fiabe fantasy, mentre i suoi \"The Light Princess\", \"The Golden Key\", e \"The Wise Woman\" sono comunemente considerate fiabe.\nCaratteristiche del genere.\nQuesto genere pu\u00f2 includere fiabe moderne, che usano motivi delle fiabe in trame originali come \"Il meraviglioso mago di Oz\" e \"Lo Hobbit\", oltre a racconti pi\u00f9 orientati agli adulti (violenti o anche pi\u00f9 erotici) rispetto alle fiabe classiche (molte delle quali, in alcune varianti, originariamente erano pensate per un pubblico adulto), come la serie a fumetti Fables.\nMolte opere sono revisioniste, spesso rovesciando i valori morali dei personaggi coinvolti. Tale espediente pu\u00f2 essere usato per l'interesse estetico intrinseco, o per un'esplorazione tematica.\nAltre forme di fantasy, specialmente quello umoristico, possono contenere motivi di questo genere, come Mondo Disco di Terry Pratchett in cui c'\u00e8 una strega che vive in una casa di panpepato.\nAltri scrittori possono sviluppare il genere nel modo pi\u00f9 completo dando luogo ad altri sottogeneri e creando opere che sono anche basate su un'ambientazione di tipo high fantasy, fantasy storico o fantasy contemporaneo."}
{"id": "1821091", "revid": "599013", "url": "https://it.wikipedia.org/wiki?curid=1821091", "title": "Sa\u1e43sara", "text": ""}
{"id": "1821095", "revid": "28592", "url": "https://it.wikipedia.org/wiki?curid=1821095", "title": "Negaevo", "text": ""}
{"id": "1821096", "revid": "339392", "url": "https://it.wikipedia.org/wiki?curid=1821096", "title": "Nirv\u0101na", "text": ""}
{"id": "1821109", "revid": "111325", "url": "https://it.wikipedia.org/wiki?curid=1821109", "title": "Beach Golf", "text": ""}
{"id": "1821111", "revid": "486946", "url": "https://it.wikipedia.org/wiki?curid=1821111", "title": "Walda", "text": ""}
{"id": "1821112", "revid": "76963", "url": "https://it.wikipedia.org/wiki?curid=1821112", "title": "Sada Yacco", "text": "Biografia.\nNata a Tokyo, Sada Yacco fu avviata all'addestramento come geisha e suscit\u00f2 l'attenzione del primo ministro giapponese dell'epoca, It\u014d Hirobumi, che si prodig\u00f2 affinch\u00e9 portasse a termine la sua formazione. Nel 1894 spos\u00f2 l'attore Otojiro Kawakami, al quale era stata presentata da Hirobumi. Successivamente recit\u00f2 nella compagnia fondata dal marito, \"Il teatro di Kawakami\", in un'epoca in cui veniva considerato sconveniente che le donne recitassero sullo stesso palco con attori uomini. Il debutto avvenne per caso: Sada Yakko venne impiegata inizialmente per sostituire un attore malato. Nel 1899 la compagnia di Kawakami intraprese una tourn\u00e9e in America ed Europa, e fu la prima compagnia giapponese a poter essere vista nei teatri occidentali. La tourn\u00e9e incluse esibizioni negli Stati Uniti, a San Francisco e a New York, nonch\u00e9 all'Esposizione Universale di Parigi (in cui l'illuminazione teatrale venne curata da Loie Fuller) e in molte altre citt\u00e0 europee. Il successo fu strepitoso, attori e critici rimasero entusiasti soprattutto nell'assistere a drammi come l'Harakiri. Al contrario, Sada Yakko non riscosse particolare successo in patria, visto il taboo culturale giapponese sulle attrici che recitavano sul palco con degli uomini, cos\u00ec come nei ruoli maschili.\nNegli anni successivi torn\u00f2 pi\u00f9 volte in Europa (prima in Inghilterra, poi a Bruxelles e Amsterdam). Di ritorno in Giappone, Kawakami fond\u00f2 una scuola dedicata alla formazione di attrici e Sada Yacco se ne prese cura nella veste di direttrice.\nDopo la morte del marito nel 1911, Sada Yacco visse con l'imprenditore Momosuke Fukuzawa, suo primo amore. La loro casa a Nagoya \u00e8 stata restaurata e aperta al pubblico come .\nDopo il 1918 decise di ritirarsi dalla scena e apr\u00ec una fabbrica tessile a Nagoya. Fond\u00f2 inoltre una scuola teatrale e un teatro per bambini a Tokyo, e continu\u00f2 a recitare occasionalmente in Giappone.\nSada Yacco mor\u00ec ad Atami all'et\u00e0 di 75 anni. Negli Stati Uniti, le sue esibizioni influenzarono profondamente l'opera di Ruth Saint Denis, una delle pioniere della danza moderna."}
{"id": "1821113", "revid": "716642", "url": "https://it.wikipedia.org/wiki?curid=1821113", "title": "Fisher Athletic Football Club", "text": "Il Fisher Athletic Football Club \u00e8 stato un club calcistico della zona sudorientale di Londra.\nStoria.\nIl Fisher Athletic ha la peculiarit\u00e0 di essere uno tra i pochi club al mondo a possedere una denominazione derivante da una persona. Nacque infatti nel 1908 ad opera della John Fisher Catholic Society, fondazione che si proponeva di fornire strutture calcistiche ai minori non abbienti del distretto londinese di Bermondsey. Nel dettaglio, John Fisher fu vescovo di Rochester e tutore del futuro sovrano Enrico VIII. Per moltissimi anni il club milit\u00f2 in campionati locali, avvalendosi di strutture fatiscenti sino al 1982 quando approd\u00f2, al Surrey Docks.\nCominciarono ad arrivare anche alcuni buoni risultati, in particolare il reiterato approdo al primo turno della FA Cup. Nel 1984 il club raggiunse inoltre la semifinale di Coppa Anglo-Italiana, perdendola per 3-2 sul campo degli italiani del , per poi sconfiggere per 3-2 nella finale per il terzo e quarto posto i connazionali del .\nIl record di affluenza risale al 4 maggio 1991 contro il : la partita fu seguita da 4.283 spettatori. , la squadra disputa le partite casalinghe al Champion Hill di Dulwich, lo stadio dei rivali del Dulwich Hamlet, in attesa della risistemazione del proprio stadio, non nascondendo il proposito di compiere un significativo salto di qualit\u00e0. Nel 2009 la squadra \u00e8 stata dichiarata fallita, ponendo fine a ben 101 anni di storia."}
{"id": "1821114", "revid": "486946", "url": "https://it.wikipedia.org/wiki?curid=1821114", "title": "Diego Maradona jr.", "text": ""}
{"id": "1821115", "revid": "186581", "url": "https://it.wikipedia.org/wiki?curid=1821115", "title": "Sada yacco", "text": ""}
{"id": "1821116", "revid": "599013", "url": "https://it.wikipedia.org/wiki?curid=1821116", "title": "Adam Ledwo\u0144", "text": "Biografia.\nL'11 giugno 2008 fu trovato morto per suicidio nella sua abitazione di Klagenfurt am W\u00f6rthersee.\nCarriera.\nClub.\nLa carriera di Ledwo\u0144 cominci\u00f2 nel GKS Katowice nel 1991 e vi rimase per molti anni, fino al 1997, collezionando in totale 5 reti.\nLa squadra successiva fu il : in due anni collezion\u00f2 10 presenze. Pass\u00f2 quindi al Fortuna Colonia, dove rimase due stagioni.\nSuccessivamente si trasfer\u00ec in Austria, nell'. In seguito ritorn\u00f2 in Germania, questa volta per giocare nell'Admira Wacker M\u00f6dling.\nNel 2005 torn\u00f2 in Austria, questa volta allo Sturm Graz, dove rimase due anni.\nNell'estate del 2007 venne perfezionato il suo trasferimento all'Austria K\u00e4rnten. Fu l'ultima squadra nella quale Ledwo\u0144 gioc\u00f2 prima della morte.\nNazionale.\nTra il 1993 e il 1998 collezion\u00f2 17 presenze e una rete in Nazionale polacca."}
{"id": "1821117", "revid": "965226", "url": "https://it.wikipedia.org/wiki?curid=1821117", "title": "Paolo Baratta (politico)", "text": "Biografia.\nLaureato in Ingegneria al Politecnico di Milano e in Economia a Cambridge, nel 1967 \u00e8 incaricato degli studi industriali dell'Associazione per lo sviluppo dell'Industria nel Mezzogiorno, lo \"SVIMEZ\".\nNel 1977 \u00e8 consigliere dell\"'ICIPU\", il consorzio di credito per le imprese pubbliche; in seguito, grazie a una serie di circostanze eccezionali, ne diverr\u00e0 prima vicepresidente e poi presidente.\nDal 1980 al 1992, ricopre moltissimi incarichi: oltre alla presidenza dell'ICIPU \u00e8 anche presidente del Crediop, il consorzio di credito per le opere pubbliche; vicepresidente del Nuovo Banco Ambrosiano e dell'Associazione bancaria italiana.\nNel 1993 viene chiamato da Giuliano Amato nel suo Governo Amato I come Ministro per il riordinamento delle partecipazioni statali. Successivamente ricopre l'incarico di Ministro del commercio con l'estero nel Governo Ciampi (1993-1994); Ministro dell'industria, del commercio e dell'artigianato ad interim nel Governo Ciampi (1994); Ministro dei lavori pubblici e Ministro dell'ambiente nel Governo Dini (1995-1996).\nBaratta \u00e8 stato presidente della Biennale di Venezia membro dei consigli di amministrazione delle Ferrovie dello Stato e di Telecom Italia. \u00c8 presidente dell'Accademia Filarmonica Romana.\n\u00c8 stato vicepresidente del Fondo per l'Ambiente Italiano.\nPrima presidenza della Biennale (1998-2001).\nDall'esordio alla rottura con Fuksas (1998-2000).\nPaolo Baratta fu nominato alla presidenza della Biennale nel 1998, dal ministro dei Beni culturali per il governo Prodi I Walter Veltroni, del Partito Democratico della Sinistra (dal febbraio 1998 confluito nei Democratici di Sinistra), e quindi riferibile all'area politica del centro-sinistra. La nomina fu salutata, secondo l'Unit\u00e0, allora organo ufficiale dei Democratici di Sinistra, con una misura di apprezzamento trasversale, in quanto per la prima volta si designava una figura manageriale alla guida di una istituzione culturale: in particolare da Giancarlo Galan, presidente della regione Veneto di Forza Italia, e da Vittorio Sgarbi, deputato di Forza Italia e critico d'arte, che la defin\u00ec una \"persona a tratti eccezionale\", ma anche altri membri della coalizione de L'Ulivo al governo, come Massimo Cacciari. Non tutta l'opposizione salut\u00f2 la scelta, il leader di Alleanza Nazionale Gianfranco Fini critic\u00f2 la politica culturale di Walter Veltroni come non una semplice lottizzazione ma come un caso di \"latifondo ulivista\" in costruzione.\nLa biennale di Paolo Baratta fu la prima ad essere organizzata secondo canoni giuridici diversi, come fondazione (e quindi soggetto autonomo) e non pi\u00f9 come ente pubblico. Baratta dispose anche un programma in settantotto punti per l'espansione della Biennale, stringendo un accordo con Feliciano Benvenuti, presidente della Fondazione Giorgio Cini, per l'uso del teatro verde dell'Isola di San Giorgio Maggiore come sede della nuova \"accademia del movimento\", affidata a Carolyn Carlson, e con il demanio per l'annessione alla Biennale dei magazzini dell'artiglierie dell'Arsenale, 3500 metri quadrati, 180 metri di lunghezza, come spazio espositivo, e con progetti di espansione nelle corderie e gaggiandre. La biennale del cinema fu affidata al critico Alberto Barbera, il curatore Harald Szeemann fu delegato alle arti visive, e Massimiliano Fuksas alla biennale di architettura.\nParticolarmente celebre e feroce fu la controversia che oppose Baratta a Fuksas, nell'estate del 2000 e secondo il Corriere della Sera evocante l'atmosfera di un sempreverde \"scontro da prima repubblica\". Lo scontro verteva sul futuro dell'Arsenale, ove si andava concludendo la mostra di successo di Fuksas, \"less aesthetics, more ethics\", ed era imperniata sulla possibilit\u00e0 o meno di lasciar gestire a Fuksas un concorso internazionale per il restauro degli spazi dell'Arsenale. \"Volevo e voglio avere chiarezza sul budget\" reclamava Fuksas, che lamentava anche l'interruzione della collaborazione imposta dalla direzione a tre dei suoi pi\u00f9 stretti collaboratori: Pino Brugellis, Concetta Schepis e la moglie Doriana Mandrelli. Fuksas fu attaccato con un documento condiviso da tutti gli altri curatori (meno Carlson che si dissoci\u00f2 dalla polemica) e infine licenziato con un comunicato di dodici righe. Sulla trasparenza delle scelte di Baratta Franco Giordano e Maria Lenti, deputati di Rifondazione Comunista, presentarono un'interrogazione al ministro dei beni culturali Giovanna Melandri, ministro nel governo D'Alema II e nel governo Amato II, che non evidenzi\u00f2 comportamenti degni di obiezione.\nLa rottura con il ministero di Giuliano Urbani (2001).\nLe elezioni del maggio 2001 cambiarono la situazione politica. L'insediarsi al ministero dei Beni Culturali di Giuliano Urbani a seguito della vittoria di Silvio Berlusconi e della coalizione della Casa delle Libert\u00e0 con le elezioni politiche del 2001 gener\u00f2 una situazione di rapporti pi\u00f9 complessa tra la direzione di Baratta e il Ministero dei Beni Culturali, che sfoci\u00f2 in una particolare contesa polemica con il sottosegretario Vittorio Sgarbi e che si chiuse solo con la sostituzione di Baratta con Franco Bernab\u00e8.\nIl sottosegretario al ministero dei Beni Culturali, il noto critico d'arte Vittorio Sgarbi, non spese parole gentili per la gestione di Paolo Baratta e di Alberto Barbera (da Baratta sostenuto alla direzione di Biennale Cinema) in un'intervista a Repubblica data durante la rassegna cinematografica di Jesi nell'agosto 2001. Li menzion\u00f2 Venezia come luogo di \u201cinquietante decadenza\u201d, e lament\u00f2 una \u201ctotale mancanza di sensibilit\u00e0 politica dimostrata dai vertici della Biennale\u201d che si era tradotta in \u201ccafonaggini inaccettabili\u201d date dal fatto che Baratta \u201cd\u00e0 interviste piene di malevolenza e non accetta il confronto\u201d. Nel giro di un giorno da Sgarbi stesso part\u00ec una rettifica, nella quale il critico spiegava che il senso dell'intervista era stato volutamente travisato, accentuandone gli spunti polemici per creare una polemica artefatta.\nNon solo, il 4 settembre additava come plausibile una riconferma di Baratta e Barbera alla guida della Biennale del cinema, contro le voci che davano il Ministero dei Beni culturali come ostile alla rassegna.\u00a0 Ironizzava inoltre che \u201cdopo sei anni di governo di sinistra si rischiava un cinema di regime, come \u00e8 accaduto alle penne spuntate della satira di Benni e Serra. \u00c8 proprio per salvare il cinema di sinistra che abbiamo acconsentito ad andare al governo\u201d, aggiungendo che aveva avuto solo della ruggine, ma che Baratta \u201cnon \u00e8 un presidente\ndelegittimato\u201d. Ma lo stemperamento della tensione tra i vertici della Biennale e il governo non dur\u00f2 a lungo, perch\u00e9 gi\u00e0 il 5 settembre Roberto Calderoli, vicepresidente del Senato e segretario della Lega Nord, importante alleato di governo, attaccava l'intenzione di Sgarbi di ricucire con Baratta e Barbera, lamentando che \u201cla mostra del cinema di Venezia \u00e8 una passerella per i soliti divi di sinistra. E I vertici vanno rimossi (\u2026) il governo deve imprimere un nuovo corso alle istituzioni della cultura Italiana\u201d.\nA dicembre 2001 quindi inizi\u00f2 una ricerca da parte del ministro per I Beni Culturali di sostituti per Baratta&amp;Barbera, anche in seguito a un disaccordo relativo alla chiamata alla direzione della Biennale di architettura di Deyan Sudjic, una decisione per nulla apprezzata dal ministro Urbani.\u00a0 Vittorio Sgarbi parallelamente tent\u00f2 di coinvolgere Martin Scorsese come direttore della rassegna cinematografica, una competenza che sarebbe spettata a Baratta e che \u201csfiduciava\u201d de facto Barbera per la guida del festival 2002. Nel giro di pochi giorni il sottosegretario Sgarbi annunciava \u201cci vuole un profilo manageriale alla Tronchetti Provera, alla Benetton\u201d, e il 14 dicembre 2001 veniva designato dal ministero, in sostituzione di Baratta, Franco Bernab\u00e8, ex manager di Telecom.\nSeconda presidenza della Biennale (2008-2020).\nDal 2008 Baratta \u00e8 nuovamente presidente della Biennale di Venezia.\nDopo quattro anni di mandato, il 6 ottobre 2011 una circolare del ministro dei beni culturali Giancarlo Galan annunciava la sua sostituzione, ringraziandolo per l'impegno profuso a favore della Biennale di Venezia. Sarebbe stato sostituito, per l'edizione del 2012 dal pubblicitario Veneto Giulio Malgara. La decisione suscit\u00f2 molte polemiche. Giulio Malgara era inoltre, secondo alcuni critici, rappresentativo di una scelta politica dettata soprattutto dalla vicinanza personale dello stesso al primo ministro Silvio Berlusconi, che lo aveva proposto come candidato alla presidenza Rai nel 1994, (iter che si concluse con la designazione di Letizia Moratti), e di nuovo nel 2005, quando il tentativo di nomina era stata oggetto di contestazione politica ed era sfumato solo con il ritiro della sua nomina prima del vaglio alla Commissione di Vigilanza Rai. Lo stesso Galan rivendic\u00f2 il carattere politico della sostituzione in un'intervista al quotidiano Libero il 9 ottobre 2011, commentando l'opposizione alla sua scelta di rimuovere Baratta come naturale risultato dell'aver \"infranto un mito della sinistra\", permettendo che un \"uomo non suo\", ovvero Malgara, \"possa guidare il pi\u00f9 importante ente culturale del paese\".\nDiverse personalit\u00e0 del mondo della cultura, tra cui il Rettore di Ca' Foscari Carlo Carraro, l'editore Cesare De Michelis, e l'assessore alla cultura di Milano, il regista Massimiliano Finazzer Flory appoggiarono la candidatura di Giulio Malgara, che per\u00f2 fu giudicata negativamente dal sindaco di Venezia Giorgio Orsoni, il rettore dello IUAV Amerigo Restucci e il governatore della regione Veneto Luca Zaia. Una petizione di solidariet\u00e0 a Paolo Baratta raccolse importanti consensi nel mondo della cultura, tra i quali Salvatore Settis, Nicholas Serota, direttore della TATE Gallery di Londra, Kathy Halbrecht, direttrice del MOMA di New York, Alfred Pacquement, del muse\u00e8 National d\u2019Art Modern-Centre Pompidou e Jean Hubert Martin, direttore dei Muse\u00e8s de France. Alla fine la candidatura di Malgara fu ritirata ai primi di Novembre, a seguito di un'accesa polemica sulla scia della bocciatura della stessa ad opera della Commissione Cultura della Camera il 25 ottobre 2011.\nPaolo Baratta fu quindi riconfermato alla presidenza della Biennale di Venezia, che ha presieduto fino al mese di febbraio del 2020, quando gli subentra il produttore Roberto Cicutto."}
{"id": "1821118", "revid": "2075278", "url": "https://it.wikipedia.org/wiki?curid=1821118", "title": "Walt Disney Television Italia", "text": "Walt Disney Television Italia \u00e8 un'azienda italiana operante nel settore televisivo di propriet\u00e0 della The Walt Disney Company Italia.\nAttivit\u00e0 imprenditoriali.\nLa Walt Disney Television Italia produce serie televisive e cartoni animati per la The Walt Disney Company Italia. In passato era responsabile anche della gestione dei canali televisivi Disney italiani.\nSerie animate Disney in Italia.\nI numerosissimi prodotti della Disney annoverano diverse fra le serie animate di maggiore successo in Italia. Dagli anni '80-'90 ad oggi:\nCanali televisivi disponibili in passato.\nI canali sono stati disponibili all'interno dei bouquet a pagamento delle piattaforme TELE+ Digitale, Mediaset Premium e Sky Italia."}
{"id": "1821120", "revid": "1632387", "url": "https://it.wikipedia.org/wiki?curid=1821120", "title": "Disperato/Meglio solo", "text": "Disperato \u00e8 una canzone scritta da Marco Masini, Giancarlo Bigazzi e Beppe Dati e presentata da Masini al \"Festival di Sanremo 1990\". Il brano arriv\u00f2 primo nella categoria \"Novit\u00e0\", permettendo al cantautore di partecipare l'anno successivo nella categoria \"Campioni\".\nLa canzone fu inserita nell'album \"Marco Masini\", album di debutto del cantautore fiorentino.\nSuccesso.\nDimostrazione del successo di \"Disperato\" \u00e8 la sua 10\u00aa posizione nella top 100 annuale, una posizione pi\u00f9 in alto di \"Uomini soli\" dei \"Pooh\", brano vincitore del Festival. In realt\u00e0 il singolo in classifica non riusc\u00ec mai ad andare oltre la 6\u00aa posizione dei singoli pi\u00f9 venduti, ma si dimostr\u00f2 longevo, stazionando in top 20 per oltre sei mesi, dal 10 marzo al 20 ottobre 1990."}
{"id": "1821121", "revid": "2021318", "url": "https://it.wikipedia.org/wiki?curid=1821121", "title": "Talgo", "text": "Talgo (acronimo di \"Tren Articulado Ligero Goicoechea Oriol\") \u00e8 un particolare sistema di carrozze ferroviarie, dotate di casse e carrelli non convenzionali, che realizza un convoglio articolato (eventualmente con esclusione delle motrici/carrozze semipilota), a composizione bloccata.\n\u00c8 prodotto dall'impresa spagnola omonima Patentes Talgo S.A..\nPanoramica.\nIl 21 agosto 1941, l'ingegnere Alejandro Goicoechea speriment\u00f2 un suo singolare progetto di rotabile ferroviario. Si trattava di un'originale struttura articolata costituita da una serie di moduli a triangolo isoscele, alla cui base erano montate le ruote, collegati da ciascun vertice alla successiva base in maniera da permetterne la rotazione. Si realizzava cos\u00ec un \"treno\" di veicoli collegati (come fossero un \"bruco\") in grado di inscriversi in curva senza spinte centrifughe eccessive dato che la stessa composizione tendeva a contrastarne l'effetto adeguandosi naturalmente verso il centro curva. Tale struttura articolata raggiunse i 75\u00a0km/h tra Legan\u00e9s e Villaverde (Madrid).\nUn convoglio realizzato con il sistema Talgo \u00e8 caratterizzato da carrozze strutturalmente molto pi\u00f9 corte e basse di quelle tradizionali.\nI treni articolati realizzati con il sistema Talgo circolano e hanno circolato sia in servizio nazionale in Spagna che in servizio internazionale tra Spagna, Italia, Francia, Germania, Stati Uniti d'America, Canada, Kazakistan e Argentina.\nLa soluzione che caratterizza oggi i treni \"Talgo\" consiste non solo nelle carrozze corte e basse, ma soprattutto nella loro possibilit\u00e0 di \"pendolamento naturale\". Sono ad un assale singolo, a ruote indipendenti montate su telaio (che ne permette anche il facile cambio di scartamento) e connesse tramite attacchi snodati l'una all'altra in modo da facilitarne il direzionamento e l'iscrizione in curva, fatto molto importante progettualmente soprattutto nelle linee ferroviarie pi\u00f9 obsolete della Spagna caratterizzate da molte curve di raggio ridotto nelle tratte di montagna e dallo scartamento largo. Il tipo di attacco basso mantiene il baricentro in posizione di sicura stabilit\u00e0 adeguandosi naturalmente all'inclinazione della curva e la leggerezza delle strutture rimorchiate permette buone prestazioni anche con locomotive di potenza non elevata.\nI Talgo attuali sono movimentati da vari tipi di locomotive sia elettriche che diesel. Per alimentare correttamente i servizi di bordo e di climatizzazione della serie \"Talgo III\" \u00e8 necessario intercalare due carri riscaldo nel caso in cui la locomotiva non sia in grado di fornire l'adeguata energia elettrica necessaria.\nSono state sviluppate e costruite numerose serie di \"Talgo\": la validit\u00e0 del sistema \u00e8 dimostrata dal suo utilizzo recente per la costruzione di serie ad Alta velocit\u00e0 come il Talgo 350\ncon cui la societ\u00e0 \u00e8 entrata tra i costruttori di treni ad alta velocit\u00e0. I Talgo 350 hanno iniziato ad operare con velocit\u00e0 di punta di 330\u00a0km/h tra Madrid e Barcellona e tra Madrid e Valladolid alla fine del 2007."}
{"id": "1821128", "revid": "120344048", "url": "https://it.wikipedia.org/wiki?curid=1821128", "title": "Carybdea marsupialis", "text": "Carybdea marsupialis \u00e8 una specie di Cubomedusae della famiglia Carybdeidae, volgarmente chiamata medusa scatola o cubomedusa.\nHabitat e distribuzione.\nSpecie Atlantica, sempre pi\u00f9 diffusa nel Mar Mediterraneo, normalmente reperibile nella fascia batiale, molto facile incontrarle nelle acque basse e sabbiose del basso Adriatico, considerata l'evidente presenza di facili prede per questa e l'ambiente favorevole. \u00c8 presente anche nelle acque del Golfo del Messico.\nDescrizione.\nQuesta specie \u00e8 dotata di ombrella all'incirca cubica, trasparente. I tentacoli sono quattro, lunghi dieci volte il corpo e sono trasparenti con anelli rossi. L'ombrella misura fino a 3\u00a0cm, i tentacoli mediamente non vanno oltre i 30 cm negli esemplari pi\u00f9 grandi. \u00c8 facile di riconoscerla sott'acqua per via della accentuata colorazione dei tentacoli.\nSi nutre quasi essenzialmente di copepodi \"Acartia\" e di policheti \"Ceratonereis\" e di aringhe del genere \"Jenkinsia\".\nPericolosit\u00e0.\nSebbene non forte come nelle specie tropicali (come \"Chironex fleckeri\"), il veleno di questa specie pu\u00f2 provocare serie ustioni ed anche mettere in pericolo la vita dell'intossicato, soprattutto per via di eventuali allergie dovute a determinate particelle presenti nell'insieme proteico che ne compone il veleno. In caso di contatto \u00e8 facile che i fragili tentacoli si avvolgano ad un arto, \u00e8 importante togliere immediatamente il tentacolo, anche a mani nude (comunque \u00e8 meglio proteggersi, per evitare ustioni anche sulle mani) e curarsi. \u00c8 un veleno termolabile, ovvero la sua azione tende a svanire con l'esposizione della parte urticata a forti sorgenti di calore (sabbia bollente o acqua bollente). Anche l'azione dell'ammoniaca ha effetti lenitivi, cos\u00ec come l'aceto. I segni di ustione posso rimanere sull'epidermide anche per varie settimane.\nLe cellule velenifere, presenti in massa sulla superficie dei tentacoli, prendono il nome di cnidocisti e hanno la capacit\u00e0 di inoculare piccole dosi di veleno direttamente sotto pelle. Se non rimosse con sfregamento e persistenti lavaggi potrebbero provocare forti irritazioni a breve-medio termine, che diverrebbero poi cicatrici.\nVi \u00e8 una differenza fra numero di proteine bioattive isolate nel veleno della \"C. marsupialis\" mediterranea e in quello caraibica, il che indica variazioni intra-specie. In ogni modo, la \"C. marsupialis\" che vive nel Mediterraneo \u00e8 facilmente distinguibile dalle \"Carybdea\" dei Caraibi (\"C. xaymacana\" e \"C. auct. xaymacana\") dalla forma dei facelle gastriche, il che fa planare dubbi sulla corretta classificazione degli esemplari caraibici sotto il nome di \"C. marsupialis.\""}
{"id": "1821133", "revid": "767487", "url": "https://it.wikipedia.org/wiki?curid=1821133", "title": "Vic Buckingham", "text": "Statistiche d'allenatore.\n\"In grassetto le competizioni vinte.\""}
{"id": "1821137", "revid": "88740", "url": "https://it.wikipedia.org/wiki?curid=1821137", "title": "Jerome Karle", "text": "Nato a New York da una famiglia di immigrati ebrei polacchi, vinse nel 1985 il Premio Nobel per la chimica insieme a Herbert A. Hauptman \"per i loro successi nello sviluppo dei metodi diretti per la determinazione delle strutture dei cristalli\".\nInfanzia ed educazione.\nKarle \u00e8 nato a New York City, il 18 giugno 1918, figlio di Sadie Helen (Kun) e Louis Karfunkle. Nasce in una famiglia ebrea con un forte interesse per le arti. Da giovane suon\u00f2 il piano e partecip\u00f2 a una serie di concorsi, ma era molto pi\u00f9 interessato alla scienza. Ha frequentato la Abraham Lincoln High School di Brooklyn e in seguito si \u00e8 unito ad Arthur Kornberg (insignito del Nobel per la medicina nel 1959) e Paul Berg (vincitore in Chimica nel 1980), come diplomati della scuola per vincere i premi Nobel. Da giovane, Karle amava la pallamano, il pattinaggio sul ghiaccio, il calcio tattile e il nuoto nel vicino Oceano Atlantico.\nHa iniziato il college all'et\u00e0 di 15 anni e ha conseguito la laurea di primo livello al City College di New York nel 1937, dove ha seguito corsi aggiuntivi di biologia, chimica e matematica oltre al curriculum richiesto. Ha conseguito un master presso l'Universit\u00e0 di Harvard nel 1938, dopo essersi laureato in biologia.\nVolendo raccogliere fondi per i suoi studi, Karle lavor\u00f2 ad Albany (New York) presso il Dipartimento della Salute dello Stato di New York, dove ha sviluppato un metodo per misurare i livelli di fluoro disciolto, una tecnica che sarebbe diventata uno standard per la fluorizzazione dell'acqua.\nSi iscrisse all'Universit\u00e0 del Michigan nel 1940 e incontr\u00f2 la sua futura moglie, Isabella Lugoski, che era seduta a una scrivania adiacente durante il suo primo corso di chimica fisica. I due si sposarono nel 1942. Entrambi furono supervisionati nel loro dottorato di ricerca dal chimico fisico Lawrence Brockway. Sebbene Karle abbia completato i suoi studi nel 1943, ottenne il dottorato di ricerca l'anno successivo.\nJerome Karle \u00e8 stato un ex presidente sia dell'American Crystallographic Association (ACA) (1972) che dell'IUCr (1981-1984), nonch\u00e9 co-destinatario del Premio Nobel per la Chimica nel 1985 per il suo lavoro sui metodi diretti. Tra i molti altri riconoscimenti ricevuti per il suo lavoro, \u00e8 stato insignito alla National Academy of Sciences nel 1976 , al Golden Plate Award dell'American Academy of Achievement nel 1986, e all'American Philosophical Society nel 1990.\nRicerche e premio Nobel.\nA partire dal 1943, dopo aver completato gli studi universitari, Karle ha lavorato al Progetto Manhattan presso l'Universit\u00e0 di Chicago con sua moglie, la dottoressa Isabella Karle, una delle pi\u00f9 giovani scienziate e poche donne del progetto. Nel 1944, tornarono all'Universit\u00e0 del Michigan, dove Karle lavor\u00f2 a un progetto per il laboratorio di ricerca navale degli Stati Uniti. Nel 1946 si trasferirono a Washington DC, per lavorare per il Naval Research Laboratory.\nKarle e Herbert A. Hauptman hanno ricevuto il Premio Nobel per la Chimica nel 1985 per il loro lavoro nell'uso delle tecniche di diffusione dei raggi X per determinare la struttura dei cristalli, una tecnica che viene utilizzata per studiare le caratteristiche biologiche, chimiche, metallurgiche e fisiche. Sono stati in grado di impiegare l'equazione di Sayre nella struttura centrosimmetrica, sviluppando i cosiddetti metodi diretti. Isolando la posizione degli atomi in un cristallo, \u00e8 possibile determinare la struttura molecolare del materiale studiato, consentendo di progettare processi per duplicare le molecole studiate. Questa tecnica ha svolto un ruolo importante nello sviluppo di nuovi prodotti farmaceutici e altri materiali sintetizzati.\nKarle e sua moglie si sono ritirati dal US Naval Research Laboratory il 31 luglio 2009, dopo un totale di 127 anni di servizio al governo degli Stati Uniti, con Karle che si \u00e8 unito all'NRL nel 1944 e sua moglie due anni dopo. Al momento della sua partenza dal servizio governativo, Karle ha ricoperto la cattedra di scienza come capo scienziato del laboratorio per la struttura della materia. Alle cerimonie di pensionamento per Karle ha partecipato il Segretario della Marina degli Stati Uniti Ray Mabus, che ha consegnato alla coppia il Department of the Navy Distinguished Civilian Service Award, la pi\u00f9 alta forma di riconoscimento della Marina per i dipendenti civili.\nVita privata.\nKarle fu sposato con Isabella Karle (1921-2017) dalla quale ha avuto tre figlie, che lavorano tutte in ambito scientifico:\nLouise Karle (nata nel 1946) \u00e8 una chimica teorica\nJean Karle (nato nel 1950) \u00e8 un chimico organico\nMadeleine Karle (nata nel 1955) \u00e8 una specialista in musei con esperienza nel campo della geologia.\nKarle \u00e8 morto di cancro al fegato al Leewood Healthcare Center di Annandale, Virginia, dodici giorni prima di quello che sarebbe stato il suo 95 \u00b0 compleanno."}
{"id": "1821138", "revid": "1573940", "url": "https://it.wikipedia.org/wiki?curid=1821138", "title": "Aahotepra", "text": "Come per tutti gli altri sovrani inseriti in questa dinastia l'unico supporto alla conferma della loro esistenza viene dai reperti archeologici, principalmente scarabei e sigilli a rullo.\nProprio la mancanza di qualsiasi citazione nelle principali liste reali rende vano ogni tentativo di ordinamento cronologico di questi sovrani che furono, con molto probabilit\u00e0, governanti locali soggetti a relazioni di vassallaggio nei confronti dei regnanti della XV dinastia (grandi hyksos)\nn\u1e6fr nfr \u02c13 htp r\u02c1 - Netjer nefer aa hotep ra\nDivino e perfetto, Ra \u00e8 in pace\nIl nome \u00e8 stato rinvenuto su uno scarabeo"}
{"id": "1821140", "revid": "2184720", "url": "https://it.wikipedia.org/wiki?curid=1821140", "title": "Editori di giochi di ruolo", "text": "Questa lista contiene produttori di giochi di carte, giochi da tavolo, wargames, giochi di ruolo e altri accessori e prodotti utili per questi giochi. Non sono incluse in questa lista le compagnie che semplicemente rivendono prodotti di altre compagnie, cos\u00ec come sono escluse le compagnie che vendono online i propri prodotti. Non sono inclusi in questa lista produttori di video o di giochi di ruolo online."}
{"id": "1821142", "revid": "320578", "url": "https://it.wikipedia.org/wiki?curid=1821142", "title": "Dmitri Torbinsky", "text": ""}
{"id": "1821144", "revid": "9531", "url": "https://it.wikipedia.org/wiki?curid=1821144", "title": "Beata Vergine Maria del Soccorso", "text": "La Beata Vergine Maria del Soccorso, chiamata anche Succurre Miseris o semplicemente Madonna del Soccorso, \u00e8 uno degli appellativi con cui la Chiesa cattolica venera Maria, madre di Ges\u00f9.\nLa vergine del Soccorso \u00e8 la patrona delle citt\u00e0 di Caltavuturo, Castellammare del Golfo, Cori, San Severo, Sciacca. \u00c8 anche la protettrice del golfo di Castellammare.\nStoria.\nIl culto fu istituito a Palermo nel 1306, in seguito alla presunta apparizione della Vergine al padre agostiniano Nicola La Bruna. Secondo la tradizione, il monaco, affetto da male incurabile e ormai in fin di vita, sarebbe stato guarito dalla Madonna, che in cambio gli avrebbe chiesto di diffondere la notizia del miracolo e di farla invocare col nome di \"Madre del Soccorso\". Da quel momento gli Agostiniani diffusero il culto della Madonna del Soccorso in tutta Italia e in altri paesi europei.\nIconografia.\nLa Vergine del Soccorso \u00e8 generalmente raffigurata mentre sta per percuotere un demonio che si rannicchia terrorizzato ai suoi piedi. Fu soprattutto con questa eloquente immagine, che rendeva il popolo dei fedeli immediatamente consapevole dell'onnipotenza del divino sul diavolo, che i padri agostiniani diffusero la devozione soccorrista, educando i cristiani a confidare nella intermediazione, ritenuta salvifica, della Madonna.\nIl culto della Madonna del Soccorso a Castellammare del Golfo.\nA Castellammare del Golfo, in provincia di Trapani, sarebbe avvenuto un fatto prodigioso il 13 luglio 1718, quando la cittadina fu al centro di fatti bellici; era in atto una guerra tra Filippo V e Amedeo di Savoia per il possesso della Sicilia. Un bastimento spagnolo, inseguito da cinque navi inglesi, viene a rifugiarsi sotto il castello, da dove sono respinte le navi nemiche; queste rispondono all'attacco rispondendo con la propria artiglieria. \nIl popolo, impaurito, implora a gran voce un miracoloso soccorso alla propria patrona: tutti fuggono dalla citt\u00e0, e nonostante i colpi dell'artiglieria inglese, nessuno viene ucciso o ferito. Ma ad un tratto, con meraviglia di tutti, dal monte delle Scale sarebbe apparsa la Madonna bianco-vestita, seguita da una schiera di angeli, che scendono verso la Cala Marina; questa visione avrebbe spaventato gli inglesi che abbandonano il porto.\nDa questo fatto straordinario \u00e8 derivato l\u2019appellativo di Madonna del Soccorso.\nOgni due anni, infatti, il 13 luglio nella cittadina del Golfo si svolge la \u201cRievocazione Storica\u201d dell\u2019intervento prodigioso di Maria Santissima del Soccorso in favore della citt\u00e0 di Castellammare.\nIl culto della Madonna del Soccorso a Lamezia Terme.\nLa devozione alla Madonna del Soccorso \u00e8 particolarmente sentita nella frazione Magol\u00e0, in Lamezia Terme, ma anche in tutto il comprensorio. Su una verdeggiante collina che domina la citt\u00e0 di Lamezia Terme e si affaccia sulla piana di Sant'Eufemia, nel punto pi\u00f9 panoramico, \u00e8 situato il Santuario della \"Madonna del Soccorso.\" La presenza di questa chiesa ha dato il nome poi a tutta la zona, infatti il popolo lametino denomina la collina \"U Suncurzu,\" ma si tratta della contrada Magol\u00e0. Secondo una ricerca storica di don Pietro Bonacci (1915-2007), la devozione alla Madonna del Soccorso \u00e8 molto antica, \u00e8 fu inizialmente praticata nella chiesa dei Padri Riformati di S. Francesco (attualmente chiesa di Santa Maria Maggiore) in tempi molto remoti. Tale devozione fu anche in uso nella chiesa di Santa Lucia, che fino al XVIII secolo ebbe il titolo di \"Parrocchia S. Maria del Soccorso,\" passato poi alla chiesa di Magol\u00e0. Si narra che i Padri Riformati custodivano con gran decoro una miracolosa immagine della Madonna dipinta da San Luca e portata da Gerusalemme da un frate francescano approdato a Sant'Eufemia che si ammal\u00f2 e mor\u00ec presso i Padri Riformati. Quest'immagine fu di grande venerazione per le sue continue grazie ma attualmente non se n'\u00e8 trovata alcuna traccia e risulta scomparsa. Un'altra leggenda narra che il culto a Magol\u00e0 inizia dopo il ritrovamento di un quadro della Vergine smarrito dagli Angioini, che verso il 1265 arrivarono nelle zone di Nicastro (ora Lamezia Terme) a combattere contro gli Svevi. Infatti da questa leggenda nacque un canto dialettale anticamente cantato durante la festa. In una strofa si canta che la sacra Immagine venne trovata in un groviglio di spine dopo tantissimo tempo (\"...era tutta di spini cuviruta, e m\u00f2 \u00e8 di rose e jiuri 'ncurunata...).\" Ma la vera storia narra che nel 1719 nel territorio di Magol\u00e0 era presente un'edicola votiva (\"\"conicella\")\", eretta dai fratelli Gatto per devozione, in quanto la Vergine era stata prodiga di grazie e di miracolo verso quelle persone che accorrevano a Lei. La devozione si diffuse allora in tutta la zona e in altri paesi della Calabria. La chiesa attuale fu edificata poco dopo la costruzione dell'edicola votiva. Infatti un documento riporta che fu ultimata nel 1740. Altri documenti parlano tanto di questa devozione alla Madonna del Soccorso, praticata particolarmente dalle contrade vicine, come Zangarona e Fronti. A Fronti in quell'epoca non erano presenti chiese, perci\u00f2 gli abitanti, che in maggior parte esercitavano il mestiere di cestai, scendevano a Nicastro per vendere ma prima si fermavano al Soccorso per ascoltare messa. Il 6 marzo 1769 la chiesa ricevette la visita del Vicario Apostolico Mons. Paolino Pace, che descrive la chiesa parlando di un prezioso altare dedicato alla \"B. M. V. Miseris Succurentis\" (Beata Maria Vergine del Soccorso), e di altri due dedicati a Ges\u00f9 Crocifisso e S. Giobbe. Fino al 1783 la chiesa passa un buon periodo, nonostante un evento sismico che cambi\u00f2 tutto radicalmente. All'inizio dell'Ottocento penetr\u00f2 il colera e per curare gli ammalati si costru\u00ec un piccolo ospedale. Nel novecento ritorna tutto alla normalit\u00e0, e si iniziano a fare i festeggiamenti in onore della Madonna, che furono stabiliti la terza domenica di luglio, preceduta dalla novena. Il sabato era uso fare la \"jornata\", in cui si stava un giorno intero con la Madonna e si cantavano inni tradizionali. Il giorno della festa, dopo diverse messe, partiva la processione con la statua della \"Madonna di lu Suncurzu,\" e si affacciava dal colle per benedire la citt\u00e0. Era anche presente una grandiosa fiera. Oggi la festa si svolge allo stesso modo, ma diverse tradizioni sono andate perdute come la fiera, ed \u00e8 notevolmente ridotta.\nIl culto della Madonna del Soccorso a San Severo.\nLa Vergine, venerata nel santuario a lei dedicato, \u00e8 patrona principale della citt\u00e0 e diocesi.\nAnche a San Severo il culto della Madonna del Soccorso \u00e8 legato agli Agostiniani, che in citt\u00e0 ebbero un convento (con annessa chiesa di sant'Agostino) attestato dal 1319. Tornati nel 1514, dopo un periodo di allontanamento, i frati vi promossero il culto della Madonna Nera: secondo la leggenda, la statua sanseverese della Vergine - opera quattrocentesca verosimilmente locale che, non rispondente agli standard iconografici soccorristi, fu resa barocca nel 1760 dall'artista Nicola Antonio Brudaglio di Andria - sarebbe giunta dalla Sicilia nel 1564. Quando il convento agostiniano fu definitivamente soppresso (1652), la devozione alla Madonna fu tenuta viva dai \"massari di campo\" (i possidenti), che dopo il 1679 si riunirono in confraternita, canonicamente eretta nel 1704 ed elevata ad arciconfraternita nel 1870.\nQuale protettrice dei campi, la Vergine nera, che nella destra tiene alcune spighe di grano, un ramo d'olivo e un grappolo d'uva, fu invocata ogni qual volta siccit\u00e0, tempeste e altri pericoli minacciavano le coltivazioni sanseveresi. Dopo una prima processione penitenziale nel 1580, la statua della Madonna fu portata per i campi e nelle vie della citt\u00e0 negli anni 1737, 1753, 1754, 1762, 1767, 1774 e 1783. Il simulacro fu anche testimone degli eccidi seguenti la rivoluzione giacobina del 1799 quando, per volere dei massari, fu portato in processione per la citt\u00e0 a fini di persuasione politica.\nNella prima met\u00e0 dell'Ottocento, parallelamente alla rapida ascesa del ceto dei possidenti, il culto per la Vergine bruna crebbe notevolmente, e nel 1857 la Madonna fu eletta \"patrona aeque principalis\" della citt\u00e0 e diocesi. L'8 maggio 1937 la sua statua, che fin dai primi anni dell'Ottocento \u00e8 rivestita di ricchi abiti in lama di seta ricamata, fu solennemente incoronata con diademi d'oro tempestati di pietre preziose.\nNonostante l'incarnato della Madonna sia bruno, il Bambinello che reca in braccio \u00e8 di fisionomia europea; l'originale, bianco anch'esso, fu sostituito nel 1760.\nLa Vergine, la cui solennit\u00e0 ricorre l'8 maggio, \u00e8 festeggiata in quel mese. La festa patronale, popolarmente nota come Festa del Soccorso (o, per antonomasia, \"la Festa\"), si celebra la terza domenica di maggio e il luned\u00ec successivo. Caratteristico evento barocco che ogni anno attira diverse migliaia di visitatori, la festa \u00e8 caratterizzata da due sontuose processioni, in cui si portano a spalla numerosi simulacri di santi.\nEntrambi i sacri cortei sono scanditi dalle fragorose \"batterie\" pirotecniche, dette anche \"fuochi\", incendiate al passaggio delle processioni negli oltre venti rioni, riccamente addobbati coi rispettivi colori in funzione del palio che viene assegnato alla contrada che ha realizzato il miglior fuoco. Durante l'incendio delle batterie, inoltre, si scatena la corsa dei \"fujenti\", una folla di giovani che segue il percorso dei fuochi correndo a breve distanza dalle esplosioni."}
{"id": "1821147", "revid": "124340919", "url": "https://it.wikipedia.org/wiki?curid=1821147", "title": "Conquista italiana della Somalia Britannica", "text": "La conquista italiana della Somalia Britannica (3 agosto 1940-19 agosto 1940) rappresenta l'unica operazione militare italiana vittoriosa nella seconda guerra mondiale senza alcun intervento da parte dell'alleato tedesco. \u00c8 inoltre, insieme all'occupazione tedesca delle isole del Canale, l'unico caso di occupazione di territori britannici o soggetti alla corona britannica nel corso della guerra (l'Egitto infatti, parzialmente occupato dagli italo-tedeschi, nonostante la presenza militare britannica era ufficialmente indipendente).\nLa situazione prima dell'attacco.\nNei mesi immediatamente successivi all'entrata in guerra italiana del 10 giugno 1940, i vertici militari nell'Africa Orientale Italiana decisero, dopo l'occupazione di Cassala, Gallabat e Kurmuk nel Sudan e dopo alcune operazioni in Kenya (conquista di Moyale e della zona circostante), di passare all'offensiva contro la Somalia Britannica. Quest'azione avrebbe impedito un'azione britannica contro l'Harrar italiano; avrebbe inoltre eliminato ogni contatto tra i francesi a Gibuti e i britannici e avrebbe anche notevolmente ridotto l'ampiezza del fronte da controllare, passando dagli oltre 1.100 chilometri di frontiera terrestre a circa 700 chilometri. Le forze inglesi nella Somalia Britannica ammontavano a 11.000 uomini: 2 battaglioni fucilieri, 2 battaglioni di indiani del Punjab, 1 battaglione scozzese (5 battaglioni in tutto) e 5 compagnie di cammellieri Le forze italiane, comandate dal generale Guglielmo Nasi, ammontavano a 35.000 uomini (30.000 indigeni e 5.000 italiani): 23 battaglioni coloniali, 3 battaglioni nazionali (26 battaglioni in tutto) e 21 batterie di artiglieria di vario calibro. L'operazione ebbe successo per le forze italiane, che entrarono vittoriose a Berbera il 19 agosto 1940, poco pi\u00f9 di 2 settimane dopo l'inizio dell'offensiva.\nL'attacco.\nL'attacco alla Somalia Britannica venne autorizzato da Pietro Badoglio il 28 luglio 1940, ma inizi\u00f2 il 3 agosto. Le forze italiane, comandate dal generale Guglielmo Nasi, erano divise in due tronconi, ciascuno dei quali a sua volta diviso in due colonne:\nLXX Brigata coloniale e XVII Brigata coloniale;\nDivisione Harar, XIII Brigata coloniale, XIV Brigata coloniale, XV Brigata coloniale, 1 compagnia carri M (12 M-11/39), 1 compagnia carri L (12 L-3/35), 1 squadrone autoblindo (Fiat 611), 1 batteria da 149/13;\nA queste forze si aggiungeva la riserva, comprendente la II Brigata coloniale e comandata dal colonnello Lorenzini.\nGi\u00e0 il 6 agosto il generale Nasi ordin\u00f2 alle sue colonne di muovere in direzione di Berbera lungo quattro direttrici di marcia, con l'intento di superare di slancio le difese britanniche poste a semicerchio intorno alla citt\u00e0. Il 7 agosto prese il via la seconda fase dell'attacco che, dopo tre giorni di marce di avvicinamento alle posizioni nemiche, port\u00f2 alla battaglia dell'Argan, la principale posizione difensiva britannica nella Somalia posta all'ingresso di Berbera.\nDopo una preparazione iniziale, che comprese il giorno 11 agosto anche un intenso bombardamento aereo, 3 brigate coloniali italiane (XIV a sinistra e XV a destra, con la XIII in seconda schiera) passarono lo stesso giorno all'attacco senza tuttavia ottenere risultati particolarmente significativi. Il 13 agosto i reparti italiani furono in grado di compiere progressi lungo la strada per Berbera e il 14 agosto con una serie di colpi di mano furono occupati due fortini presidiati dalle truppe britanniche.\nL'operazione termin\u00f2 con l'entrata a Berbera delle truppe italiane il 19 agosto 1940, poco pi\u00f9 di 2 settimane dopo l'inizio dell'offensiva.\nLe perdite umane.\nGli inglesi persero in tutto 272 uomini: 50 morti, 102 feriti e 120 dispersi. Le truppe italiane ebbero invece le seguenti perdite: 465 morti, 1.530 feriti e 34 dispersi per un totale di 2.029 uomini, dei quali 161 italiani e 1.868 \u00e0scari.\nA queste cifre vanno aggiunte quelle delle trib\u00f9 locali che appoggiarono i britannici contro gli italiani (ebbero circa 2.000 perdite) e quelle dei somali locali che invece lottarono dalla parte di questi ultimi (un migliaio di vittime)."}
{"id": "1821148", "revid": "1573940", "url": "https://it.wikipedia.org/wiki?curid=1821148", "title": "Carybdea", "text": "Carybdea \u00e8 un genere di Cubomedusae della famiglia Carybdeidae.\nIl genere Carydbea \u00e8 identificabile dalle \"facelle\" (\"phacellae\"), una struttura nello stomaco a forma di ciuffo, con forma lineare e con corti cirri; anche la tasca che ospita ogni ropalio \u00e8 spesso caratteristica, dato che \u00e8 a forma di cuore in molte specie. I \"pedalia\", la struttura dalla quale si diparte ogni tentacolo, ha forma di scalpello e gruppi di nematocisti sul lato esterno.\nDistribuzione e habitat.\nLe meduse abitano le acque temperate: nessun esemplare \u00e8 stato raccolto a nord di Cape Cod o nel mar del Nord. Cos\u00ec, il genere \"Carybdea\" \u00e8 diffuso negli oceani Indiano e Pacifico, cos\u00ec come nell'Atlantico e nel mare Caraibico. Questa grande diffusione non significa necessariamente che le specie siano strettamente relazionate fra di loro; sembrerebbe piuttosto, dagli studi filogenetici e tassonomici, che ogni specie sia fortemente radicata al proprio ambiente locale. Le descrizioni di alcune specie, come ad esempio la \"C. rastonii\", in punti lontani geograficamente come il Giappone, le Hawaii e l'Australia Meridionale, sarebbe un indice di una morfologia poco dettagliata nei rilevamenti piuttosto che il segno di una grande distribuzione della specie. La conseguenza \u00e8 che numerose specie sono tuttora accomunate sotto lo stesso nome.\nIn quest'ottica, la \"C. arborifera \"si \u00e8 stabilita alle Hawaii grazie a una lunga dispersione nell'oceano (le isole esistono almeno dal Pleistocene) e in quella localit\u00e0 ha continuato la propria evoluzione, ma questa non va vista come una regola generale. I Cubozoi infatti, non sono specie capaci di grandi traversate oceaniche: preferiscono i fondi bassi e le coste, la cosiddetta zona neritica. Un'eccezione va fatta per le Alatina, molte specie delle quali vivono ai limiti della piattaforma continentale, a profondit\u00e0 di alcune centinaia di metri.\nSpecie.\nIl genus Carybdea \u00e8 alquanto ampio ed eredita dei criteri di raggruppamento delle specie pensato da Ernst Haeckel a fine '800 che doveva, in questo caso, includere specie abbastanza diverse, come le ben note \"C. marsupialis\" e \"C. rastonii\", con facelle a cespuglio e le nicchie dei ropali a forma di cuore, e le diverse forme di \"C. alata\" con facelle a mezza luna e le nicchie dei ropali a T.\nPrima di Agassiz, ossia prima del 1862, il genus \"Carybdea\" era usato per raggruppare gli organismi con 8 sacche stomacali con gonadi interne, un criterio che raggruppava quelli che oggi sono considerati taxa distinti, includendo cio\u00e8, oltre ai cubozoi, anche la narcomedusa \"Solmundella bitentaculata\" e almeno due variet\u00e0 di Scyphozoa coronate \"Periphylla periphylla\". Agassiz separ\u00f2 le famiglie, ma us\u00f2 il nome \"Carybdea\" per una delle coronate e adott\u00f2 il nome \"Marsupialis planci\" per la \"C. marsupialis\", ponendo quindi tutti i cubozoi nella famiglia delle Marsupialidae di Lesson. Il nome della famiglia, Charybdeidae, fu dato da Agassiz alla \"Charybdea periphylla, \"che poi fa parte degli scifozoi, per essere riassegnato alla famiglia dei cubozoi da Haeckel diversi anni dopo.\nSecondo World Register of Marine Species, vi sono otto specie per il genere: la \"C. aurifera\" e la \"C. latigenitalia\" sono considerate specie incerte per via dei pochi esemplari raccolti. La specie \"C. aurifera\" in particolare \u00e8 descritta a partire da un solo esemplare giovane raccolto in Florida, nel 1900.\nIl catalogo Integrated Taxonomic Information System di contro, elenca sei specie: \"C. alata\", \"C. aurifera, C. marsupialis, C. rastoni, C. sivickisi, C. stiasnyi\"."}
{"id": "1821149", "revid": "767487", "url": "https://it.wikipedia.org/wiki?curid=1821149", "title": "W\u0142odzimierz Smolarek", "text": "Biografia.\n\u00c8 il padre di Euzebiusz Smolarek, anch'egli calciatore. \u00c8 scomparso nel 2012 all'et\u00e0 di 54 anni.\nCarriera.\nClub.\nGioc\u00f2 per Legia Varsavia, (insieme a Zbigniew Boniek), Eintracht Francoforte, Feyenoord Rotterdam e . Nel 1984 e nel 1986 venne nominato calciatore polacco dell'anno.\nNazionale.\nCon la gioc\u00f2 63 partite, impreziosite da 13 reti, tra il 1980 e il 1992. Partecip\u00f2 al (a segno nella vittoria sul Per\u00f9) e al (realizzando la rete del successo sul Portogallo).\nDopo il ritiro.\nAppese le scarpette al chiodo, allen\u00f2 dal 2000 al 2007 le giovanili del Feyenoord. Fece poi da talent scout per la Federcalcio polacca."}
{"id": "1821152", "revid": "287204", "url": "https://it.wikipedia.org/wiki?curid=1821152", "title": "Carybdeidae", "text": "Carybdeidae \u00e8 una famiglia di Cubomedusae che si contraddistingue da un solo tentacolo per \"pedalium\", quattro strutture muscolose alla base dell'ombrella. Inoltre, la famiglia \u00e8 caratterizzata da una tasca del ropalio a forma di cuore, ma poco definita, e gruppi di nematocisti sui \"pedalia \". \nLa \"C. sivickisi\" presenta caratteristiche sia morfologiche che filogenetiche suggerenti che sia pi\u00f9 vicina alle \"Tripedaliidae\" piuttosto che alle meduse del genus Carybdea.\nGeneri.\nSecondo il World Register of Marine Species, la famiglia Carybdeidae possiede un solo genere:\nDal canto suo, Integrated Taxonomic Information System ne elenca tre:"}
{"id": "1821162", "revid": "580", "url": "https://it.wikipedia.org/wiki?curid=1821162", "title": "Cubomedusae", "text": ""}
{"id": "1821163", "revid": "1573940", "url": "https://it.wikipedia.org/wiki?curid=1821163", "title": "Carybdeida", "text": "Carybdeida \u00e8 un ordine della classe Cubozoa. Quest'ordine si distingue dalle altre cubomeduse per la presenza di una base muscolare agli angoli della campana cubica. Le meduse di quest'ordine, tranne le \"Tripedaliidae\", hanno inoltre quattro tentacoli (uno per pedalia). Di contro, al contrario delle Chirodropida, sono totalmente assenti le sacche gastriche fra le meduse Carybdeida. Fatta eccezione di poche specie, le meduse dell'ordine hanno facelle \"a spallina\" o lineari con corti cirri gastrici e la nicchia dei ropali a forma di cuore.\nLe meduse Carybdeida sono distribuite in praticamente tutti gli oceani ed i mari temperati, dal Mediterraneo, all'Atlantico, all'oceano Indiano ed il Pacifico.\nFamiglie.\nL'ordine \u00e8 suddiviso in cinque famiglie:\nApparato sensoriale.\nLe specie appartenenti a questo ordine posseggono quattro organi visivi, i ropali, ognuno dotato di sei occhi ed una statociste. Come tutti i celenterati, sono prive di un sistema nervoso centrale; l'integrazione delle informazioni sensoriali avviene molto probabilmente attraverso una rete neurale."}
{"id": "1821165", "revid": "643662", "url": "https://it.wikipedia.org/wiki?curid=1821165", "title": "Sergei Semak", "text": ""}
{"id": "1821166", "revid": "1305772", "url": "https://it.wikipedia.org/wiki?curid=1821166", "title": "Perch\u00e9 lo fai/Il giorno dei perdenti", "text": "Perch\u00e9 lo fai \u00e8 un singolo di Marco Masini, pubblicato nel marzo 1991 e inserito nell'album \"Malinconoia\", il secondo dell'artista fiorentino.\nIl brano, scritto con Giancarlo Bigazzi e Mario Manzani, \u00e8 presentato al \"Festival di Sanremo 1991\", classificandosi 3\u00ba nella sezione \"Campioni\", dietro a \"Spalle al muro\" di Renato Zero e \"Se stiamo insieme\" del vincitore Riccardo Cocciante. La versione in inglese, \"Just Tell Me Why\", fu cantata a Sanremo da Dee Dee Bridgewater.\nTema della canzone \u00e8 il disperato appello di Masini nei confronti di una ragazza, tossicodipendente, affinch\u00e9 smetta di fare uso di droghe.\nSuccesso.\nIl disco entra al quattordicesimo posto nella classifica relativa alla prima settimana del marzo 1991, all'indomani della conclusione del Festival, per poi balzare la settimana successiva alla seconda posizione, dove rimarr\u00e0 per sei settimane. Il singolo non riesce a superare la longevit\u00e0 in classifica di \"Disperato\", tuttavia arriva alla quinta posizione della top 100 annuale del 1991. Il singolo vendette oltre 20.000 copie in Italia.\nCuriosit\u00e0.\n\"Perch\u00e9 lo fai\" era stata composta da Giancarlo Bigazzi col titolo \"Un adagio per dirti addio\" e destinata ad Umberto Tozzi, ma il cantautore piemontese non la pubblic\u00f2 ufficialmente perch\u00e9 l'autore alla fine prefer\u00ec dare il pezzo a Masini, che ne cambi\u00f2 testo e arrangiamento, comunque Umberto Tozzi ha inciso una versione del brano nel 2006 inserendola nell'album \"Tozzi Masini\". Nel 2016 H\u00e9l\u00e8ne S\u00e9gara inserisce una cover del brano nel suo album \"Amaretti\". Il 2020 vede Tozzi interpretare di nuovo la canzone, stavolta in duetto con Masini, nell'album \"Masini +1 30th Anniversary\"."}
{"id": "1821170", "revid": "287204", "url": "https://it.wikipedia.org/wiki?curid=1821170", "title": "Paolo Baratta", "text": ""}
{"id": "1821172", "revid": "122315", "url": "https://it.wikipedia.org/wiki?curid=1821172", "title": "Potto", "text": ""}
{"id": "1821173", "revid": "108013880", "url": "https://it.wikipedia.org/wiki?curid=1821173", "title": "Pseudopotto martini", "text": "Il falso potto (\"Pseudopotto martini\" ) \u00e8 un primate strepsirrino appartenente alla famiglia dei Lorisidi. \u00c8 l'unica specie del genere Pseudopotto.\nLa \"scoperta\" di questa specie e la sua classificazione in un ordine a s\u00e9 stante \u00e8 avvenuta nel 1996, quando lo studioso Jeffrey Schwartz, mentre studiava degli scheletri di \"Perodicticus potto\" nell'universit\u00e0 di Zurigo, si accorse che due di questi erano leggermente differenti dagli altri: innanzitutto mancavano delle caratteristiche vertebre cervicali dalle apofisi allungate, inoltre mostravano una diversa conformazione dentale (premolari pi\u00f9 lunghi e molari pi\u00f9 corti) ed una coda di maggiore lunghezza rispetto agli altri. Infine, questi due scheletri avevano dimensioni minori rispetto a quelli dei potto, pur provenendo da una zona dove questi animali raggiungono le maggiori dimensioni riscontrate nella specie, ossia il Camerun.\nIn base a queste differenze tassonomiche, Schwartz propose la creazione di una nuova specie che nomin\u00f2 \"Pseudopotto martini\" in onore di Robert Martin, uno studioso di proscimmie dell'Universit\u00e0 di Zurigo.\nAlcuni studiosi (come E. Sarmiento e S. Bearder) hanno criticato la classificazione della specie, adducendo come motivo il fatto che le differenze fra i due scheletri e quelli di potto non sono sufficienti a giustificare la creazione di un nuovo genere."}
{"id": "1821174", "revid": "767487", "url": "https://it.wikipedia.org/wiki?curid=1821174", "title": "Salvador Artigas", "text": ""}
{"id": "1821176", "revid": "122315", "url": "https://it.wikipedia.org/wiki?curid=1821176", "title": "Pseudopotto", "text": ""}
{"id": "1821190", "revid": "1873140", "url": "https://it.wikipedia.org/wiki?curid=1821190", "title": "T'innamorerai (singolo)", "text": "T'innamorerai \u00e8 un singolo di Marco Masini, secondo estratto dall'album omonimo, scritto con Giancarlo Bigazzi e Giuseppe Dati.\nBallata pop per eccellenza degli anni '90, \u00e8 la massima espressione del Masini melodico.\nIl videoclip del brano \u00e8 firmato dalla regia di Stefano Salvati.\nNel 2020 il brano \u00e8 stato pubblicato nuovamente come singolo, estratto dall'album \"Masini +1 30th Anniversary\", in una nuova versione in duetto con Francesco Renga."}
{"id": "1821192", "revid": "219110", "url": "https://it.wikipedia.org/wiki?curid=1821192", "title": "Montepaone Lido", "text": ""}
{"id": "1821196", "revid": "287204", "url": "https://it.wikipedia.org/wiki?curid=1821196", "title": "Herbert A. Hauptman", "text": "Biografia.\nHauptman nacque a New York da una famiglia di origine ebraica. Si interess\u00f2 fino dalla sua giovane et\u00e0 alle scienze ed in particolare alla matematica. Nel 1937, ricevette il Bachelor of Science del City College di New York. Nel 1939 ottenne un master in matematica alla Columbia University.\nDopo la seconda guerra mondiale, cominci\u00f2 a collaborare con Jerome Karle presso il U.S. Naval Research Laboratory di Washington e lavor\u00f2 fino ad ottenere il dottorato all'Universit\u00e0 del Maryland. \nNel 1970, si un\u00ec al gruppo di cristallografia del \"Medical Foundation of Buffalo\" di cui fu il direttore scientifico nel 1972.\nHauptman \u00e8 il presidente dell'organizzazione medica \"Hauptman-Woodward Medical Research Institute\". \u00c8 professore nel dipartimento di scienze biofisiche come in quello di scienze informatiche dell'Universit\u00e0 di Buffalo."}
{"id": "1821198", "revid": "287204", "url": "https://it.wikipedia.org/wiki?curid=1821198", "title": "Wlodzimierz Smolarek", "text": ""}
{"id": "1821200", "revid": "298229", "url": "https://it.wikipedia.org/wiki?curid=1821200", "title": "BYU Cougars (calcio)", "text": "Il BYU Cougars \u00e8 una societ\u00e0 calcistica statunitense che milita nella Premier Development League (PDL).\nEssenzialmente il BYU Cougars \u00e8 la squadra della Brigham Young University. Questo team \u00e8 stato uno dei pi\u00f9 vincenti nella storia del calcio collegiale, avendo vinto sette campionati in dieci anni prima del 2003, anno in cui la franchigia dei Cougars venne acquistata da alcuni imprenditori e iscritta al campionato di PDL.\nI Cougars giocano gli incontri casalinghi al South Stadium, nel campus della Brigham Young University, sito nella citt\u00e0 di Provo (Utah)."}
{"id": "1821201", "revid": "79968", "url": "https://it.wikipedia.org/wiki?curid=1821201", "title": "Bella stronza", "text": "Bella stronza \u00e8 una canzone di Marco Masini, scritta con Giancarlo Bigazzi, estratta come primo singolo dall'album \"Il cielo della vergine\".\nInsieme a \"Vaffanculo\" \u00e8 uno dei brani celebri e di maggior successo del cantautore fiorentino.\nLa canzone.\nCaratterizzata da un testo forte, scatena polemiche ancor prima della sua pubblicazione per il suo titolo ritenuto troppo esplicito e volgare.\nVideoclip.\nIl videoclip del brano \u00e8 stato diretto da Stefano Salvati."}
{"id": "1821206", "revid": "48344", "url": "https://it.wikipedia.org/wiki?curid=1821206", "title": "Banda da parata", "text": ""}
{"id": "1821214", "revid": "22475", "url": "https://it.wikipedia.org/wiki?curid=1821214", "title": "The House of the Dead", "text": "The House of the Dead \u00e8 un videogioco arcade, primo episodio dell'omonima serie di sparatutto in prima persona con light gun, pubblicato da SEGA nel 1996 per Sega Model 2 e successivamente convertito per varie piattaforme.\nTrama.\nIl 18 dicembre 1998 l'agente dell'AMS Thomas Rogan riceve dalla fidanzata Sophie Richards una telefonata d'emergenza: la donna \u00e8 membro dell'\u00e9quipe di uno scienziato chiamato Roy Curien in un'enorme villa adibita a laboratorio, ma costui ha creato misteriosamente un'orda di zombie che ha invaso tutti i locali dell'edificio: con essi si propone di uccidere Sophie e gli altri assistenti per procedere quindi alla conquista dell'intero pianeta. Rogan si dirige subito sul posto insieme al collega e amico G, e i due si fanno strada tra le centinaia di non-morti (non solo umani: ci sono anche cani, scimmie, rane, pipistrelli e ragni, ai quali vanno aggiunti alcuni gruppi di larve di insetto che hanno assunto notevoli proporzioni in seguito agli esperimenti cui sono state sottoposte) fino a raggiungere Curien, nascostosi in un locale sotterraneo; lo scienziato decide allora di attivare la sua creatura pi\u00f9 potente, il Mago (\"Magician\" in lingua originale) per cercare di eliminare i due agenti. Ma il Mago, evidentemente difettoso, si ribella al suo creatore uccidendolo, dopodich\u00e9 attacca Rogan e G, che riescono a distruggerlo.\nModalit\u00e0 di gioco.\nIl giocatore si trover\u00e0 a dover eliminare gli zombi umani e animali che lo attaccheranno, potendo contare su una pistola a sei colpi che deve essere periodicamente ricaricata. Tre sono le vite inizialmente a disposizione, rappresentate dalle lampade a olio nella parte inferiore dello schermo: tutte le volte che si viene feriti da un nemico si perde una vita, e quando si esauriscono la partita termina.\nAlla fine di ognuno dei quattro livelli di gioco bisogner\u00e0 vedersela con un boss, che pu\u00f2 essere colpito solo in un determinato punto debole mostrato un istante prima dello scontro.\n\"The House of the Dead\" presenta diversi percorsi alternativi nel corso dei primi tre livelli, percorsi che si attivano qualora vengano compiute determinate azioni, come salvare alcuni dottori, uccidere un particolare nemico in un preciso momento, e via discorrendo. Alcuni oggetti sono distruttibili e in essi si possono trovare due tipi di bonus: la moneta, che incrementa il punteggio, e il kit medico, che restituisce una vita perduta o ne aggiunge una \"ex novo\". I kit medici possono anche essere consegnati al giocatore da alcuni dottori, una volta che questi vengono salvati dagli attacchi nemici.\nSono disponibili due diversi finali, che variano in base all'abilit\u00e0 dimostrata dal giocatore nei quattro livelli di \"The House of the Dead\". Se durante la partita sono stati salvati tutti i dottori in pericolo, Sophie, che nello svolgimento del gioco era stata apparentemente uccisa dal Carro (il boss del primo livello), correr\u00e0 incontro ai due protagonisti: altrimenti la si trover\u00e0 trasformata in uno zombie.\nBoss.\nI quattro boss hanno nomi presi dagli Arcani Maggiori dei tarocchi (il Carro, l'Appeso, l'Eremita, il Mago).\nIl Carro e l'Appeso andranno affrontati una seconda volta, l'uno di seguito all'altro, a met\u00e0 del quarto livello.\nDifferenze tra le versioni.\nIl gioco \u00e8 pressoch\u00e9 simile su tutte le piattaforme su cui \u00e8 stato sviluppato. Tuttavia la versione per Sega Saturn presenta una notevole riduzione della qualit\u00e0 grafica a causa dei limiti hardware della console. Il porting per PC \u00e8 sostanzialmente identico a quello per Saturn, ma nonostante l'accelerazione Direct3D non si notano evidenti miglioramenti grafici: non \u00e8 raro infatti vedere muri o porte che scompaiono lasciando veri e propri \"buchi neri\" o texture ambientali che si distorcono quando viene variata la visuale. Inoltre nelle conversioni cambia il finale: se non vengono salvati tutti gli scienziati la visuale inquadrer\u00e0 la villa e apparir\u00e0 quindi la scritta \"Game Over\". In caso contrario si assister\u00e0 alla stessa scena, ma la telecamera torner\u00e0 indietro velocemente verso la villa, le cui porte, spalancandosi, mostreranno Sophie trasformata in zombie.\nColonna sonora.\nLe musiche sono firmate da Tetsuya Kawauchi."}
{"id": "1821217", "revid": "869733", "url": "https://it.wikipedia.org/wiki?curid=1821217", "title": "Chi la fa, l'aspetti! - Iznogoud", "text": "Chi la fa, l'aspetti! - Iznogoud (\"Iznogoud\") \u00e8 una serie televisiva a disegni animati ispirata al fumetto francese \"Iznogoud\".\nIn Italia, la serie \u00e8 diventata popolare ed \u00e8 stata trasmessa da varie reti: per la prima volta in TV esclusiva su Canale 5, in orario pomeridiano, all'interno del contenitore \"Bim bum bam\", dal 21 novembre al 24 dicembre 1996 (ed interrotta nei primi giorni di gennaio 1997), con la sigla omonima, musica di Franco Fasano e testo di Alessandra Valeri Manera, cantata da Cristina D'Avena; la prima met\u00e0 degli episodi, in seguito, fu trasmessa su Rete 4 all'interno della trasmissione \"Game Boat\"; Italia 1, Fox Kids, Jetix, Odeon TV e Frisbee.\nTrasmissioni e adattamenti nel mondo.\n\"Chi la fa l'aspetti\" \u00e8 stato trasmesso, oltre che in Francia, negli Stati Uniti e in Italia, anche in diversi Paesi in tutto il mondo. "}
{"id": "1821219", "revid": "729019", "url": "https://it.wikipedia.org/wiki?curid=1821219", "title": "Carlo De Simone (generale)", "text": "Biografia.\nAllo scoppio della seconda guerra mondiale era generale nelle forze armate dell'Africa Orientale Italiana.\nDe Simone partecip\u00f2 alla conquista italiana della Somalia britannica: comandava la colonna centrale del generale Guglielmo Nasi, composta dalla Divisione coloniale dell'Harar, da 3 brigate coloniali (la XIII, la XIV e la XV), da una compagnia di 12 carri armati medi M11/39, una compagnia di 12 carri armati leggeri CV35), uno squadrone di autoblindo (Fiat 611) e una batteria da 149/13.\nSul cadere del 1940 fu posto a capo dello scacchiere Giuba, le cui forze erano composte da 35.000 uomini della 101\u00aa e 102\u00aa Divisione coloniale. Esse erano dislocate sul confine col Kenya, eccessivamente lungo e con le difese naturali pressoch\u00e9 inefficaci anche a causa del fiume Giuba prevalentemente in secca. Qui venne sferrato l'attacco britannico il cui primo episodio fu l'espugnazione dell'avamposto italiano di El Uach il 15 dicembre 1940. De Simone fu quindi costretto a un ripiegamento durato tre mesi, prima verso la Somalia, poi nello Harar e infine a Sciasciamanna (Galla e Sidama), con le truppe continuamente soggette ad attacchi aerei e a quelli delle orde ribelli abissine.\nCatturato dai britannici nel 1941, De Simone fu prigioniero di guerra dal 1941 al 1944. Rilasciato, nel 1945 venne nominato generale comandante ufficiale del VII comando territoriale di difesa per l'Italia.\nNel 1950 divenne prefetto di Bologna."}
{"id": "1821220", "revid": "2184720", "url": "https://it.wikipedia.org/wiki?curid=1821220", "title": "Nel mondo dei sogni", "text": "Nel mondo dei sogni \u00e8 una canzone scritta da Marco Masini, Giuseppe Dati e Goffredo Orlandi, presentata da Masini al \"Festival di Sanremo 2005\", dove raggiunge l'11\u00b0 posto nella serata finale.\n\u00c8 inserita nell'album \"Il giardino delle api\", dove, oltre all'originale dove tra i cori canta Federica Rossi (che ha cantato anche le ultime canzoni con Masini nell'album) \u00e8 presente anche una versione acustica cantata con Jessica Morlacchi, proposta al Festival nella serata riservata ai duetti e della quale \u00e8 stato pubblicato anche un singolo promozionale.\nIl singolo arriva in ottava posizione in classifica.\nIl videoclip del brano \u00e8 stato diretto da Leonardo Torrini."}
{"id": "1821221", "revid": "57342", "url": "https://it.wikipedia.org/wiki?curid=1821221", "title": "Augusto Mau", "text": ""}
{"id": "1821222", "revid": "307923", "url": "https://it.wikipedia.org/wiki?curid=1821222", "title": "Sergei Belov", "text": ""}
{"id": "1821223", "revid": "9531", "url": "https://it.wikipedia.org/wiki?curid=1821223", "title": "Madonna del Soccorso", "text": ""}
{"id": "1821232", "revid": "307923", "url": "https://it.wikipedia.org/wiki?curid=1821232", "title": "Dakoro (disambigua)", "text": "Dakoro \u00e8 un toponimo dell'Africa occidentale, che pu\u00f2 riferirsi a diversi luoghi:"}
{"id": "1821233", "revid": "599013", "url": "https://it.wikipedia.org/wiki?curid=1821233", "title": "Arthur Reginald Chater", "text": "Fece parte della \"Royal Marine\" dal 1913 al 1920 (combatt\u00e9 a Gallipoli, in Turchia, dal 28 aprile al 12 maggio 1915). Dal 1921 al 1940 prest\u00f2 servizio nel \"Sudan Camel Corps\" e nell'agosto 1940 cerc\u00f2 di impedire la conquista italiana della Somalia britannica. And\u00f2 in pensione nel 1948 ma dal 1950 al 1954 fu colonnello onorario del \"Sudan Camel Corps\" . Mor\u00ec, all'et\u00e0 di 83 anni, nel 1979."}
{"id": "1821236", "revid": "838137", "url": "https://it.wikipedia.org/wiki?curid=1821236", "title": "Dipartimento di Dakoro", "text": "Ci sono due divisioni amministrative africane chiamate Dipartimento di Dakoro:"}
{"id": "1821239", "revid": "44876", "url": "https://it.wikipedia.org/wiki?curid=1821239", "title": "Massimo Pellegrini", "text": "Caratteristiche tecniche.\nCentrocampista di spiccate attitudini offensive, ha ricoperto anche i ruoli di mezzapunta e, all'occorrenza, di attaccante centrale. Era uno specialista dei calci di punizione.\nCarriera.\nCresciuto nella formazione del suo paese, la , venne acquistato nel 1980 dall', che lo inser\u00ec nelle formazioni giovanili.\nIl suo nome sal\u00ec alla ribalta per un illecito ordito da alcuni dirigenti interisti nel 1981: pur avendo all'epoca 15 anni, venne convocato per il Mundialito Under-14 (un torneo amichevole organizzato in Argentina dal Club Atl\u00e9tico River Plate) sotto il nome di un compagno di squadra (Massimo Ottolenghi) che rientrava nei limiti di et\u00e0. La manifestazione vide la vittoria dei nerazzurri in finale contro i boliviani dell'Academia Tahuichi Aguilera, e Pellegrini (capocannoniere con sette reti) fu eletto miglior giocatore della competizione; tuttavia, una volta scoperta l'infrazione, l'Inter dovette cedere il trofeo all'altro club finalista e affrontare le sanzioni del caso, compresa una squalifica di sei mesi per lo stesso Pellegrini.\nFece l'esordio in Serie A con i nerazzuri nella stagione 1982-1983, giocando sul campo della il 12 dicembre 1982, diventando a 16 anni, 11 mesi e 10 giorni, il giocatore pi\u00f9 giovane utilizzato in Serie A dall'Inter dal dopoguerra. Nel novembre del 1984 venne mandato in prestito al in Serie B, dove disput\u00f2 23 partite.\nRitornato alla squadra milanese, collezion\u00f2 2 presenze nella stagione 1985-1986 e al termine del campionato si trasfer\u00ec nuovamente in prestito, questa volta al Cagliari, dove visse una stagione travagliata con i rossoblu, ultimi a fine campionato in B ma semifinalisti di Coppa Italia.\nNel 1987 pass\u00f2 a titolo definitivo alla SPAL, dove affront\u00f2 due stagioni in Serie C1 che si conclusero con una retrocessione. Nel 1989 inizi\u00f2 la stagione in B con l', per poi passare all'Empoli, di nuovo in Serie C1.\nNel 1990 si trasfer\u00ec al , dove rimase (salvo prestiti) per otto anni. Nella prima annata, con Renzo Ulivieri, complet\u00f2 la propria maturazione tattica come centrale di centrocampo e fu il capocannoniere della squadra con 9 reti. Nel campionato 1991-1992 sub\u00ec la frattura di tibia e perone in uno scontro di gioco con Marco Schenardi, saltando l'intera stagione. Dopo un'altra annata in B, nel mercato autunnale del 1993 pass\u00f2 in prestito al , dove sostitu\u00ec Marco Sgr\u00f2, a sua volta ceduto all'Atalanta. La stagione successiva torn\u00f2 a Modena, dove fu titolare e capitano dei giallobl\u00f9, nel frattempo retrocessi in terza serie: realizz\u00f2 8 reti, ma non riusc\u00ec ad evitare una nuova retrocessione, poi vanificata dal ripescaggio.\nDopo una stagione al Novara Calcio, dove vinse il campionato di Serie C2, continu\u00f2 a calcare i campi della Serie C1 con la maglia degli emiliani fino al 1998, anno del passaggio al Sassuolo, dove rimase per quattro stagioni, tutte giocate in Serie C2. Nel 2002 inizi\u00f2 la sua ultima stagione con la maglia della Poggese in Serie D, dove concluse la carriera.\nIn carriera ha totalizzato complessivamente 3 presenze in Serie A e 118 presenze e 15 reti in Serie B.\nDopo il ritiro.\nTerminata l'attivit\u00e0 agonistica, ha ricoperto brevemente il ruolo di allenatore delle giovanili nel Sassuolo, prima di lasciare brevemente il mondo del calcio e aprire un'attivit\u00e0 di ristorazione.\nDopo aver allenato le giovanili di Formigine e Fiorano, nel giugno 2018 diventa allenatore delle giovanili del Modena"}
{"id": "1821241", "revid": "14691", "url": "https://it.wikipedia.org/wiki?curid=1821241", "title": "Maradi (regione)", "text": ""}
{"id": "1821243", "revid": "729019", "url": "https://it.wikipedia.org/wiki?curid=1821243", "title": "Alfred Reade Godwin-Austen", "text": "Prest\u00f2 servizio dal 1909 al 1946. Nel 1940 tent\u00f2 di impedire la conquista italiana della Somalia britannica. Mor\u00ec, all'et\u00e0 di 74 anni, nel 1963."}
{"id": "1821244", "revid": "320578", "url": "https://it.wikipedia.org/wiki?curid=1821244", "title": "Igor Sem\u0161ov", "text": ""}
{"id": "1821245", "revid": "729019", "url": "https://it.wikipedia.org/wiki?curid=1821245", "title": "Nazionale di calcio a 5 delle Isole Cook", "text": "La nazionale di calcio a 5 delle Isole Cook \u00e8, in senso generale, una qualsiasi delle selezioni nazionali di Calcio a 5 della Federazione calcistica delle Isole Cook che rappresentano le Isole Cook nelle varie competizioni ufficiali o amichevoli riservate a squadre nazionali.\nQuesta squadra nazionale ha partecipato ad una sola rassegna continentale nel 1999 a Port Vila, dove ha rimediato un settimo ed ultimo posto. Si tratta dell'unica competizione internazionale a cui ha preso parte la selezione dello stato oceanico"}
{"id": "1821246", "revid": "320578", "url": "https://it.wikipedia.org/wiki?curid=1821246", "title": "Igor Semshov", "text": ""}
{"id": "1821247", "revid": "16737932", "url": "https://it.wikipedia.org/wiki?curid=1821247", "title": "Ilaria (cantante)", "text": ""}
{"id": "1821248", "revid": "106674141", "url": "https://it.wikipedia.org/wiki?curid=1821248", "title": "Rufiji", "text": "Il Rufiji \u00e8 un fiume dell'Africa centrale completamente compreso entro il territorio nazionale della Tanzania. Il fiume \u00e8 formato dalla confluenza dei fiumi Kilombero e Luwegu. Ha una lunghezza di circa 600\u00a0km, e le fonti si trovano nella parte sud occidentale della Tanzania. Sfocia nell'Oceano Indiano in un punto compreso tra Canale di Mafia e l'isola di Mafia. Il suo principale affluente \u00e8 il Great Ruaha. \nIl Rufiji \u00e8 localizzato circa 200\u00a0km a sud di Dar-es-Salaam. Si presenta navigabile per circa 100\u00a0km. Il delta del fiume presenta tra le maggiori foreste di mangrovie."}
{"id": "1821255", "revid": "1458600", "url": "https://it.wikipedia.org/wiki?curid=1821255", "title": "Vaffanculo (singolo)", "text": "Vaffanculo \u00e8 un singolo del cantante italiano Marco Masini, pubblicato nel 1993 come primo estratto dall'album \"T'innamorerai\". \nDescrizione.\nScritto con Giancarlo Bigazzi e Giuseppe Dati, il singolo \u00e8 stato pubblicato in edizione limitata per il mercato italiano.\nDichiaratamente autobiografica, la canzone racconta le difficolt\u00e0 che ha avuto Masini con i discografici prima di diventare famoso. \u00c8 inoltre considerata un urlo generazionale, un grido per cambiare e reagire ai difficili anni '90 che si stavano vivendo. Il verso \u00abCaro mio peggior nemico / travestito da santone\u00bb \u00e8 dedicato al giornalista musicale Red Ronnie. \nIl videoclip \u00e8 stato diretto da Stefano Salvati.\nPer via del titolo, che viene ripetuto continuamente da Masini e nel ritornello anche da alcuni coristi (come Emanuela Cortesi, Danilo Amerio, Francesca Alotta, Marcello De Toffoli, Leonardo Abbate, Massimo Rastrelli, Francesca Balestracci), la canzone cre\u00f2 un piccolo \"caso\": nonostante il prevedibile imbarazzo nel trasmettere il brano per le radio e il video per i canali televisivi, ebbe comunque un notevole successo e rimane ad oggi uno dei singoli pi\u00f9 rappresentativi della discografia di Masini.\nMasini pubblic\u00f2 due anni dopo un altro singolo che cre\u00f2 un analogo imbarazzo: \"Bella stronza\".\nNel 2020 il brano viene reinterpretato in duetto con Luca Carboni e pubblicato nell'album \"Masini +1 30th Anniversary\"."}
{"id": "1821259", "revid": "124123", "url": "https://it.wikipedia.org/wiki?curid=1821259", "title": "Antonio Pigliaru", "text": "Tra le molteplici tematiche del suo impegno intellettuale una \u00e8 di particolare interesse: la sua interpretazione dei problemi socio-economici delle zone interne della Sardegna, che inquadr\u00f2 e tent\u00f2 di spiegare nell'ambito della propria visione etico-politica\nBiografia.\nNacque a Orune, in provincia di Nuoro, ultimo di cinque figli; i genitori, Pietro e Maria Murgia, sono due maestri elementari, accomunati dunque dalla stessa formazione culturale e dal lavoro, ma di provenienza sociale diversa. La famiglia di Pietro \u00e8 di origine contadina, attivit\u00e0 marginale rispetto alla pastorizia prevalentemente praticata in paese; nonostante le scarse disponibilit\u00e0 economiche, dopo le elementari continua negli studi. Maria, la cui madre \u00e8 maestra, proviene da Sassari: ha vissuto in una realt\u00e0 pi\u00f9 aperta e si reca ad Orune, dopo il diploma, per insegnarvi. Si sposano nel 1909.\nFinite le elementari Antonio, che nel frattempo ha perso il padre, lascia il paese, al quale rimase comunque sempre profondamente legato, e si trasferisce a Sassari, presso i nonni materni, per completare gli studi ginnasiali e liceali nel Convitto Canopoleno.\nNel 1940 ader\u00ec al Gruppo Universitario Fascista, dove fece le sue prime esperienze culturali, collaborando al giornale dell'organizzazione, scrivendo soprattutto di teatro. Coltiva le sue aspettative nella \"rivoluzione fascista\", come tanti giovani della sua generazione, rifiutandone per\u00f2 le degenerazioni che il regime sta subendo.\nFrequenta dal 1941 l'Universit\u00e0 a Cagliari nella Facolt\u00e0 di lettere e filosofia. Nel marzo del 1944 viene arrestato, accusato insieme ad altri, di gravi reati: spionaggio, guerra civile, cospirazione politica. Condannato a 7 anni dal Tribunale militare di Oristano, sconta 17 mesi di carcere, durante i quali contrae la malattia che lo porter\u00e0 prematuramente alla morte, per essere poi liberato nel maggio del 1946 in seguito all'Amnistia Togliatti.\nRipresi gli studi, in pochi mesi supera tutti gli esami e si laurea a Cagliari con una tesi sull'esistenzialismo in Giacomo Leopardi.\nNell'aprile del 1949 \u00e8 assistente volontario alla cattedra di Filosofia del diritto dell'Universit\u00e0 di Sassari, diventando assistente ordinario un anno dopo; consegue la libera docenza nella stessa disciplina e nel 1967, vinto il concorso, \u00e8 professore ordinario di Dottrina dello Stato. Nel 1949 nasce la rivista \"Ichnusa\", di cui fu animatore ed ispiratore. La rivista usc\u00ec, con diverse sospensioni, fino al 1964. A partire 1956 Pigliaru decide di darle un nuovo ruolo, meno generalista ma pi\u00f9 attento e teso a dar voce soprattutto alla \"questione sarda\": gli editoriali, da lui redatti, vengono sempre pi\u00f9 spesso dedicati ai problemi della regione e la rivista si propone come laboratorio di discussione, chiamando a raccolta un'intera generazione di giovani intellettuali isolani impegnati per la rinascita dell'isola e per i quali Pigliaru, in contatto con numerosi studiosi delle due universit\u00e0 sarde di Sassari e di Cagliari, diventa un vero e proprio maestro e ideologo.\nMuore a Sassari il 27 marzo 1969 durante una seduta di emodialisi, terapia alla quale si sottoponeva regolarmente per curare la grave insufficienza renale che lo accompagn\u00f2 per gran parte della sua vita.\nNel 2012 per i festeggiamenti dei 450 anni dell'Universit\u00e0 di Sassari, la sua immagine \u00e8 stata apposta all'esterno del Dipartimento di Scienze Politiche, Scienze della Comunicazione e Ingegneria dell'Informazione dell'Ateneo.\nEra il padre dell'ex presidente della Regione Sardegna, Francesco Pigliaru.\nAttivit\u00e0.\nFu autore di numerosi saggi di grande spessore, considerati ancora oggi un punto di riferimento imprescindibile per il dibattito sulla cultura sarda. Inediti continuano ad apparire ancora adesso. Dopo un iniziale approdo alla filosofia di Giovanni Gentile, soprattutto nelle prime, importanti opere, \"Considerazioni critiche su alcuni aspetti del personalismo comunitario\" e \"Persona umana ed ordinamento giuridico\" si avvicin\u00f2 al personalismo storicista di Giuseppe Capograssi, di cui accolse anche, con un'interpretazione originale, la teoria della pluralit\u00e0 degli ordinamenti giuridici di Santi Romano, (specie nel suo capolavoro di antropologia giuridica \"La vendetta barbaricina come ordinamento giuridico\").\nSuccessivamente svilupp\u00f2 questioni del marxismo gramsciano, in particolare in \"Struttura, soprastruttura e lotta per il diritto\", \"Gramsci e la cultura sarda\" e nell'incompiuto saggio su \"L'estinzione dello Stato\".\nTra i suoi numerosi contributi sono anche da ricordare: \"Meditazioni sul regime penitenziario italiano\" (1959); \"La piazza e lo Stato\" (1961); \"Promemoria sull'obiezione di coscienza\" (1968).\n\u00c8 considerato uno dei pi\u00f9 importanti antropologi giuridici italiani e uno dei maggiori studiosi della Sardegna (Scuola antropologica di Cagliari).\nA\nl'attivit\u00e0 scientifica accompagn\u00f2 un'intensa attivit\u00e0 di \"didattica popolare\", organizzando ad esempio numerosi corsi di educazione per adulti e lavoratori in vari luoghi dell'isola. La sua vocazione pedagogica emerge anche in \"Scuola\", periodico con molti collaboratori, che esce nel 1954 e si rivolge ai maestri che si preparano al concorso magistrale. \nVenne eletto nel Comitato regionale della Sezione sarda dell'Associazione Italiana Biblioteche per il triennio 1955-1958 e confermato nel 1958-1961.\nAlla sua memoria sono intitolate la Biblioteca di scienze sociali dell'Universit\u00e0 di Sassari (gi\u00e0 denominata Biblioteca interfacolt\u00e0 per le scienze giuridiche, politiche ed economiche) e le Biblioteche comunali di Orune e di Porto Torres."}
{"id": "1821267", "revid": "767487", "url": "https://it.wikipedia.org/wiki?curid=1821267", "title": "Trevor Brooking", "text": "Biografia.\nHa giocato principalmente nel West Ham United, come centrocampista offensivo ed attaccante centrale tra il 1967 e il 1984, totalizzando 636 presenze e segnando 102 volte, indossando la maglia n. 10.\nHa vinto per due volte la FA Cup, nel 1975 e nel 1980; nell'ultima segn\u00f2 un solo gol di testa nella vittoria per 1-0 con l'Arsenal.\nIn nazionale ha collezionato 47 presenze e 5 gol. Ha giocato due volte nei massimi tornei: negli Europei del 1980 (in Italia) gioc\u00f2 la partita iniziale contro il Belgio (1-1), ma non nella seconda gara contro l'Italia (persa 1-0), fu reinserito nella partita contro la Spagna segnando il primo gol (partita vinta 2-1). Nella Coppa del mondo del 1982 entr\u00f2 a partita iniziata contro la Spagna (0-0)."}
{"id": "1821269", "revid": "73843", "url": "https://it.wikipedia.org/wiki?curid=1821269", "title": "Cura\u00e7ao liquore", "text": ""}
{"id": "1821283", "revid": "729019", "url": "https://it.wikipedia.org/wiki?curid=1821283", "title": "Nazionale di calcio a 5 delle Figi", "text": "La nazionale di calcio a 5 delle Figi \u00e8, in senso generale, una qualsiasi delle selezioni nazionali di Calcio a 5 della Fiji Football Association che rappresentano le Figi nelle varie competizioni ufficiali o amichevoli riservate a squadre nazionali.\nQuesta squadra nazionale ha partecipato a tutte le rassegne continentali a partire dal 1996, ottenendo brillanti risultati come il secondo posto dietro alla forte Australia nel 1999 ed il terzo posto ottenuto all'esordio nel 1996. Tuttavia questi risultati non gli hanno mai permesso di ottenere la qualificazione da un campionato del mondo.\nLe isole Figi sono state paese ospitante della rassegna continentale 2008 alla \"Vodafone Arena\" di Suva, la manifestazione \u00e8 stata bissata l'anno successivo nel medesimo impianto, dove le Figi hanno raggiunto un insperato secondo posto."}
{"id": "1821284", "revid": "327773", "url": "https://it.wikipedia.org/wiki?curid=1821284", "title": "Frequenza cardiaca", "text": "La frequenza cardiaca \u00e8 il numero di battiti del cuore al minuto (bpm). Insieme alla temperatura corporea, alla pressione sanguigna e al ritmo respiratorio, \u00e8 una delle funzioni vitali.\nValori normali.\nA riposo la frequenza cardiaca di un essere umano adulto \u00e8 di circa 70 bpm nell'uomo e di circa 75 bpm nelle donne, mentre nei neonati la frequenza a riposo \u00e8 di circa 100-180 bpm.\nValori massimi.\nIl cuore sotto sforzo aumenta la sua frequenza fino a un valore massimo. Tale valore pu\u00f2 essere determinato in modo diretto solo mediante una specifica prova sotto sforzo.\nIn alternativa alla misura diretta, la frequenza cardiaca massima pu\u00f2 essere stimata con la formula di Cooper:\noppure con una formula pi\u00f9 precisa (Tanaka H, Monahan, Seals), secondo cui:\nLa frequenza cardiaca massima \u00e8 correlata ad altri parametri come la gittata sistolica, e la quantit\u00e0 massima di ossigeno che un individuo pu\u00f2 utilizzare nell'unit\u00e0 di tempo. I valori massimi sono in riferimento ad attivit\u00e0 continuative, potendosi reggere il carico massimo per un tempo indicativo di 10 minuti, che si riduce sensibilmente da persona a persona.\nCaratteristiche.\nIl polso arterioso \u00e8 costituito da determinati parametri:\nMisurazione.\nViene misurata generalmente per mezzo del polso arterioso, anche se in alcuni casi, come per esempio in presenza di aritmie questo metodo \u00e8 inaccurato.\nL'auscultazione, cio\u00e8 l'ascolto dei battiti cardiaci per mezzo di uno stetoscopio \u00e8 un metodo di misurazione pi\u00f9 efficace, cos\u00ec come l'elettrocardiogramma.\nPatologie.\nLe irregolarit\u00e0 del battito cardiaco (aritmie) sono numerose. Se la frequenza cardiaca \u00e8 pi\u00f9 alta della norma, si parla di tachicardia, se pi\u00f9 bassa di bradicardia.\nDeficit di polso.\nIl deficit di polso \u00e8 la differenza della frequenza cardiaca rilevata dal polso radiale rispetto a quella rilevata dal polso apicale."}
{"id": "1821286", "revid": "1305887", "url": "https://it.wikipedia.org/wiki?curid=1821286", "title": "Fantabosco", "text": ""}
{"id": "1821287", "revid": "599013", "url": "https://it.wikipedia.org/wiki?curid=1821287", "title": "Augusto Gabriele", "text": "Carriera.\nClub.\nInizia la carriera nel . Al disputa due campionati, di cui il secondo da titolare, in cui mette a referto 26 presenze nella Serie A 1982-1983, conclusa con la retrocessione dei romagnoli. Resta a Cesena anche fra i cadetti, realizzando la ragguardevole cifra di 10 reti nella stagione 1983-1984, anche grazie al fatto di essere il rigorista della squadra.\nNell'estate 1985 il Cesena lo cede al appena retrocesso in Serie C1. Da allora, escludendo il campionato 1989-1990 disputato fra i cadetti con la , la carriera di Gabriele si sviolge esclusivamente in Serie C, centrando quattro promozioni dalla Serie C1 alla B con Parma, Reggiana, e .\nNella stagione 1994-1995 gioca nelle file della , prima di disputare due campionati con la maglia dell'. Chiude la carriera agonistica nel 1999, dopo un'annata con il .\nIn carriera ha complessivamente totalizzato 29 presenze e 1 rete, nel successo interno contro l' nella stagione 1981-1982 in Serie A, e 100 presenze e 17 reti in Serie B.\nNazionale.\nNel 1982, durante la sua militanza in Serie A col Cesena, colleziona 3 presenze nella nazionale Under-21."}
{"id": "1821295", "revid": "110157", "url": "https://it.wikipedia.org/wiki?curid=1821295", "title": "Global a Go-Go", "text": "Global a Go Go \u00e8 il secondo album realizzato da Joe Strummer and the Mescaleros."}
{"id": "1821296", "revid": "31886", "url": "https://it.wikipedia.org/wiki?curid=1821296", "title": "Marco Valerio Levino", "text": "Biografia.\nLevino era probabilmente il nipote di Publio Valerio Levino, console nel 280 a.C.. Fu eletto una prima volta console nel 220 a.C. e una seconda nel 210 a.C..\nIn \"Apulia\" (215-214 a.C.).\nNel 215 a.C., l'anno successivo alla cocente sconfitta romana nella battaglia di Canne per mano di Annibale, era \"praetor peregrinorum\" (si occupava, cio\u00e8, degli affari riguardanti gli stranieri presenti a Roma); ma, in quel periodo di grande crisi per la Repubblica, tutti i magistrati civili ricevettero comandi militari, e Levino ricevette delle legioni appena tornate dalla Sicilia e una flotta di venticinque vascelli con le quali controllare la Puglia e la costa tra Brindisi e Taranto.\nMentre era accampato nei pressi di Lucera, gli uomini di avanguardia gli portarono degli ambasciatori di Filippo V di Macedonia; l'ambasciata era indirizzata ad Annibale, ma il capo della delegazione macedone, Senofane, ingann\u00f2 Levino sullo scopo della missione, sostenendo volesse recarsi presso il senato romano per stringere amicizia e alleanza col popolo romano. Convinse Valerio, non solo a fornirgli delle guide e una scorta per recarsi a Roma, ma anche ad informarlo sui luoghi e sui passaggi occupati dai Romani e dai Cartaginesi. Durante l'autunno di quello stesso anno, riprese tre citt\u00e0 degli Irpini che si erano ribellate e passate dalla parte di Annibale dopo la sconfitta romana a Canne. Dopo aver lasciato le necessarie guarnigioni romane a Taranto e a Reggio, Levino si acquartier\u00f2 per l'inverno in \"Apulia\" con una legione. Il console Tiberio Sempronio Gracco, avendo condotto le sue legioni da \"Cuma\" a \"Lucera\", invi\u00f2 Marco Valerio Levino a \"Brundisium\" con l'esercito che aveva con s\u00e9 in precedenza a \"Lucera\", incaricandolo di difendere le coste dell'agro salentino e sorvegliare i movimenti di Filippo V di Macedonia in vista di una possibile guerra con la Macedonia.\nPrima guerra macedonica (214-210 a.C.).\nAlcuni inviati di \"Oricum\", in Epiro, giunsero ai suoi quartieri d'inverno per informarlo della conquista macedone della citt\u00e0 da parte di Filippo e del pericolo imminente alla quale era sottoposta Apollonia. Levino attravers\u00f2 immediatamente l'Adriatico, riconquist\u00f2 \"Oricum\" e invi\u00f2 ad Apollonia un distaccamento al comando di Quinto Nevio Crista col quale ruppe l'assedio della citt\u00e0, conquistando il campo di Filippo, che fu cos\u00ec costretto a riparare in Macedonia. Concluse anche un accordo con la Lega etolica.\nLa propretura di Levino fu prorogata per quattro volte, dal 214 al 211 a.C.: nel 214 si acquartier\u00f2 ad \"Oricum\", poi dal 213 al 211 controll\u00f2 con la flotta romana di cinquanta navi, i movimenti di Filippo in Etolia ed Acaia. Agli inizi 211 a.C., a Marco Valerio fu destinata nuovamente la difesa dei litorali di Grecia con 50 navi ed una legione.\nDurante i comizi della fine del 211 a.C. fu eletto console per la seconda volta, senza nemmeno candidarsi, mentre era ancora lontano da Roma: a giovargli fu proprio il servizio prestato nella guerra macedonica. Nel corso di quell'anno di guerra (211 a.C.) riusc\u00ec a cacciare i Macedoni dall'isola di Zacinto, da Eniade e \"Nasus\" in Acarnania. Dopo aver svernato a Corcira, nella primavera dell'anno successivo (210 a.C.), prese Anticyra che lasci\u00f2 agli Etoli. Secondo i patti il bottino di guerra and\u00f2 per\u00f2 ai Romani. Fu proprio durante questo assedio che a Levino venne consegnata una lettera in cui gli si annunciava di essere stato fatto console e che stava per arrivare il suo successore Publio Sulpicio. Sappiamo che Levino, impedito da una lunga malattia, giunse a Roma pi\u00f9 tardi di quanto tutti prevedessero.\nAlla sua permanenza a Corcira viene ascritta una serie di monete composta da un vittoriato e da un quinario.\nRitorno a Roma (210 a.C.).\nA causa di una malattia, Levino non pot\u00e9 tornare a Roma fino all'inizio dell'estate. Sbarcato in Italia, pass\u00f2 da Capua, dove ricevette una gran folla di Campani che, in mezzo alle lacrime, lo scongiurava di permettere loro di raggiungere Roma a pregare i senatori, affinch\u00e9 non li conducessero all'estrema rovina a causa del proconsole Quinto Fulvio Flacco. Flacco dichiar\u00f2 di non aver alcun odio personale contro i Campani. Egli semplicemente provava verso di loro quell'ostilit\u00e0 che derivava dal fatto di sapere che i Campani erano carichi dello stesso odio verso il popolo romano. Tito Livio afferma:\nQuesto il motivo per cui Flacco li teneva chiusi tra le loro mura, per evitare che potessero vagare nelle campagne circostanti come bestie feroci, a massacrare chiunque incontrassero. Egli dichiar\u00f2 a Levino che alcuni di loro si erano rifugiati da Annibale, mentre altri avevano incendiato il foro romano a Roma. Il console Levino, infatti, avrebbe trovato il Foro mezzo bruciato da alcuni Campani, denunciati e poi messi a morte dopo regolare processo davanti al senato. Flacco afferm\u00f2 di non ritenere sicuro, permettere ai Campani di entrare nelle mura di Roma, ma Levino, dopo che i Campani giurarono a Flacco che sarebbero ritornati a Capua cinque giorni dopo aver ricevuto la risposta del senato, ordin\u00f2 che lo seguissero fino a Roma. Circondato da questa folla e contemporaneamente da quella dei Siciliani che, andati incontro a Levino, lo avevano seguito lamentandosi similmente del console Marco Claudio Marcello, sembr\u00f2 quasi che Levino si dolesse dello sterminio di due famosissime citt\u00e0, guidando a Roma, come accusatori, quelli che erano stati vinti in battaglia da due illustri generali come Flacco e Marcello.\nEntr\u00f2 quindi a Roma accompagnato non solo dai rappresentanti di Capua e Siracusa, ma anche con molti della Lega etolica. Il neoeletto console espose davanti al senato quale fosse la situazione in Macedonia, Grecia, Etolia, Acarnania e nella Locride e quali fossero state le sue imprese per terra e per mare. Aggiunse che il re Filippo, quando port\u00f2 guerra agli Etoli, venne ricacciato indietro in Macedonia, rifugiandosi fin nelle regioni pi\u00f9 interne del regno. Sarebbe stato cos\u00ec possibile richiamare da quell'area una legione, poich\u00e9 bastava la flotta a tenere il re lontano dall'Italia.\nTra Sicilia e Africa (210-207 a.C.).\nDopo aver fatto rapporto al Senato romano dei suoi tre anni di guerra contro il regno di Macedonia, nel sorteggio delle province, ricevette l'Italia con l'incarico di condurre la guerra contro Annibale, ma fece scambio col collega Marcello, ottenendo alla fine la Sicilia, in quanto i Siracusani si erano lamentati della nomina di Marcello a governatore dell'isola. A Levino tocc\u00f2 poi il compito di congedare l'esercito che era stato comandato da Marco Cornelio Cetego.\nLa Repubblica aveva bisogno di fondi per rifornire la flotta, ma un editto in tal senso aveva preoccupato il popolo romano e gli alleati italici, gi\u00e0 oppressi da una forte tassazione per finanziare la guerra in Italia; Levino propose allora che tutti coloro che avevano ricoperto magistrature curuli e tutti i membri del Senato portassero volontariamente al tesoro tutto il loro oro, argento e bronzo, sia coniato che in lingotti, ad eccezione di quanto necessario per i sacrifici di famiglia, per gli anelli degli \"equites\", per le bulle dei ragazzi o per alcuni ornamenti femminili. La proposta fu accolta per acclamazione e messa in pratica, calmando il malcontento del popolo e permettendo a Levino di partire per la Sicilia.\nGiunta ormai l'estate del 210 a.C., era ormai prossimo il periodo per tenere i comizi per l'elezione dei consoli. Al console Marco Claudio Marcello spettava il compito di indire le nuove elezione, in qualit\u00e0 di console anziano, ma egli con una lettera aveva risposto al Senato che lo richiamava, ritenendo che fosse dannoso alla repubblica allontanarsi da Annibale, ora che gli era appresso e lo incalzava costantemente, mentre il Cartaginese si ritraeva e rifiutava la battaglia. Il Senato, una volta ricevuta la missiva, si trov\u00f2 ad affrontare la questione in uno stato di perplessit\u00e0 ed incertezza, dovendo valutare se fosse meglio richiamare dalla guerra un console impegnato in un'impresa tanto difficile oppure se rinunciare ad avere dei nuovi consoli per l'anno 209 a.C.. Alla fine la miglior soluzione parve quella di richiamare dalla Sicilia il console Valerio Levino, anche se si trovava fuori dell'Italia. Il Senato ordin\u00f2 al pretore urbano Lucio Manlio di inviare una lettera a Valerio, unitamente a quella inviata da Marcello al Senato, affinch\u00e9 lo stesso fosse informato sulle ragioni che avevano portato a richiamarlo dalla provincia al posto del collega pi\u00f9 anziano.\nValerio Levino con dieci navi part\u00ec per Roma e vi arriv\u00f2 felicemente, dopo aver affidato il governo della provincia ed il comando dell'esercito al pretore Lucio Cincio Alimento, oltre ad aver inviato il comandante della flotta, Marco Valerio Messalla, con una parte delle navi in Africa a spiare i preparativi dei Cartaginesi ed a predare quelle terre. Qualche tempo pi\u00f9 tardi, una volta rientrato dalla campagna militare africana, Valerio Messalla fece un'inchiesta fra i prigionieri, venendo a conoscere tutta una serie di dati che si premur\u00f2 di comunicare per iscritto al console Levino, affinch\u00e9 fosse informato sulla reale situazione in Africa. Prima di tutto a Cartagine si trovavano 5.000 Numidi con Massinissa, figlio di Gala e fierissimo giovane. Vi erano poi altri soldati mercenari arruolati in tutta l'Africa per essere condotti in Spagna agli ordini di Asdrubale, il quale avrebbe dovuto congiungersi col fratello Annibale in Italia, insieme ad un esercito imponente. A Cartagine riponevano in questo piano ogni speranza di vittoria.\nFrattanto Levino, che si trovava a Roma, convoc\u00f2 il Senato e lo inform\u00f2 di aver espulso definitivamente i Cartaginesi dall'isola e di aver domato l'intera isola, dove per quasi sessant'anni si era combattuto per terra e per mare e dove gli stessi Romani avevano sub\u00ecto anche grandi sconfitte. Tutti quei Siciliani che erano fuggiti per timore della guerra, erano ormai ritornati nelle citt\u00e0 ad arare e a seminare i loro campi, mentre la terra era tornata di nuovo produttiva, tanto da costituire un sicuro contributo per il vettovagliamento in pace e in guerra per le armate romane. Le porte di Agrigento gli erano state aperte da Muttine, un capo numida scontento dei Cartaginesi. Quest'ultimo fu allora introdotto in senato, insieme a tutti coloro che si erano dimostrati favorevoli ai Romani. A questi furono tributati onori secondo la promessa del console. Muttine divenne cittadino romano sulla base di un preciso disegno di legge di uni dei tribuni della plebe, sottoposto all'approvazione del popolo ed all'autorizzazione del Senato. Dalla relazione era emerso poi che ben sessantasei citt\u00e0, sei le conquist\u00f2 per assalto, venti caddero per tradimento e quaranta gli si arresero volontariamente. Trovati, infine, ad Agathyrna una moltitudine composta da criminali, disertori e schiavi fuggiaschi, che costituiva una minaccia per la sicurezza pubblica, li invi\u00f2 a Reggio, dove svolsero un ruolo utile alla Repubblica attuando incursioni nel Bruzio contro Annibale.\nFrattanto giunse a Levino una lettera del prefetto Messalla che lo informava di aver saputo della costruzione di una grande flotta da parte dei Cartaginesi per tentare di riprendersi la Sicilia. Messalla era convinto che questa flotta sarebbe salpata a breve. Quando questa lettera venne letta dal console Levino in Senato, provoc\u00f2 una tale impressione davanti all'assemblea riunita, da deliberare all'istante che il console non dovesse attendere i comizi, ma che, non appena fosse stato nominato un dittatore per la loro convocazione, ritornasse immediatamente nella sua provincia. Su questo punto il Senato e Levino entrarono in conflitto. Levino, infatti, pur facendo il nome del prefetto della flotta siciliana, Valerio Messalla, come dittatore, insistette nel voler effettuare la scelta dopo il suo ritorno, dalla Sicilia. Questo era per\u00f2 in contrasto con la consuetudine che voleva che la nomina fosse fatta entro in confini dell'Italia.\nFu cos\u00ec che il tribuno della plebe Marco Lucrezio sollev\u00f2 la questione in Senato, tanto che quest'ultimo deliber\u00f2 che il console, prima di partire da Roma, chiedesse al popolo quale dittatore volesse scegliere, in quanto quello che il popolo avesse indicato, Levino sarebbe stato obbligato ad eleggere. Nel caso poi il console non avesse accettato la proposta, sarebbe stato il pretore ad interpellare il popolo; se anche quest'ultimo non avesse consentito a farlo, allora i tribuni si sarebbero appellati direttamente al popolo. Levino, per nulla d'accordo con questa decisione, sosteneva che fosse di sua competenza la nomina del dittatore e che non spettasse n\u00e9 al pretore, n\u00e9 ai tribuni. Alla fine il popolo scelse come dittatore Quinto Fulvio che si trovava presso Capua.\nLevino allora, il giorno stesso in cui si tenne l'assemblea della plebe, part\u00ec di nascosto di notte per la Sicilia. I senatori delusi per il comportamento del console, decisero di inviare una lettera a Claudio Marcello affinch\u00e9 venisse in soccorso della repubblica per eleggere come dittatore chi era stato scelto dal popolo. Alla fine Marcello cre\u00f2 dittatore Quinto Fulvio, il quale a sua volte, per delibera della plebe, nomin\u00f2 come \"magister equitum\" il pontefice massimo Publio Licinio Crasso.\nLevino continu\u00f2 a governare la Sicilia come proconsole per tutto il 209 a.C., insieme al propretore Lucio Cincio. Il suo esercito era composto dai resti delle legioni di Gaio Terenzio Varrone e Gneo Fulvio Centumalo Massimo, le quali, per le sconfitte riportate rispettivamente a Canne (216) e nella battaglia di Herdonia (212), erano state condannate a restare all'estero fino alla fine della guerra. Fu, inoltre, disposto dal Senato che venissero inviate trenta quinquererni a Taranto dalla Sicilia al console Quinto Fabio Massimo. Con l'altra parte della flotta, Valerio Levino poteva o condurre una campagna in Africa per depredare quei territori, oppure inviarvi, a sua discrezione i suoi luogotenenti, il propretore Lucio Cincio Alimento o Marco Valerio Messalla.\nFu cos\u00ec che il console Fabio Massimo ordin\u00f2 al figlio, Quinto Massimo, di recuperare i resti dell'esercito di Fulvio Centumalo, circa 4.334 soldati, e di condurli al proconsole Marco Valerio, ricevendo in cambio da questi due legioni e trenta quiqueremi. Queste legioni, una volta condotte via dall'isola, non diminuirono in realt\u00e0 il potenziale militare della provincia siciliana. Di fatto oltre alle due vecchie legioni a pieni ranghi, Levino pot\u00e9 disporre di una grande quantit\u00e0 di disertori Numidi, tra fanti e cavalieri. Erano, inoltre, stati reclutati anche delle forze indigene nell'isola, uomini che in passato avevano militato nell'esercito di Epicide o in quello dei Cartaginesi. Levino riusc\u00ec a mantenere con l'aggiunta di queste milizie straniere, almeno all'apparenza, le forze pari a due eserciti; comand\u00f2 quindi a Lucio Cincio di difendere con uno di questi la parte dell'isola orientale, dove una volta sorgeva il regno di Gerone di Siracusa. Levino avrebbe invece presidiato con l'altro esercito la parte dell'isola ad Occidente. Anche la flotta di settanta navi fu spartita in modo da difendere l'intero litorale dell'isola.\nLo stesso Levino perlustr\u00f2 la provincia con la cavalleria di Muttine, in modo da prendere nota delle terre coltivate e di quelle incolte, lodando o punendo i proprietari terrieri. E cos\u00ec grazie a questa particolare vigilanza, si ebbe una tale produzione di grano da inviare l'eccedenza a Roma e in parte a Catania, in modo da poter rifornire anche l'esercito che avrebbe dato l'assalto durante l'estate alla citt\u00e0 di Taranto.\nNel 208 a.C., mentre era ancora proconsole, Levino attravers\u00f2 il canale di Sicilia con cento navi e sbarc\u00f2 in Africa, saccheggiando i dintorni di Clupea, sbaragliando una flotta punica e ritornando col bottino a Lilibeo; l'anno successivo (207 a.C.) ripet\u00e9 l'azione con uguale successo, inviando i propri rifornitori intorno alle mura di Utica e respingendo uno squadrone nemico inviato a tagliargli la via del ritorno.\nNuove importanti missioni (206-204 a.C.).\nNel 206 a.C. torn\u00f2 in Italia con i propri contingenti e, all'arrivo di Magone in Liguria l'anno successivo (205 a.C.) fu inviato a presidiare Arretium in Etruria con due legioni cittadine.\nPoco dopo fu inviato a Delfi e poi alla corte di Pergamo da Attalo I, assieme ad altri quattro ambasciatori; il loro compito fu quello di portare in Italia la \"Magna Mater\". La \"Pietra sacra\" di Pessinunte che rappresentava appunto la Grande Madre, Cibele (\"Kyb\u00e8le\"), che dava importantissimi oracoli. La frigia Pessinunte faceva parte del regno di Galazia: l\u00ec si reco un'ambasceria romana nel 204 a.C. inviata dal Senato dopo il consulto dei \"Libri Sibillini\". Il risultato fu il trasferimento del presumibile meteorite a Roma e l'avvio dell'importante culto (anche se la sua piena adozione avvenne sotto l'imperatore Claudio), che apr\u00ec Roma ai riti orientali.\nUltimi anni (204-200 a.C.).\nNel 204 a.C. sostenne in Senato il rimborso dei prestiti volontari al tesoro fatti durante il suo consolato, sei anni prima. Nel 203, nel dibattito sui termini del trattato da concedere a Cartagine, Levino sostenne la proposta di respingere senza ascoltarli gli ambasciatori e di continuare la guerra, consiglio che fu accettato: questa posizione lo identifica come un appartenente alla fazione guidata dagli Scipioni.\nAll'inizio della seconda guerra macedonica nel 201-200 a.C., Levino fu inviato ancora una volta in qualit\u00e0 di propretore, con una flotta e un esercito, in Grecia settentrionale. Il suo rapporto sulle preparazioni di Filippo diede un nuovo impulso agli sforzi della Repubblica.\nMor\u00ec nel 200 a.C.; i figli Publio e Marco ne onorarono la memoria con giochi funebri e combattimenti gladiatorii, celebrati per quattro giorni consecutivi nel foro."}
{"id": "1821299", "revid": "298229", "url": "https://it.wikipedia.org/wiki?curid=1821299", "title": "Nazionale di calcio a 5 della Nuova Caledonia", "text": "La nazionale di calcio a 5 della Nuova Caledonia \u00e8, in senso generale, una qualsiasi delle selezioni nazionali di Calcio a 5 della F\u00e9d\u00e9ration Cal\u00e9donienne de Football che rappresentano la Nuova Caledonia nelle varie competizioni ufficiali o amichevoli riservate a squadre nazionali.\nNel 2008 a Suva nell Figi, la nazionale caledoniana ha esordito nella massima competizione continentale d'Oceania. Il pareggio per 2-2 con Tahiti \u00e8 stato il primo punto nella storia della Nuova Caledonia, mentre la vittoria per 10-2 su Tuvalu del 12 giugno \u00e8 stata la prima vittoria in una competizione ufficiale."}
{"id": "1821301", "revid": "767487", "url": "https://it.wikipedia.org/wiki?curid=1821301", "title": "Great Ruaha", "text": "Il Great Ruaha \u00e8 un fiume africano situato nelle regioni centro-meridionali della Tanzania e scorre attraverso le zone umide dell'Usangu e il Parco nazionale di Ruaha a est del fiume Rufiji.\nIl Great Ruaha possiede una lunghezza di 475\u00a0km, e il suo bacino idrografico si estende su una superficie di circa 68.000\u00a0km\u00b2. La sua portata media si attesta intorno ai 140\u00a0m\u00b3/s. Il Great Ruaha contribuisce con il 22 per cento del totale della portata del fiume Rufiji. Trentotto specie di pesci sono state individuate all'interno del fiume.\nLe sorgenti sono nei monti Kipengere. Da l\u00ec il fiume scende verso le pianure Usangu, una regione importante per l'agricoltura irrigua e per l'allevamento di bestiame. Infine il fiume raggiunge la diga di Mtera Dam e successivamente la diga di Kidatu che rappresentano una porzione significativa della produzione idroelettrica della Tanzania. Il fiume continua verso sud fino a divenire affluente del Rufiji.\nI principali affluenti del fiumi sono il Lukosi, Yovi, Kitete, Sanje, Little Ruaha, Kisigo,\u00a0Mbarali, Kimani e Chimala."}
{"id": "1821310", "revid": "1605525", "url": "https://it.wikipedia.org/wiki?curid=1821310", "title": "Benito Gramola", "text": "Biografia.\nSi \u00e8 laureato in filosofia nel 1967 a Padova con il prof. Marino Gentile.\nLa sua prima vocazione \u00e8 stata la filosofia, specificatamente la metafisica, e l'insegnamento.\n\u00c8 stato docente presso le seguenti scuole:\nLa frequentazione del professore-partigiano Arnaldo Giovanardi ha maturato in lui il secondo grande interesse: la storia della Resistenza Vicentina."}
{"id": "1821320", "revid": "76069", "url": "https://it.wikipedia.org/wiki?curid=1821320", "title": "Miria (Niger)", "text": ""}
{"id": "1821324", "revid": "1543377", "url": "https://it.wikipedia.org/wiki?curid=1821324", "title": "Matamey", "text": "Matamey, o anche Matameye oppure Matamaye, \u00e8 un comune urbano del Niger, capoluogo del dipartimento omonimo nella regione di Zinder."}
{"id": "1821326", "revid": "1543377", "url": "https://it.wikipedia.org/wiki?curid=1821326", "title": "Magaria", "text": "Magaria \u00e8 un comune urbano del Niger, capoluogo del dipartimento omonimo nella regione di Zinder."}
{"id": "1821328", "revid": "339392", "url": "https://it.wikipedia.org/wiki?curid=1821328", "title": "Maremma volterrana", "text": ""}
{"id": "1821331", "revid": "125295360", "url": "https://it.wikipedia.org/wiki?curid=1821331", "title": "Wynn Las Vegas", "text": "Wynn Las Vegas Resort and Country Club \u00e8 un hotel e casin\u00f2 5 stelle a tema di Paradise. \nSi trova sulla Las Vegas Strip, la via dei pi\u00f9 famosi casin\u00f2 di Las Vegas, nel luogo dove sorgeva il vecchio hotel Desert Inn, e deve il suo nome al proprietario e costruttore, il miliardario Steve Wynn.\nConcepito fin dall'inizio per superare in grandezza e lusso le precedenti creazioni di Steve Wynn (il Mirage, il Treasure Island e il Bellagio), l'hotel possiede 2.715 stanze, con dimensioni variabili da 58\u00a0m\u00b2 a 650\u00a0m\u00b2, e un casino di 10.200\u00a0m\u00b2.\nStoria.\nIl 27 aprile 2000 Steve Wynn acquista lo storico hotel Desert Inn, per una cifra di 270 milioni di dollari. Solo 3 giorni prima si erano festeggiati i 50 anni di vita dell'hotel, e tra le celebrazioni c'era stata anche la chiusura di una \"capsula del tempo\" che avrebbe dovuto essere riaperta solo nel 2050. Ma la frenetica Las Vegas non ha tempo di guardare al passato, e solo pochi mesi dopo Wynn annuncia che il Desert Inn, ritenuto non pi\u00f9 in grado di concorrere con i nuovi maxi-hotel della Strip, avrebbe chiuso entro la fine dell'anno per lasciare spazio a un nuovo complesso pi\u00f9 moderno.\nLa torre principale del Desert Inn venne abbattuta il 24 aprile 2001. Le altre due torri, costruite a met\u00e0 degli anni novanta, avrebbero seguito la stessa sorte nel 2004: al momento dell'abbattimento avevano solamente 7 anni di vita.\nI lavori di costruzione vennero avviati nel giugno del 2002: all'epoca il costo totale preventivato di 2,7 miliardi di dollari rappresentava il pi\u00f9 alto budget per la costruzione di un edificio privato mai speso negli Stati Uniti. Per fare un paragone, si pensi che il budget per la ricostruzione dell'intero World Trade Center ammonta ad \"appena\" 1,7 miliardi di dollari.\nIl campo da golf annesso al vecchio Desert Inn venne conservato e prese il nome di Wynn Golf and Country Club.\nIl Wynn apr\u00ec ufficialmente al pubblico il 28 aprile 2005, giorno del compleanno della moglie di Steve e 55\u00ba anniversario dell'ormai defunto Desert Inn.\nAttrazioni.\nIl Wynn di Las Vegas, a differenza dei precedenti hotel creati sulla Strip da Steve Wynn come il Bellagio o il Mirage, \u00e8 stato concepito con una filosofia differente: non presenta infatti nessuna attrazione visibile all'esterno dell'hotel per attirare i passanti, ma occorre entrare nell'albergo per godersi lo spettacolo. Wynn ha motivato la scelta dicendo che non sono fonte di guadagno gli osservatori di passaggio, ma solo gli ospiti.\nLa principale attrazione \u00e8 una cascata d'acqua che finisce in un lago artificiale di 12.000\u00a0m\u00b2, sui quali vengono proiettate delle immagini, creando lo show denominato \"Lake of Dreams\".\nIl Wynn \u00e8 anche il primo casino a includere un rivenditore di auto di lusso, Ferrari e Maserati.\nProgetti futuri.\nIl 28 aprile 2006 l'hotel celebr\u00f2 il suo primo anno di vita posando la prima pietra di una seconda torre, chiamata Encore, progettata per un totale di 2.034 stanze e un costo di 2,1 miliardi di dollari. La sua apertura al pubblico \u00e8 avvenuta il 22 Dicembre 2008."}
{"id": "1821332", "revid": "1872770", "url": "https://it.wikipedia.org/wiki?curid=1821332", "title": "Martin Gruber", "text": "Biografia.\nMartin Gruber \u00e8 nato a Monaco di Baviera da genitori entrambi infermieri, ed \u00e8 cresciuto a Obergiesing. Dopo aver frequentato la scuola alberghiera e aver lavorato come barista in vari locali, a vent'anni si trasferisce a Los Angeles e tre anni dopo a New York, dove studia recitazione presso il \"William Esper Studio\" e l\u2019\"Actors Movement Studio\". L'interesse per la recitazione nasce in seguito a un piccolo ruolo ottenuto nel 1992 nella miniserie televisiva \"I moschettieri del 2000\" (\"Ring of the Musketeers\").\nDopo aver recitato in teatro, cinema e televisione, raggiunge la popolarit\u00e0 grazie alla soap opera \"Sturm der Liebe\", trasmessa in Germania su Das Erste (e in Italia da Mediaset con il titolo \"Tempesta d'amore\"), dove interpreta Felix Tarrasch Saalfeld, antagonista del cugino Robert Saalfeld, interpretato da Lorenzo Patan\u00e8. In seguito, il suo personaggio acquista una crescente importanza fino a diventare il protagonista maschile della quarta stagione, mentre la protagonista femminile \u00e8 Ivanka Brekalo nel ruolo di Emma Strobl, futura moglie di Felix.\nIl 31 maggio 2008 a Nola, insieme a Susan Hoecke (Viktoria Tarrasch, sorella adottiva di Felix), riceve un riconoscimento speciale nell'ambito del \"Premio Napoli Cultural Classic\" consegnato da Lorenzo Patan\u00e8, vincitore anch'egli del premio. Il giorno successivo si svolge il primo raduno dei fan italiani di questa soap amatissima in vari paesi del mondo. Nel 2010, insieme a Ivanka Brakelo, ritorna per alcune puntate nel cast di \"Tempesta d'amore\".\nGruber \u00e8 noto anche per aver recitato, dal 2009 al 2014, nelle prime sei stagioni della serie televisiva \"Die Bergretter\", trasmessa su ZDF, nel ruolo del protagonista Andreas Marthaler, capo del servizio di soccorso alpino di Ramsau am Dachstein.\nDal 2021 recita nella serie televisiva italiana di Rai 1 \"Il commissario Ricciardi\" (ambientata nella Napoli degli anni trenta) interpretando il maggiore della cavalleria germanica Manfred Kaspar von Brauchitsch, addetto culturale del consolato tedesco.\nVita privata.\nMartin Gruber \u00e8 sposato con Corinna, dalla quale ha una figlia, Paulina, nata l'11 dicembre 2010. Da una precedente relazione Gruber ha un altro figlio, Tristan.\nDoppiatori italiani.\nNelle versioni in italiano delle opere in cui ha recitato, Martin Gruber \u00e8 stato doppiato da:"}
{"id": "1821335", "revid": "1543377", "url": "https://it.wikipedia.org/wiki?curid=1821335", "title": "Tillab\u00e9ri", "text": "Tillab\u00e9ri \u00e8 un comune urbano del Niger, capoluogo del dipartimento e della regione omonimi.\nSi trova circa 120 chilometri a nord-ovest dalla capitale Niamey, lungo il corso del fiume Niger."}
{"id": "1821337", "revid": "110157", "url": "https://it.wikipedia.org/wiki?curid=1821337", "title": "Jerash", "text": "Jerash (), l'antica Gerasa, \u00e8 la capitale dell'omonima regione giordana, nel nord del paese, a circa trenta chilometri dalla capitale Amman. La citt\u00e0 \u00e8 situata sulle rive del fiume Wadi Jerash, che fa parte del bacino idrografico del Giordano, e prospera grazie al fertile terreno agricolo circostante."}
{"id": "1821338", "revid": "263682", "url": "https://it.wikipedia.org/wiki?curid=1821338", "title": "Sociologia delle religioni", "text": ""}
{"id": "1821339", "revid": "1379212", "url": "https://it.wikipedia.org/wiki?curid=1821339", "title": "Austrocedrus", "text": "Austrocedrus \u00e8 un genere di conifera appartenente alla famiglia dei cipressi (Cupressaceae). Possiede una sola specie, Austrocedrus chilensis, originaria delle foreste pluviali temperate valdiviane e delle adiacenti foreste steppiche pi\u00f9 secche del centro-sud del Cile e dell'Argentina occidentale da 33\u00b0S a 44\u00b0S di latitudine. \u00c8 conosciuto nella sua zona natale come cipr\u00e9s de la cordillera e altrove con il nome scientifico Austrocedrus, o talvolta come cedro cileno. Il nome generico significa \"cedro del sud\".\n\u00c8 un membro della sottofamiglia Callitroideae, un gruppo di generi distinti dell'emisfero sud associati alla flora antartica. \u00c8 strettamente correlato al genere \"Libocedrus\" nativo della Nuova Zelanda e della Nuova Caledonia, e alcuni botanici lo trattano all'interno di questo genere come \"Libocedrus chilensis\", sebbene \"Libocedrus\" assomigli meno dell'altro genere di cipresso sudamericano \"Pilgerodendron\".\nDescrizione.\n\u00c8 un sempreverde a crescita lenta, strettamente conico che cresce da 10 a 24 m di altezza, con foglie simili a squame disposte in coppie decussate. Le foglie sono di dimensioni disuguali, con coppie di foglie pi\u00f9 grandi (4-8 mm) alternate a coppie di foglie pi\u00f9 piccole (2-3 mm), che danno un germoglio appiattito. Ogni foglia ha una striscia stomatica bianca prominente lungo il bordo esterno. I coni sono lunghi 5-10 mm, con quattro squame, due squame basali sterili molto piccole e due grandi squame fertili; ogni squama fertile ha due seme alati lunghi 3-4 mm. Austrocedrus \u00e8 un genere di piante dioiche, con i coni maschili e femminili che crescono su piante differenti.\nDistribuzione.\nIl cipresso cordigliero si trova nelle foreste montane sempreverdi delle Ande, di solito in siti pi\u00f9 asciutti all'interno della foresta pluviale, in boschi aperti e puri (dove \u00e8 spesso localmente dominante sulle pendici orientali delle Ande nell'Argentina sudoccidentale) o in associazione con le specie \"Araucaria araucana\" e \"Nothofagus\".\n\u00c8 stato introdotto nell'Europa nordoccidentale e nel Nord-ovest Pacifico del Nord America, dove occasionalmente viene coltivato in giardini botanici. e \"Maytenus\". Nel nord del Cile si trova spesso associato con specie sclerofille come \"Cryptocarya alba\" e \"Lithraea caustica\"."}
{"id": "1821341", "revid": "181699", "url": "https://it.wikipedia.org/wiki?curid=1821341", "title": "N'guigmi", "text": "N'guigmi \u00e8 un comune rurale del Niger, capoluogo del dipartimento omonimo nella regione di Diffa."}
{"id": "1821343", "revid": "287204", "url": "https://it.wikipedia.org/wiki?curid=1821343", "title": "Ill\u00e9la (Niger)", "text": "Ill\u00e9la \u00e8 un comune urbano del Niger, capoluogo del dipartimento omonimo nella regione di Tahoua.\nStoria.\nLa citt\u00e0 \u00e8 stata la sede dei sovrani del sultanato di Ader, che pur avendo perso l'indipendenza con la colonizzazione francese, mantengono ancora un'autorit\u00e0 morale e prestigio sulla popolazione locale. "}
{"id": "1821344", "revid": "400694", "url": "https://it.wikipedia.org/wiki?curid=1821344", "title": "Loris lydekkerianus", "text": "Il lori grigio (\"Loris lydekkerianus\") \u00e8 una specie di primate strepsirrino, appartenente alla famiglia dei lorisidi.\nVeniva un tempo considerata una sottospecie di \"L. tardigradus\" (\"L. tardigradus lydekkerianus\"); attualmente, quest'ultima specie \u00e8 considerata endemica dello Sri Lanka, mentre tutte le sottospecie dell'India continentale vengono classificate come sottospecie di \"L. lydekkerianus\".\nDistribuzione.\nCon quattro sottospecie (\"L. lydekkerianus lydekkerianus\", \"L. lydekkerianus grandis\", \"Loris lydekkerianus malabaricus\", \"L. lydekkerianus nordicus\") \u00e8 diffuso nella zona meridionale dell'India.\nDescrizione.\n\u00c8 assai simile al congenere \"Loris tardigradus\", dal quale si differenzia per le dimensioni leggermente maggiori e per il colorito, che dorsalmente \u00e8 grigio e ventralmente \u00e8 giallastro sul petto e biancastro sul ventre e sulla gola.\nBiologia.\nHa abitudini notturne: passa il giorno in piccoli gruppi, alternando periodi di riposo ad altri di interazione sociale (\"grooming\" o lotta simulata). Di notte, invece, ogni animale si avvia da solo in cerca di cibo.\nAlimentazione.\nSi tratta di animali principalmente insettivori: integrano tuttavia volentieri la dieta con piccoli vertebrati (che catturano con sorprendente velocit\u00e0, seppure utilizzino gli scatti assai meno del lori tardigrado) e frutta matura. In cattivit\u00e0, sono molto golosi di miele.\nRiproduzione.\nLa femmina ha due periodi di estro, uno fra aprile e giugno e l'altro fra ottobre e dicembre.\nL'accoppiamento avviene con pi\u00f9 maschi: la gestazione dura cinque mesi e mezzo, al termine dei quali nasce un unico cucciolo ben sviluppato. Fra una nascita e l'altra la femmina lascia passare almeno sette mesi."}
{"id": "1821347", "revid": "198277", "url": "https://it.wikipedia.org/wiki?curid=1821347", "title": "Luciano Fusini", "text": "Carriera.\nGiocatore.\nSi mette in evidenza fin dalla giovane et\u00e0 nelle file del nella stagione 1979-1980. Fra i felsinei infatti, sfruttando anche le sospensioni di alcuni titolari coinvolti nel calcioscommesse, riesce a totalizzare 12 presenze in prima squadra. Ci\u00f2 gli vale la convocazione nell'Under-21, in occasione di un incontro disputato a Mosca il 13 febbraio contro la nazionale olimpica sovietica.\nA fine stagione passa al in Serie B, e le sue presenze in campionato sono 9; a fine stagione la squadra viene promossa in Serie A.\nNell'autunno 1981, senza aver disputato incontri in campionato, il Cesena lo cede al Francavilla in Serie C1, serie nella quale Fusini disputer\u00e0 gran parte della carriera. Il suo unico campionato disputato da allora in una serie superiore sar\u00e0 infatti quello della stagione 1987-1988 in Serie B nelle file del , esordiente fra i cadetti, col quale conquister\u00e0 una sofferta salvezza all'ultima giornata.\nIn carriera ha complessivamente totalizzato 12 presenze in Serie A, e 36 presenze e una rete in Serie B.\nAllenatore.\nRitiratosi dall'attivit\u00e0 aginistica nei primi anni novanta, ha intrapreso la carriera di allenatore, guidando fra le altre la e varie formazioni minori toscane."}
{"id": "1821358", "revid": "1005847", "url": "https://it.wikipedia.org/wiki?curid=1821358", "title": "Antonio Fosson", "text": "Biografia.\nNato a Ivrea ma originario di Ayas, nel 2008 viene eletto senatore per la lista Vall\u00e9e d'Aoste, composta da Union Vald\u00f4taine, Stella Alpina e F\u00e9d\u00e9ration Autonomiste. Fa parte della 12\u00aa Commissione permanente (Igiene e sanit\u00e0) e della Commissione parlamentare per le questioni regionali.\nPrima di diventare senatore \u00e8 stato dal 2003 al 2008 assessore alla Sanit\u00e0, Salute e Politiche sociali della Regione Autonoma Valle d'Aosta. Diviene nuovamente assessore alla Sanit\u00e0 nel 2013. Il 7 giugno 2016 rassegna le dimissioni per favorire l'elezione di Laurent Vi\u00e9rin ad assessore alla sanit\u00e0. Qualche mese dopo lascia l'UV fondando con il collega Claudio Restano il movimento \"Pour Notre Vall\u00e9e\" del quale diventa capogruppo nel marzo 2017.\nAlle Elezioni regionali in Valle d'Aosta del 2018 viene rieletto all'interno della lista comune con Stella Alpina. Il 26 giugno 2018 \u00e8 eletto Presidente del Consiglio regionale della Valle d'Aosta all'inizio della XV legislatura valdostana con 18 preferenze. A ottobre lascia il gruppo \"AC-Stella Alpina-Pour Notre Vall\u00e9e\" per aderire, assieme al collega di partito Claudio Restano, al gruppo misto.\nNello stesso mese il suo partito con altri movimenti autonomisti prende le distanze dalla giunta leghista di Nicoletta Spelgatti e collabora alla stesura della mozione di sfiducia nei confronti della presidente. La mozione di sfiducia viene presentata il 5 dicembre 2018 e lo vede candidato come presidente della giunta; il 10 dicembre 2018, giorno della sua elezione a presidente della Regione. Il 10 dicembre 2018 rassegna le dimissioni dalla carica di presidente del Consiglio e i 18 consiglieri di Union Vald\u00f4taine, Union Vald\u00f4taine Progressiste, Autonomie Libert\u00e9 Participation \u00c9cologie, Stella Alpina e gruppo misto votano la fiducia al suo governo.\nLa sua giunta, la trentaduesima, risulta cos\u00ec composta:\nIl 14 dicembre 2019 annuncia le dimissioni insieme agli assessori Vi\u00e9rin e Borrello in seguito all\u2019avviso di garanzia ricevuto per scambio elettorale politico mafioso e presunti legami con la 'ndrangheta riguardo alle elezioni regionali del 2018. Dal successivo 16 dicembre, lascia anche il seggio nel Consiglio Regionale della Valle d'Aosta."}
{"id": "1821359", "revid": "339392", "url": "https://it.wikipedia.org/wiki?curid=1821359", "title": "V.P.L", "text": ""}
{"id": "1821363", "revid": "95049", "url": "https://it.wikipedia.org/wiki?curid=1821363", "title": "Fonte Laurentina", "text": "Fonte Laurentina \u00e8 una frazione di Roma Capitale, situata in zona Z. XXIII Castel di Leva, nel territorio del Municipio Roma IX (ex Municipio Roma XII).\nSorge sul lato est di via Laurentina, subito fuori il Grande Raccordo Anulare.\nPrende il nome da una fonte di acque minerali, chiusa nel 2004 perch\u00e9 inquinata da colibatteri e streptococchi fecali dovuti probabilmente ad infiltrazioni da pozzi neri.\nLa sorgente \u00e8 stata cementificata ed \u00e8 divenuta il parcheggio di un centro commerciale, proprio di fronte all'insediamento abitativo.\nStoria.\nFonte Laurentina sorge nel territorio della tenuta di Tor Pagnotta, territorio diviso in due dal Grande Raccordo Anulare.\nLa tenuta fu propriet\u00e0 dei Torlonia i quali, ai primi del Novecento, iniziarono a venderla.\nL'insediamento residenziale \u00e8 stato costruito con il piano di Zona C6 \"Tor Pagnotta\", progettato con le caratteristiche dell'edilizia convenzionata e sovvenzionata, assumendo tutti i requisiti dell'edilizia economica; alla fine del 1999 sono stati realizzati circa 2400 alloggi.\nAdiacente a Fonte Laurentina \u00e8 in fase di costruzione il piano Tor Pagnotta 2."}
{"id": "1821364", "revid": "88740", "url": "https://it.wikipedia.org/wiki?curid=1821364", "title": "Fontignani", "text": "Fontignani \u00e8 una frazione di Roma Capitale, situata in zona Z. XLV Castel di Guido, nel territorio del Municipio Roma XII (ex Municipio Roma XVI).\nSorge su una collina a sud della tenuta di Malagrotta, a est della congiunzione di via di Malagrotta con via di Ponte Galeria e a nord di via della Pisana.\nOdonimia.\nLe sole cinque strade di Fontignani sono dedicate a giuristi del XX secolo, con l'esclusione di via della Tenuta di Santa Cecilia che delimita la frazione a est."}
{"id": "1821366", "revid": "287204", "url": "https://it.wikipedia.org/wiki?curid=1821366", "title": "Repenomamus", "text": "Il repenomamo (gen. Repenomamus) \u00e8 un mammifero estinto appartenente al gruppo dei triconodonti, vissuto nel Cretaceo inferiore (circa 125 milioni di anni fa). I suoi resti sono stati ritrovati in Cina. \u00c8 considerato dagli scienziati il pi\u00f9 grande tra i mammiferi mesozoici.\nUn predatore di dinosauri?\nLe dimensioni e l'aspetto di questo animale dovevano essere simili a quelle dell'attuale diavolo di Tasmania (\"Sarcophilus harrisii\"). Probabilmente non era un veloce corridore, in quanto l'omero e il femore si articolavano con le altre ossa in modo tale che gli arti fossero leggermente sporgenti rispetto al corpo; i piedi, inoltre, erano plantigradi. Il cranio era robusto e dotato di forti denti aguzzi; i molari avevano la tipica struttura dei triconodonti.\nVi sono prove che il repenomamo si nutrisse di piccoli dinosauri: un esemplare della specie Repenomamus robustus conserva all'interno della regione dello stomaco le ossa di un giovane \"Psittacosaurus\". Questa \u00e8 la prova pi\u00f9 considerevole che i mammiferi mesozoici, almeno occasionalmente, si cibassero di dinosauri, anche se non \u00e8 chiaro se il repenomamo predasse animali vivi o si nutrisse di carogne. La stampa divulgativa ha dato particolare risalto alla notizia, anche se vi sono stati in passato altri ritrovamenti che avevano avvalorato questa ipotesi (si veda \"Archaeornithoides\"), ed inoltre, \u00e8 del tutto normale che un predatore attacchi un animale di dimensioni inferiori.\nDue specie.\nLa specie pi\u00f9 grande di repenomamo, Repenomamus giganticus, \u00e8 considerato il pi\u00f9 grande mammifero del Cretaceo. Altri mammiferi del periodo erano forse pi\u00f9 grandi, come il grande ornitorinco \"Kollikodon\", ma sono conosciuti solo per frammenti e la loro taglia effettiva non pu\u00f2 essere stabilita con certezza. \"Repenomamus giganticus\" era lungo pi\u00f9 di un metro e probabilmente pesava circa 14 chilogrammi. Il cranio misurava 16 centimetri di lunghezza, con un corpo lungo pi\u00f9 di mezzo metro e una coda di oltre trenta centimetri. L'altra specie, \"Repenomamus robustus\", era lunga meno di mezzo metro. Questi ritrovamenti sono considerati importanti dai paleontologi, in quanto espandono la nicchia ecologica dei mammiferi durante i 150 milioni di anni di regno dei dinosauri.\nL'eccezione alla regola.\nIn precedenza, gli unici mammiferi noti di quel periodo erano piccoli insettivori notturni, non molto diversi dagli attuali toporagni. Si pensava che le nicchie di animali lunghi pi\u00f9 di un metro fossero state riempite completamente da dinosauri o da rettili come i coccodrilli, e che i mammiferi ne fossero stati esclusi fino a che l'estinzione di massa del Cretaceo \u2013 Terziario elimin\u00f2 i dinosauri e permise la diversificazione dei mammiferi durante il Cenozoico. \"Repenomamus\", evidentemente, era un'eccezione alla regola. \"R. giganticus\" \u00e8 pi\u00f9 grande di molte specie di dinosauri piumati noti dalla stessa formazione in Cina, come \"Microraptor\", \"Sinornithosaurus\", \"Caudipteryx\" e \"Mei\".\nFossili e classificazione.\nI fossili del repenomamo sono stati scoperti nel giacimento a conservazione eccezionale della formazione Yixian, nel Liaoning (Cina), conosciuta per gli straordinari fossili di dinosauri piumati. La formazione \u00e8 datata a circa 130 milioni di anni fa, durante il Cretaceo inferiore.\nIl repenomamo \u00e8 stato riconosciuto appartenere ai triconodonti, un gruppo di antichi mammiferi estintosi senza lasciare discendenti. La specie \"R. robustus\" \u00e8 stata descritta nel 2000, mentre nel 2005 \u00e8 stata la volta di \"R. giganticus\". Il genere \"Repenomamus\" \u00e8 stato considerato originariamente l'unico rappresentante della famiglia dei repenomamidi (Repenomamidae), ma di recente questo animale \u00e8 stato incluso nella famiglia dei gobiconodontidi (Gobiconodontidae)."}
{"id": "1821369", "revid": "767487", "url": "https://it.wikipedia.org/wiki?curid=1821369", "title": "Red Sparowes", "text": "I Red Sparowes sono una post metal band statunitense nata dalla collaborazione di alcuni membri di Isis, Halifax Pier, Angel Hair, Pleasure Forever e Neurosis. Il loro sound \u00e8 caratterizzato da influenze di rock sperimentale con l'uso di un particolare tipo di slide detto \"steel pedal\".\nStoria.\nI Red Sparowes si sono formati nel 2003 come progetto secondario per i propri membri. Firmando per la Neurot Recordings, etichetta della band Neurosis, i Red Sparowes sono stati in tour con i Dillinger Escape Plan e i Made Out of Babies nel 2004 dopo aver registrato delle demo per il loro album di debutto. Il debutto fu registrato alla fine di maggio del 2004 dall'ingegnere Desmond Shea; il sound della band risentiva delle influenze del chitarrista Bryant Clifford Meyer, degli Isis di Jeff Caxide, dei Pelican, band post metal di Chicago, cos\u00ec come di band che spaziano dai Sonic Youth ai Cure. I membri della band Jeff Caxide e Dana Berkowitz si trasferirono alla fine del 2004, uscendo di fatto dall'organico della band.\nIl primo album studio dei Red Sparowes, \"At the Soundless Dawn\", usc\u00ec nel febbraio 2005, in corrispondenza del tour dell'altra band del chitarrista Bryant Clifford Meyer, gli Isis, per il loro album \"Panopticon\". Poco dopo l'uscita di \"At the Soundless Dawn\", fu pubblicato un album split da 12\" in collaborazione con la band Gregor Samsa. Questo album conteneva la seconda traccia da \"At the Soundless Dawn\", \"Buildings Began to Stretch Wide Across the Sky, And the Air Filled With A Reddish Glow\", oltre a una canzone registrata durante la lavorazione dell'album con il chitarrista Mike Gallagher degli Isis, inizialmente disponibile solo nella versione giapponese dell'album. \nDopo l'uscita dell'album, la band si esib\u00ec in tour in Europa e partecip\u00f2 ad una tourn\u00e9e negli USA con i Pelican, i Big Business e i Breather Resist.\nDopo il tour, nel 2006 la band pubblic\u00f2 l'album \"Every Red Heart Shines Toward the Red Sun\". A questo segu\u00ec un ulteriore tour in Nord America e in Europa. Negli USA si esibirono anche con Nick Cave and the Bad Seeds.\nRecentemente Josh Graham ha lasciato gli altri componenti della band per seguire il progetto musicale A Storm of Light con Vinnie Signorelli, il batterista degli Unsane.\nA maggio 2008, i Red Sparowes cominciarono a registrare nuovo materiale con l'ingegnere del suono Toshi Kasai, che ha gi\u00e0 lavorato con Melvins, Big Business, Tool. Ad agosto 2008 fu pubblicato l'EP digitale Aphorisms. La versione in vinile \u00e8 attesa alla fine del 2009, in tempo per un breve tour, a novembre, con i Russian Circles.\nNella primavera del 2010 esce l'album intitolato \"The Fear Is Excruciating, But Therein Lies The Answer\"."}
{"id": "1821370", "revid": "122585942", "url": "https://it.wikipedia.org/wiki?curid=1821370", "title": "54 (romanzo)", "text": "54 \u00e8 un romanzo del collettivo Wu Ming, pubblicato nel 2002.\nIl romanzo \u00e8 ambientato nell'anno 1954 (da cui il titolo), tra l'Italia, la Jugoslavia, la Costa Azzurra, gli Stati Uniti e l'Unione Sovietica. Non \u00e8 presente un vero e proprio protagonista, in quanto sono presenti almeno tre storie principali, tra le quali il romanzo salta continuamente: una si svolge principalmente a Bologna, la seconda a Napoli, la terza ruota attorno a Cary Grant.\n\u00c8 stato tradotto in numerose lingue, tra cui inglese, olandese, portoghese e spagnolo; ogni traduzione \u00e8 stata pubblicata sotto licenza Creative Commons BY-NC, allo stesso modo del romanzo, in modo che sia possibile a chiunque riprodurre l'opera, purch\u00e9 a scopo non commerciale. Il libro, in formato elettronico, \u00e8 scaricabile gratuitamente dal sito ufficiale del collettivo Wu Ming.\nTrama.\nIl romanzo presenta tre storie principali, pi\u00f9 varie altre sottotrame che collegano l'una all'altra le trame principali, oppure semplicemente arricchiscono il quadro complessivo.\nUna parte del romanzo \u00e8 centrata su Robespierre Capponi (detto Pierre), ballerino provetto e gestore, e sul fratello Nicola, del bar Aurora di Bologna, il cui proprietario \u00e8 un membro importante del partito comunista. Vittorio, il padre di Pierre, era stato soldato italiano durante l'occupazione della Jugoslavia e aveva disertato (unendosi ai partigiani) per non dover partecipare a dei crimini di guerra (la fucilazione di dieci civili). Fortemente antistalinista, Vittorio si trova sempre pi\u00f9 isolato quando, dopo la morte di Stalin, Tito inizia a riavvicinarsi all'URSS. Rimasto vedovo della sua seconda compagna, non riesce, quindi, pi\u00f9 a dare notizie di s\u00e9 in famiglia. Pierre decide quindi di andare a trovarlo, vedendo nel viaggio anche un modo per imprimere una svolta alla propria vita. Per questo chiede aiuto a un ex-partigiano espulso dal Partito che vive di contrabbando, che gli chiede in cambio di usare la cantina del bar come magazzino di sigarette di contrabbando. Pierre riuscir\u00e0 a trovare il padre in Jugoslavia; durante questa visita incontrer\u00e0 Cary Grant, mentre questi viene attaccato da alcuni sicari russi.\nPierre ha una relazione con Angela, moglie di un medico e dirigente del PCI. Angela ha un fratello, rimasto vittima di turbe psichiche dopo aver assistito alla morte della madre nel bombardamento della loro abitazione, alla ricerca di certezze e per poter badare al fratello ha quindi sposato il dottor Montroni. Prima che Pierre parta per la Jugoslavia lo lascia non vedendo pi\u00f9 alcuna prospettiva per la loro storia. Durante un temporale Ferruccio ha una crisi e muore lanciandosi da una finestra, Angela in seguito si convincer\u00e0 che l'abbia fatto per \"liberarla\" dal matrimonio con Odoacre, questi scopre della relazione fra la moglie e Pierre e rivela alla polizia che Pierre nasconde sigarette nella cantina del bar. Angela riesce ad avvisare Pierre in tempo e lascia Odoacre per cominciare una nuova vita in Inghilterra, dai parenti del professor Fanti (confidente e mentore di Pierre).\nCary Grant, a sua volta, durante un periodo di crisi artistica, viene contattato dal servizio segreto britannico, il quale \u00e8 intenzionato a girare un film sulla guerra di liberazione jugoslava per ingraziarsi Tito, il dittatore della Jugoslavia, il quale si \u00e8 recentemente allontanato dalla linea seguita dall'Unione Sovietica. In seguito a questa richiesta, Grant far\u00e0 un viaggio in Jugoslavia, nel corso del quale incontrer\u00e0 Pierre Capponi e suo padre durante un tentativo di rapimento da parte del KGB volto a sabotare il riavvicinamento di Tito all'Occidente.\nNel frattempo a Napoli Steve \u00abCemento\u00bb Zollo, killer della mafia al servizio del boss Salvatore Lucania (detto Lucky Luciano), ha sottratto della droga al suo capo col proposito di venderla in Francia. La nasconde in un televisore MacGuffin Electric, rubato da Salvatore Pagano (detto Kociss), il quale tuttavia lo rivende, costringendo Zollo a cercarlo; il killer lo porter\u00e0 con s\u00e9 in Francia, dove si reca a trattare una partita di droga per il suo capo e dove Pagano vincer\u00e0 un'ingente somma al casin\u00f2 e sar\u00e0 una comparsa nel film di Alfred Hitchcock \"Caccia al ladro\", il cui protagonista \u00e8 Cary Grant.\nAltre trame importanti riguardano lo stesso televisore MacGuffin, il quale viene trattato come un personaggio vero, capace di pensiero e di osservare cosa avviene attorno a lui. Il televisore dalla base alleata di Agnano finir\u00e0 nel bar Aurora, da dove verr\u00e0 mandato in riparazione. Lo stesso bar Aurora \u00e8 il centro di numerosi capitoli, in cui il narratore \u00e8, in un certo senso, collettivo (usa frequentemente il \"noi\"), in cui \u00e8 presente un variegato insieme di persone accomunate dalla fede politica comunista. \u00c8 presente inoltre come personaggio il primo presidente del KGB, Ivan Serov, il quale d\u00e0 l'ordine di rapire Cary Grant.\nGiunto a Bologna per recuperare la droga, Steve deve raggiungere il confine francese per venderla a un trafficante parigino. A tale scopo ingaggia l'ex-partigiano a cui si era rivolto Pierre per andare in Jugoslavia. Pierre nel frattempo non potendo pi\u00f9 tenere le casse nel magazzino a causa di una \"soffiata\" viene ingaggiato dal contrabbandiere per la \"missione\".\nDurante lo scambio, in uno scontro a fuoco fra la banda di Luciano, Cemento, il contrabbandiere e i marsigliesi Pierre \u00e8 l'unico sopravvissuto e si ritrova coi soldi e la droga dei criminali. Gettata via la droga Pierre raggiunge Genova per fuggire in Messico ma viene raggiunto dalla notizia che il padre ha dovuto lasciare la Jugoslavia. Fuggono quindi insieme in Messico dove compreranno un bar nel quale troveranno anche un giovane avvocato cubano che cerca combattenti ed esperti in lotta partigiana da reclutare, Fidel Castro.\nDurante il trascorrere dell'anno 1954 i personaggi del bar Aurora spesso si trovano a discutere di fatti di cronaca reali come il caso Montesi o la disputa per Trieste fra Italia e Jugoslavia o la cacciata dall'Indocina dei francesi da parte di Ho Chi Min.\nCitazioni e riferimenti.\nIl personaggio di Steve Cemento, nonch\u00e9 quello pi\u00f9 secondario di Vic Trimane, sono ispirati al film \"Lucky Luciano\" di Francesco Rosi, nel quale Luciano \u00e8 \u00abcostantemente affiancato da due tagliagole in cappotto e occhiale scuro.\u00bb \"54\" contiene anche un omaggio a una scena specifica del film, nella quale Luciano viene schiaffeggiato da un uomo, che successivamente verr\u00e0 ucciso dai due sgherri di Luciano con un colpo di chiave inglese sul cranio.\nIl personaggio di Kociss \u00e8 stato invece creato con un procedimento inverso, in quanto i Wu Ming lo avevano gi\u00e0 creato e in seguito hanno \u00abstudiato una sequenza di \"Caccia al ladro\" (la scena della rissa al mercato dei fiori di Nizza) per trovare una delle comparse e dire: - Ecco Kociss!\u00bb\nIl disco.\nNel 2004 gli Yo Yo Mundi pubblicano l'album \"54\", ispirato all'omonimo romanzo del collettivo Wu Ming e frutto di una collaborazione tra la band e gli autori del libro. L'album contiene estratti del libro recitati da tre diversi attori (Marco Baliani, Giuseppe Cederna e Fabrizio Pagella), accompagnati dalla musica degli Yo Yo Mundi."}
{"id": "1821375", "revid": "22356", "url": "https://it.wikipedia.org/wiki?curid=1821375", "title": "Mammaliformes", "text": ""}
{"id": "1821384", "revid": "287204", "url": "https://it.wikipedia.org/wiki?curid=1821384", "title": "Tillaberi", "text": ""}
{"id": "1821385", "revid": "656701", "url": "https://it.wikipedia.org/wiki?curid=1821385", "title": "54 (disambigua)", "text": ""}
{"id": "1821398", "revid": "1500233", "url": "https://it.wikipedia.org/wiki?curid=1821398", "title": "Governo neoparlamentare", "text": "Il governo neoparlamentare \u00e8 una particolare forma di governo teorizzata dal politologo francese Maurice Duverger. Consiste in un rapporto fiduciario molto pi\u00f9 stretto rispetto a quanto avvenga in una repubblica parlamentare.\nL'esecutivo riceve la fiducia dal Parlamento, ma un'eventuale crisi di governo comporta l'automatico scioglimento del Parlamento.\nNel mondo.\nIn Israele.\nIn Israele tale forma di governo fu adottata con la riforma degli organi di governo. Il governo \"neoparlamentare\" o governo di legislatura, comporta l'elezione diretta del capo di governo: cos\u00ec \u00e8 stato in Israele dopo la riforma e cos\u00ec \u00e8 in Italia per quanto riguarda le regioni e gli enti locali. In Israele, tuttavia, questa forma di governo \u00e8 stata abrogata nel 2001.\nIn Italia.\nNegli enti locali, come le regioni italiane, l'organo esecutivo (il Presidente della Regione o della Provincia, o per i comuni il Sindaco) \u00e8 legato al legislativo in base al principio \"Simul Stabunt, Simul Cadent\" (\"insieme stanno, insieme cadono\").\nLa riforma costituzionale del 2005 (non approvata) prevedeva, in Italia, oltre al federalismo, anche la riforma degli organi di governo in senso \"neoparlamentare\", con la possibilit\u00e0 per\u00f2 per il parlamento, una volta sfiduciato il capo di governo, di evitare elezioni anticipate tramite la sfiducia \"costruttiva\", ossia indicando un altro possibile capo di governo.\nUn esempio del principio che lega indissolubilmente il presidente di una regione italiana all'assemblea legislativa \u00e8 dato dagli artt. 41 (commi 7-8) e 22 (comma 4) dello Statuto della regione Puglia."}
{"id": "1821401", "revid": "123384744", "url": "https://it.wikipedia.org/wiki?curid=1821401", "title": "Vorrei dirti che \u00e8 facile", "text": "Vorrei dirti che \u00e8 facile \u00e8 il singolo d'esordio di Daniele Battaglia, cantato in duetto con la cantante Brenda.\nIl singolo ottiene un inaspettato successo, riuscendo ad arrivare dopo poche settimane dalla sua uscita alla posizione numero uno dei singoli pi\u00f9 venduti in Italia.\nIl brano \u00e8 stato successivamente inserito nel primo album di Battaglia uscito nel 2008 \"Tutto il mare che vorrei\""}
{"id": "1821404", "revid": "287204", "url": "https://it.wikipedia.org/wiki?curid=1821404", "title": "Nikon FE", "text": "La Nikon FE \u00e8 una fotocamera SLR per pellicola 35\u00a0mm. Prodotta dal 1978 al 1983, \u00e8 la versione elettronica che unisce la tecnologia della Nikon EL2, evoluzione con innesto obiettivi AI della mitica Nikkormat EL, al nuovo corpo macchina introdotto con la Nikon FM, sorella meccanica.\nDal punto di vista estetico, si differenzia dalla sorella meccanica FM oltre che per la presenza sulla ghiera dei tempi della posizione \u201cA\u201d (Aperture: apertura dei diaframmi), da un pentaprisma leggermente pi\u00f9 largo e meno spigoloso e dalla possibilit\u00e0 di cambiare lo schermo di messa fuoco standard \u201cK\u201d con altri due (\u201cB\u201d ed \u201cE\u201d).\nMeccanicamente, invece, ripropone tutti i contenuti della precedente Nikon EL2 alla quale aggiunge la possibilit\u00e0 di sfruttare il motor-winder MD-11 ed MD-12, e di sostituire il dorso con un dorso datario, MF-12, disponibile come accessorio.\nI tempi disponibili, fino al 1/1000 s, possono essere selezionati manualmente oppure con priorit\u00e0 di diaframmi selezionando sulla ghiera l'opzione A. \nIn manuale, la corretta esposizione avviene per sovrapposizione dell'ago del galvanometro visibile nel mirino con l'ago di riferimento del tempo impostato.\nLa macchina non dispone di lettura TTL per il flash, funzionalit\u00e0 che sar\u00e0 introdotta solo nel 1983 dalla sua evoluzione FE2."}
{"id": "1821407", "revid": "1573940", "url": "https://it.wikipedia.org/wiki?curid=1821407", "title": "Nycticebus", "text": "Nycticebus \u00e8 un genere di primati strepsirrini della famiglia dei Lorisidi. Il genere comprende otto specie conosciute con il nome di lori lento.\nDistribuzione e habitat.\nLi si trova nel Sud-est Asiatico, dalla Cina meridionale (Yunnan) alle Filippine meridionali.\nDescrizione.\nDimensioni.\nA seconda della specie, le dimensioni variano fra i 20 ed i 40\u00a0cm, per un peso che raggiunge i 2\u00a0kg.\nAspetto.\nIl pelo \u00e8 corto e folto, principalmente di colore bruno-grigiastro: le parti ventrali sono di colore pi\u00f9 chiaro.La coda \u00e8 praticamente inesistente: le braccia sono tozze, con un pollice opponibile ed un indice ridotto ad un moncherino, ed ogni dito possiede un'unghia ben sviluppata.Gli occhi sono grandi e posti frontalmente, incorniciati da una mascherina scura: le orecchie sono piccole, nude e seminascoste nel pelo.\nBiologia.\nSi tratta di animali notturni ed arboricoli, dai movimenti lenti e cauti. Sono prevalentemente solitari, ma li si trova anche in piccoli nuclei familiari. Ogni esemplare possiede un proprio territorio, che provvede a marcare con l'urina.\nCaso raro fra i mammiferi, questi animali producono una tossina da ghiandole poste nell'incavo dei gomiti; passando le mani sulle ghiandole e masticando le secrezioni ghiandolari oppure cospargendone i propri cuccioli, questi animali dispongono di un'efficace protezione chimica.\nAlimentazione.\nSi tratta di insettivori che all'occasione non disdegnano integrare la propria dieta con piccoli vertebrati e (seppur raramente) con frutta matura. Per catturare la preda, vi si avvicinano lentamente, per poi compiere uno scatto improvviso quando sono a poca distanza da essa.\nTassonomia.\nAl genere sono ascritte le seguenti specie:"}
{"id": "1821408", "revid": "16739287", "url": "https://it.wikipedia.org/wiki?curid=1821408", "title": "Mafra (Santa Catarina)", "text": ""}
{"id": "1821412", "revid": "287204", "url": "https://it.wikipedia.org/wiki?curid=1821412", "title": "Nidda (fiume)", "text": "La Nidda \u00e8 un fiume della Germania. \u00c8 affluente del Meno e scorre interamente nel land dell'Assia.\nCorso.\nNasce dal gruppo montuoso del Vogelsberg, nei pressi del comune di Schotten, poi attraversa la diga del Niddastausee, i comuni di Nidda, Niddatal, Karben e Bad Vilbel, quindi entra nell'area metropolitana di Francoforte sul Meno e, a 98\u00a0km dalla sorgente, affluisce nel Meno all'altezza di H\u00f6chst, una frazione di Francoforte. Pochi chilometri dopo, il Meno affluisce a sua volta nel Reno.\nNegli anni venti e sessanta la portata della Nidda fu regolata per ridurre il rischio di inondazioni. Il letto del fiume fu reso rettilineo e i numerosi meandri furono isolati da esso, diventando di fatto degli specchi di acqua stagnante.\nNel 1993 il corso della Nidda \u00e8 stato riportato parzialmente al suo stato originario. Attualmente le rive della Nidda sono accompagnate da un percorso ciclabile per quasi tutta la lunghezza del fiume."}
{"id": "1821414", "revid": "1149807", "url": "https://it.wikipedia.org/wiki?curid=1821414", "title": "Shaman King", "text": " \u00e8 un manga \"sh\u014dnen\" di Hiroyuki Takei serializzato sulla rivista settimanale \"Weekly Sh\u014dnen Jump,\" edita da Sh\u016beisha, dal 30 giugno 1998 al 30 agosto 2004. In seguito i vari capitoli sono stati raccolti in 32 \"tank\u014dbon\" pubblicati dal 3 dicembre 1998 al 5 gennaio 2005. Nel 2017, la casa editrice K\u014ddansha ha acquistato i diritti della serie e l'ha rilanciata, pubblicando digitalmente (dal 2018) e successivamente su supporto cartaceo (da giugno 2020) i 35 \"tank\u014dbon\" che ne raccolgono l'edizione definitiva.\nIl manga \u00e8 stato adattato in due serie televisive anime e tre speciali che fungono da episodi riassuntivi.\nTrama.\nYoh Asakura \u00e8 il discendente di un'antichissima famiglia di sciamani. Fin da piccolo \u00e8 in grado di vedere gli spiriti e, anzich\u00e9 ignorarli o essere spaventato da loro, tende sempre a farci amicizia. Il suo desiderio pi\u00f9 grande \u00e8 vivere in tranquillit\u00e0.\nLa storia si apre a Tokyo, dove il ragazzino sciamano inizia a frequentare la scuola insieme a Manta, che, incontrato in un cimitero, scopre le sue abilit\u00e0 di intermediario con gli spiriti e diviene un suo grandissimo amico. Yoh si trova a Tokyo per partecipare allo Shaman Fight, ossia un torneo tra sciamani che si svolge ogni 500 anni per eleggere lo Shaman King, il messia che trasforma la grande distruzione di questo mondo in una grande rigenerazione, unendosi al Grande Spirito e diventando il pi\u00f9 potente sciamano sulla terra.\nL'abilit\u00e0 di uno sciamano consiste nel riuscire a controllare gli spiriti, a potersi fondere con loro (come una vera e propria possessione) e quindi a ricevere le loro abilit\u00e0 finch\u00e9 dura la possessione e in seguito a fondere gli spiriti nei \"veicoli\" (la katana di Yoh ad esempio) pi\u00f9 consoni alla natura del fantasma, in modo da poter sfruttare al massimo il potere dello spirito.\nYoh incontrer\u00e0 Amidamaru, lo spirito di un samurai potentissimo vissuto 600 anni prima e morto dopo il tradimento del proprio padrone che lo ha mandato a morte. Restio all'inizio a unirsi a Yoh, in seguito lo spadaccino diventer\u00e0 uno dei personaggi inseparabili del protagonista.\nRen Tao, discendente anch'egli di un'antichissima famiglia di sciamani, sar\u00e0 il suo pi\u00f9 grande rivale. Un cambio significativo avviene quando la famiglia Asakura viene a sapere che al torneo parteciper\u00e0 anche la reincarnazione di Hao Asakura, vissuto pi\u00f9 di 1000 anni prima, e colui che ha reso gli Asakura la famiglia sciamanica pi\u00f9 potente del Giappone, e divenuto all'epoca il pi\u00f9 potente sciamano esistito. Dopo essere stato sconfitto e ucciso, Hao si \u00e8 reincarnato nel grembo della madre di Yoh ed \u00e8 quindi, al tempo del protagonista, il suo fratello gemello. Hao \u00e8 malvagio, e vuole diventare Shaman King per costruire un regno sciamanico sulla terra eliminando gli esseri umani. Compito di Yoh e del suo gruppo sar\u00e0 quindi di battere Hao. Dopo la presentazione dei vari personaggi della vicenda, la maggior parte dei numeri della collana \u00e8 incentrata sui preliminari dello Shaman Fight e sullo svolgimento della prima parte del torneo.\nProprio negli ultimi numeri lo Shaman Fight verr\u00e0 interrotto, in quanto il gruppo del protagonista, nonostante gli allenamenti, non \u00e8 in grado nemmeno lontanamente di sconfiggere Hao (il valore del suo Furyoku, cio\u00e8 la forza sciamanica, \u00e8 di 1.250.000, mentre quello di Yoh alla fine ne \u00e8 circa un decimo). Hao quindi verr\u00e0 incoronato Shaman King. L'incoronazione, insieme all'assimilazione al Grande Spirito, \u00e8 preceduta da alcune ore di letargo, nelle quali il futuro re \u00e8 assolutamente indifeso; Yoh e gli altri tenteranno di uccidere Hao in questo lasso di tempo, ma per farlo dovranno combattere contro i Pache, una trib\u00f9 indiana che organizza il torneo. Gli scontri comportano notevoli perdite, e arrivati all'ultimo plant scoprono la vera natura della tecnologia pache: un alieno giunto sulla terra condivise con loro la sua tecnologia dando origine a strumenti come l'Oracle Bell.\nHao si risveglia finalmente come Shaman King, assorbendo le anime di Yoh, dei suoi compagni e dei Pache. Dopo aver affrontato i cinque spiriti della natura, \u00e8 decisamente in vantaggio, ma l'avvento di Manta e di tutti gli altri personaggi apparsi nel manga far\u00e0 dubitare il suo cuore; Anna gli porta l'anima della madre, che lo rimproverer\u00e0 e lo spinger\u00e0 a chiedere scusa a tutti.\n\"Le Terme di Funbari\".\nNon \u00e8 chiaro se i protagonisti siano riusciti a sconfiggere realmente Hao. Diversi anni dopo, il figlio di Yoh e Anna, Hana, assieme a Ryu, che \u00e8 al servizio della famiglia Asakura, deve liberare Chocolove dalla prigione e andare a richiamare tutti i guerrieri leggendari che hanno partecipato alla fase finale dello \"Shaman Fight\". Tutto rimane ancora irrisolto, considerando anche il fatto che Hana non conosce i suoi veri genitori, essendo convinto che Tamao sia sua madre.\nPoi per\u00f2 i guerrieri leggendari si riuniscono. Dapprima Horo Horo, Lyserg e Chocolove, che vogliono incontrarsi con Yoh, rivedono Ren, che con loro grande sorpresa tiene in braccio suo figlio Men. Si trovano poi ad attendere insieme il protagonista, che \u00e8 ancora all'aeroporto, dove si \u00e8 perso insieme ad Anna. Yoh torna a casa, e trova Ren e gli altri. Finalmente il piccolo Hana vede suo padre: Yoh incontra il figlio e, nel luogo dove Manta e Yoh si incontrarono per la prima volta, Hao, rimasto ragazzo, guarda la scena insieme a Matamune.\nI livelli dello spirito.\nPossessione.\nUno spirito, in genere malvagio o con cattive intenzioni, possiede il corpo di una persona senza che questa ne abbia il controllo. Non \u00e8 un'abilit\u00e0 sciamanica e lo spirito pu\u00f2 possedere chiunque.\nUnione con lo spirito.\nOgni sciamano \u00e8 in grado di vedere gli spiriti ed \u00e8, inoltre, in grado di unirsi con il proprio spirito custode o anche con altri spiriti che accettino di mettere al servizio dello sciamano le loro abilit\u00e0. La forma di unione \u00e8 una specie di possessione del corpo da parte dello spirito, ma controllata. Lo sciamano resta cosciente e ha il pieno controllo di s\u00e9 stesso usufruendo, per\u00f2, delle abilit\u00e0 che lo spirito aveva quando era in vita. Questo stato di unione, nel caso degli spiriti poco amichevoli, pu\u00f2 anche essere surclassata dallo spirito che sopprime la personalit\u00e0 dello sciamano controllando interamente il corpo. In questo caso, una particolare forza di volont\u00e0 pu\u00f2 interrompere il controllo ed espellere lo spirito avverso. Per alcuni sciamani, l'unione rappresenta una sottomissione dello spirito, come pensava Ren Tao, per altri uno stato di collaborazione e di amicizia con il proprio spirito.\nControllo dello spirito.\nInvece di immettere nel proprio corpo lo spirito, esso viene immesso all'interno di un oggetto o un'arma. Questo tipo di possessione fa in modo di far incarnare lo spirito attraverso qualcosa di materiale e fargli prendere forma reale e consistente. L'oggetto in cui lo spirito viene riversato prende alcuni tratti caratteristici e alcuni dei poteri dello spirito; questo stadio comprende diversi livelli.\nAll'inizio lo spirito in questo stato non pu\u00f2 parlare, e il livello di forza e potere che l'oggetto eredita dallo spirito \u00e8 basso.\nMan mano che il livello dello sciamano aumenta, lo spirito ha pi\u00f9 presenza e forza in questo stadio e l'oggetto aumenta i tratti caratteristici dello spirito e la quantit\u00e0 di energia emessa. Il controllo dello spirito consuma una particolare tipologia di energia che lo sciamano possiede, chiamata furyoku. Essa aumenta con la forza e l'esperienza dello sciamano, e rappresenta anche la forza dello sciamano stesso. Il furyoku viene speso per infondere l'energia dello spirito all'interno dell'oggetto o dell'arma; in base alla quantit\u00e0 di furyoku inserito, l'arma o l'oggetto acquisisce sempre pi\u00f9 forza e sempre pi\u00f9 tratti caratteristici dello spirito incanalato al suo interno, fino a prendere la forma dello spirito, in dimensioni colossali. Il furyoku non si esaurisce nel tempo ma, se il controllo dello spirito viene interrotto, servir\u00e0 altro furyoku per creare un nuovo controllo. L'oggetto usato per creare il controllo dello spirito viene chiamato mezzo.\nFusione con lo spirito.\nParla per la prima volta di questo tipo di tecnica Choko Love, uno degli ultimi acquisti della squadra di Yoh e i suoi amici. Lui \u00e8 in grado di eseguire il controllo dello spirito prendendo al contempo parte dei poteri e delle abilit\u00e0 del suo spirito custode, come l'agilit\u00e0 di un ghepardo, il fiuto, la velocit\u00e0 tenendo contemporaneamente l'energia dello spirito sugli artigli che ha sulle dita che gli conferiscono la forza nello scontro.\nControllo dello spirito gigante.\n\u00c8 un livello avanzato del normale controllo dello spirito. Quando il furyoku dello sciamano diventa incredibilmente elevato, esso si pu\u00f2 permettere di incanalare moltissimo furioku nel proprio mezzo sino a generare una riproduzione gigante del proprio spirito. Esso combatte poi, proprio come se fosse fisico, reale e tangibile ma, esattamente come qualsiasi controllo dello spirito, un colpo particolarmente potente pu\u00f2 spezzarlo rendendo necessario creare un nuovo controllo. Solitamente gli spiriti, come ad esempio Bason di Tao Len o Kororo di Horo Horo, cambiano aspetto durante il controllo dello spirito gigante diventando pi\u00f9 simili a robot giganti.\nControllo del doppio spirito.\nNon \u00e8 un vero e proprio livello di utilizzo dello spirito. Esattamente come la fusione o il controllo dello spirito gigante \u00e8 una variante del controllo dello spirito. Questa variante si vede per la prima volta in Ryu che possiede due spiriti: Tokageroh e lo Yamata no Orochi. Ryu trova il modo di controllare contemporaneamente entrambi gli spiriti inserendo lo Yamatano nei capelli di Tokageroh conferendogli un'abilit\u00e0 simile ai capelli della gorgone, capelli fatti di serpenti che possono, all'occorrenza, attaccare, colpire, afferrare o difendere.\nDoppio mezzo.\nAvviene solo quando uno sciamano diventa incredibilmente forte e ha un'incredibile quantit\u00e0 di furyoku. Avendone enormi quantit\u00e0, esso ne mette parte in un oggetto e parte in un altro usando come tramite lo stesso spirito che, non potendosi duplicare, fonde i due mezzi creandone uno solo estremamente potente. Secondo le dichiarazioni di Anna, si possono utilizzare molti mezzi insieme per aumentare esponenzialmente il mezzo e la forza del proprio attacco. Il risultato del doppio mezzo \u00e8 una fusione degli aspetti dei due mezzi e dello spirito in una versione molto elaborata.\nLe cinque punte della stella.\nL'unico sciamano che ha raggiunto questo livello \u00e8 Hao Asakura. Le prime quattro punte della stella corrispondono ai quattro elementi: fuoco, aria, acqua e terra. La quinta punta esula dal mondo materiale e rende possibile per lo sciamano andare e tornare da questo mondo a piacimento, reincarnandosi ogni 500 anni in una nuova persona per poter prendere parte allo Shaman Fight e ottenere cos\u00ec il potere dello Spirit King con cui controllare il suo mondo di sciamani. Le prime quattro punte conferiscono allo sciamano la facolt\u00e0 di controllare gli elementi: Hao, ad esempio, riesce a mutare la struttura del suo spirito di fuoco in acqua, quando un membro degli X-Laws tenta di annullare il suo mezzo che \u00e8 l'aria. La quinta punta, invece, conferisce un certo grado di immortalit\u00e0 che consente di reincarnarsi ogni volta che vuole in una persona scelta da lui, e conferisce anche il potere di passare ogni volta che vuole dal mondo reale a quello degli spiriti e viceversa (potere simile al teletrasporto). Il controllo delle cinque punte della stella fa di Hao lo sciamano pi\u00f9 potente mai visto. I suoi poteri sono di gran lunga pi\u00f9 grandi di quelli di qualsiasi altro sciamano. Ha il pieno controllo del suo spirito e, inoltre, \u00e8 l'unico a usare come mezzo l'aria, possiede un furioku quasi infinito e la capacit\u00e0 di divorare gli altri spiriti per aggiungere la loro essenza alla propria scorta di furyoku.\nMedia.\nManga.\nIl manga \"Shaman King\" \u00e8 stato scritto da Hiroyuki Takei e pubblicato sulla rivista \"Weekly Sh\u014dnen Jump\" in Giappone. Conta 289 capitoli raccolti in 32 volumi e circa 16 capitoli extra, e alla fine un breve racconto conclusivo chiamato \"Le Terme di Funbari\". Nel 2008, il manga \u00e8 stato ristampato in Giappone nella versione \"kanzenban\", in cui Takei ha riveduto e corretto numerose tavole e ha disegnato 16 capitoli aggiuntivi che costituiscono un nuovo e pi\u00f9 completo finale dell'opera. In totale sono stati pubblicati 27 volumi, pubblicati sul mercato da marzo 2008 ad aprile 2009 a cadenza bisettimanale. Nel 2018, K\u014ddansha (nuova proprietaria della serie di Shaman King) ha pubblicato in formato e-book una nuova edizione definitiva (\"kanketsuban\") dell'opera, contenente il materiale precedentemente raccolto nella \"kanzenban\"; a giugno 2020 \u00e8 iniziata la pubblicazione cartacea della nuova edizione che conter\u00e0 35 \"tank\u014dbon\" messi in vendita tre alla volta con cadenza mensile (fatta eccezione per giugno 2020, in cui ne sono stati messi in vendita cinque).\nIn America del Nord il manga \u00e8 stato pubblicato inizialmente da Viz Media a capitoli sulla rivista mensile \"Sh\u014dnen Jump\" a partire dal 2003, ma ha smesso di uscire nel settembre 2007 per permettere la pubblicazione pi\u00f9 frequente degli albi monografici. In seguito la serie \u00e8 stata edita solo in volumi rilegati, concludendo la pubblicazione il 4 gennaio 2011. A ottobre 2020, ComiXology e Kodansha USA hanno pubblicato digitalmente l'edizione K\u014ddansha composta da 35 e-book; a marzo 2021, con cadenza mensile, inizier\u00e0 la pubblicazione cartacea della suddetta edizione sotto forma di 11 volumi omnibus 3-in-1 da 600 pagine.\nIn Italia, il manga \u00e8 stato pubblicato all'interno della collana mensile \"Dragon\" della casa editrice Star Comics in 32 volumi dal 3 giugno 2003 al 4 settembre 2006. Una ristampa intitolata \"Perfect Edition\", basata sull'edizione \"kanzenban\" giapponese di 27 volumi, \u00e8 stata pubblicata sempre da Star Comics dal 3 novembre 2010 al 2 gennaio 2013 con cadenza mensile. Sempre Star Comics pubblica con cadenza mensile la \"Final Edition,\" basata sulla \"kanketsuban\" di K\u014ddansha di 35 volumi, a partire dal 31 marzo 2021.\nSequel e spin-off.\nIl 10 novembre 2011, una serie di one-shot chiamati \"zero stories\" che narrano in maniera pi\u00f9 dettagliata il passato di Yoh Asakura e degli altri personaggi ha iniziato la serializzazione sulla rivista giapponese \"Jump X\". Nello stesso numero, dove \u00e8 stata pubblicata la prima \"zero story\", Sh\u016beisha ha annunciato la pubblicazione di un sequel al manga intitolato a partire dal 10 aprile 2012; la serie narra le vicende di come Hana Asakura sia diventato uno sciamano. Entrambe le serie si sono concluse nel numero di \"Jump X\" del 10 ottobre 2014. Le varie \"zero stories\" sono state poi raccolte in due volumi \"tank\u014dbon\" intitolati \"Shaman King: Zero\", i quali sono usciti rispettivamente il 10 maggio 2012 e il 19 gennaio 2015. Invece i capitoli della serie \"Flowers\" sono stati raggruppati in sei volumi usciti tra il 10 agosto 2012 e il 19 dicembre 2014. Successivamente l'editore K\u014ddansha ha ripubblicato entrambe le serie in un nuovo formato.\nNel dicembre 2017, sempre K\u014ddansha ha annunciato la pubblicazione di un nuovo arco narrativo sulla rivista \"Shonen Magazine Edge\". Quest'ultimo porta il nome di , il quale \u00e8 preceduto da tre capitoli che fungono da prologo usciti il 17 aprile 2018, mentre la storia regolare ha avuto inizio solamente il 17 maggio successivo. Il primo volume \"tank\u014dbon\" \u00e8 uscito il 15 novembre 2018. Il manga \u00e8 andato in pausa da dicembre 2018 a giugno 2019, per un totale di sei mesi. Nel terzo volume reso disponibile sul mercato il 17 dicembre 2019, viene annunciato che la storia si sta avvicinando al suo climax. L'opera \u00e8 andata di nuovo in pausa a fine settembre 2021.\nUn manga spin-off intitolato e disegnato da Jet Kusamura, \u00e8 stato lanciato su \"Shonen Magazine Edge\" il 15 giugno 2018. Il primo volume \"tank\u014dbon\" \u00e8 stato pubblicato il 15 novembre 2018. Dopo un'interruzione tra gennaio e maggio 2019, \"Red Crimson\" si \u00e8 concluso il 17 gennaio 2020, con il quarto e ultimo volume uscito il 17 marzo 2020. Un altro spin-off, sempre a cura di Kusamura, intitolato , viene pubblicato dal 17 aprile 2020 su \"Shonen Magazine Edge\".\nUn altro spin-off illustrato da Ky\u014d Nuesawa, intitolato , \u00e8 iniziato sul numero di gennaio 2021 della rivista \"sh\u014djo\" \"Nakayoshi\" di K\u014ddansha, pubblicato il 1\u00ba dicembre 2020. Il primo volume \"tank\u014dbon\" \u00e8 uscito il 15 aprile 2021.\nIn Italia sia \"Shaman King: Zero\" che \"Shaman King Flowers\" sono stati pubblicati da Star Comics, il primo dal 2 novembre 2013 al 1\u00ba ottobre 2015, il secondo dal 2 aprile 2014 al 2 luglio 2015.\nAnime.\nSerie 2001.\nDurante la pubblicazione del manga fu prodotta una serie anime, diretta da Seiji Mizushima, co-produttore di TV Tokyo, Nihon Ad Systems e Xebec, e trasmessa su TV Tokyo. In una fase iniziale della produzione, Takei stesso ha aiutato lo staff dell'anime. Tuttavia, ha presto lasciato lo staff a causa dei suoi limiti di tempo mentre lavorava al manga. La serie adatta i primi novanta capitoli dell'opera cartacea, dopodich\u00e9 prosegue con una trama originale. Nel settembre 2020, Mizushima ha affermato che il motivo per cui la seconda parte dell'anime era diversa dal manga non era stata una sua decisione ma una richiesta da parte di Sh\u016beisha.\nIn Giappone la prima serie and\u00f2 in onda su TV Tokyo dal 4 luglio 2001 al 25 settembre 2002 per un totale di 64 episodi a cui si aggiungo 3 speciali riassuntivi. Le sigle di apertura originali sono \"Over Soul\" (ep. 1-34) e \"Northern Lights\" (ep. 35-64) entrambe cantate da Megumi Hayashibara mentre quelle di chiusura sono \"Trust You\" (ep. 1-34), \"Omokage\" (ep. 35-63) entrambe di Megumi Hayashibara e \"Tamashii kasanete\" (ep. 64) di Yuko Sato.\nLa serie animata \u00e8 stata acquistata dagli Stati Uniti, dove la 4Kids Entertainment ha modificato gli episodi con numerosi tagli e censure nelle scene, nei dialoghi, nei nomi di alcuni personaggi e nella colonna sonora. Di conseguenza l'edizione italiana segue quella statunitense, mantenendo per\u00f2 gran parte dei nomi dell'edizione originale. I tre special sono tuttora inediti in Italia.\nIn Italia venne trasmessa su Italia 1 dal 29 agosto 2005, inizialmente il luned\u00ec, mercoled\u00ec e venerd\u00ec all'ora di pranzo, ma dopo le festivit\u00e0 natalizie fu spostata tutti i sabati mattina a partire dal 14 gennaio 2006, finendo per concludersi il 1\u00ba aprile dello stesso anno. In seguito l'anime \u00e8 stato replicato su Jetix dall'11 settembre 2006 (tutti i giorni) e poi su Italia 2 a partire dall'8 luglio 2011 all'interno del contenitore \"Wonder Jap\" (ogni venerd\u00ec sera). Nella versione italiana, su Italia 1 e Italia 2, venne adoperata la sigla italiana intitolata \"Shaman King\" cantata da Marco Masini mentre su Jetix e nell'edizione in DVD quella statunitense, \"To be Shaman King\".\nSerie 2021.\nAll'Otakon 2015, l'ex presidente di Madhouse e poi presidente di MAPPA, Masao Maruyama ha espresso il suo desiderio di lavorare ad un reboot di \"Shaman King\". Il 14 febbraio 2017, Hiroyuki Takei rivela su Twitter di aver rifiutato i piani per la realizzazione di una nuova serie animata basata sul suo manga poich\u00e9 era faticoso utilizzare le voci e musiche originali dell'anime del 2001 a causa dei costi del budget.\nNel giugno 2020 venne annunciato che ci sarebbe stato un nuovo adattamento anime di tutti i volumi del manga e che sarebbe stato trasmesso a partire dal 1\u00ba aprile 2021 su TV Tokyo e altre emittenti affiliate. L'anime \u00e8 prodotto dallo studio Bridge e diretto da Joji Furuta, la sceneggiatura invece \u00e8 affidata a Sh\u014dji Yonemura, mentre la colonna sonora \u00e8 curata da Y\u016bki Hayashi. Y\u014dko Hikasa \u00e8 la doppiatrice di Yoh Asakura, mentre Megumi Hayashibara, Katsuyuki Konishi e Minami Takayama sono tornati a reinterpretare i rispettivi ruoli di Anna Kyoyama, Amidamaru e Hao Asakura come nella serie del 2001. I diritti internazionali sono stati acquistati da Netflix. La serie presenter\u00e0 un totale di 52 episodi. Le sigle di apertura e chiusura sono, rispettivamente, \"Soul Salvation\" e (ep. 1-13) cantate da Megumi Hayashibara. Successivamente sono stati adoperati i brani \"Get up! Shout!\" di Nana Mizuki in apertura e \"Adieu\" di Yui Horie in chiusura. La terza sigla di chiusura \u00e8 invece \"Hazuki\" del gruppo saji.\nIn Italia la serie viene distribuita da Netflix a partire dal 9 agosto 2021.\nVideogiochi.\nDalla serie sono stati tratti diversi videogiochi.\nI primi due della saga sono \"Shaman King Chou Senjiryokketsu: Meramera Version\" e \"Shaman King Chou Senjiryokketsu: Funbari Version\", sviluppati da Studio Saizensen e pubblicati da King Records il 21 dicembre 2001 per Game Boy Color solamente in Giappone. Entrambi sono degli strategici a turni basati su delle carte, i titoli presentano alcune differenze a seconda della versione giocata, ma il gameplay rimane il medesimo. Al momento dell'uscita, i quattro recensori della rivista \"Famits\u016b\" hanno dato un punteggio di 25/40.\nAlcuni mesi dopo usc\u00ec \"Shaman King: Spirit of Shamans\", un picchiaduro a incontri sviluppato da Dimps e pubblicato da Bandai il 6 giugno 2002 come uno degli ultimi titoli per PlayStation, anche in questo caso solo in madre patria. Tale titolo ricevette un punteggio di 26/40 da \"Famits\u016b\". Nel corso dello stesso anno arrivarono anche \"Shaman King Chou Senjiryokketsu 2\" per Game Boy Advance il 26 luglio, il quale funge da seguito al primo capitolo uscito su Game Boy Color e che ricevette un punteggio di 25/40 da \"Famits\u016b\", \"Shaman King: Mirai no ishi\" per WonderSwan Color il 29 agosto, il quale ricevette un punteggio di 27/40 da \"Famits\u016b\", e che rappresenta il primo gioco di ruolo della serie ed infine \"Shaman King: Chou Senjiryokketsu 3\", terzo ed ultimo capitolo della saga omonima, uscito il 13 dicembre sempre su Game Boy Advance. Come per i casi precedenti, anche questi videogiochi rimasero confinati in Giappone.\nIl 28 marzo 2003 venne distribuito \"Shaman King: Soul Fight\" per GameCube, un picchiaduro in 3D in cel-shading. Nel videogioco sono compresi ventisei personaggi e cinque modalit\u00e0 di gioco fra cui scegliere: Storia, Shaman Fight, Tutorial, Shaman King e Omake. Shaman King: Soul Fight! \u00e8 l'unico titolo della serie ad essere stato sviluppato dalla Tuning Electronic, un'azienda specializzata nei videogiochi a basso budget. Un titolo piuttosto simile, \"Shaman King: Funbari Spirits\", sbarc\u00f2 su PlayStation 2 l'8 aprile 2004, che per\u00f2 presenta dei classici incontri in scenari ben meno vasti. Quest'ultimo utilizza un sistema di combattimento molto semplice, molto simile a quello dei picchiaduro 2D, nonostante si tratti di un 3D. Il gioco ha diverse modalit\u00e0: sfida a due giocatori, modalit\u00e0 avventura, modalit\u00e0 mini game e una modalit\u00e0 a gioco libero di allenamento. Il videogioco utilizza i doppiatori originali dell'anime del 2001. Tutti i personaggi della serie sono presenti e sono utilizzabili, insieme ad alcuni realizzati appositamente per il gioco. Anche questi due giochi non sono mai usciti dal confine giapponese.\nCon l'avvento della distribuzione internazionale dell'anime, arrivarono alcuni titoli destinati esclusivamente al mercato americano ed europeo. Il primo di questi \u00e8 ', uscito il 9 novembre 2004 in Nord America e il 25 novembre 2005 in Europa su PlayStation 2, \u00e8 un gioco di ruolo alla giapponese. Konami distribu\u00ec anche \"Shaman King: Master of Spirits\" il 9 novembre 2004 e il 16 settembre 2005, rispettivamente in Nord America e in Europa, per Game Boy Advance. Si tratta di un'avventura dinamica, pi\u00f9 precisamente appartenente al sottogenere metroidvania, con meccaniche molto simili a quelle di ', sempre di Konami.\nSul mercato americano giunsero due ulteriori giochi di ruolo per Game Boy Advance, \"Shaman King: Legacy of the Spirits, Soaring Hawk\" e \"Shaman King: Legacy of the Spirits, Sprinting Wolf\", entrambi usciti l'8 febbraio 2005, si tratta anche in questo caso dello stesso gioco ma con alcune differenze a seconda della versione giocata. L'ultimo titolo videoludico della serie \u00e8 \"Shaman King: Master of Spirits 2\", seguito del primo \"Master of Spirits\" e che mantiene le stesse meccaniche di gioco, usc\u00ec il 2 agosto 2005 in Nord America e il 17 febbraio 2006 in Europa.\nI personaggi della serie sono apparsi assieme ad alcuni dei protagonisti di altri manga pubblicati su \"Weekly Sh\u014dnen Jump\" nei videogiochi picchiaduro crossover \"Jump Super Stars\" e \"Jump Ultimate Stars\" entrambi per Nintendo DS.\nYoh doveva apparire originariamente nel videogioco \"J-Stars Victory Vs\", tuttavia l'idea fu scartata nella versione finale.\nIl 17 maggio 2021 \u00e8 stato annunciato da Studio Z un videogioco per smartphone intitolato \"Shaman King: Funbari Chronicle\" sviluppato per i dispositivi iOS e Android. Le pre-registrazioni sono possibili a partire dal luglio successivo mentre la versione completa \u00e8 uscita l'8 dicembre 2021.\nAccoglienza.\nPubblico.\nA novembre 2011, la serie manga originale di 32 volumi ha venduto oltre 26 milioni di copie in Giappone. A marzo 2020, il manga aveva oltre 35 milioni di copie in circolazione. A marzo 2021, il manga aveva pi\u00f9 di 38 milioni di copie in circolazione. I nuovi volumi \"Shaman King Kanzenban\" sono stati classificati nella lista dei manga pi\u00f9 venduti in Giappone, cos\u00ec come la sua guida, entrambi i volumi \"Zero\", i primi quattro volumi di \"Flowers\", e il primo volume di \"The Super Star\". I volumi della serie sono stati classificati negli elenchi dei manga pi\u00f9 venduti negli Stati Uniti come \"The New York Times\", Nielsen BookScan e Diamond Comic Distributors. Nel 2008, \"Shaman King\" \u00e8 stata la 24\u00b0 miglior propriet\u00e0 manga del Nord America secondo ICv2, sulla base delle vendite per l'intero anno 2008. L'adattamento anime del 2001 \u00e8 stato anche presentato pi\u00f9 volte nella classifica della TV giapponese, con l'ultimo episodio con uno \"share\" del 9,5%. \"Shaman King\" \u00e8 stato votato il sesto miglior anime del 2001 dai lettori di Animage. Nel 2005, la rete televisiva giapponese TV Asahi ha condotto un sondaggio online \"Top 100\" e l'adattamento anime di \"Shaman King\" si \u00e8 classificato al 47\u00ba posto. Inoltre, in Giappone furono vendute circa 165 milioni di carte del gioco di carte collezionabili.\nCritica.\nJustin Freeman di Anime News Network ha criticato il primo volume del manga in quanto faceva troppo affidamento sugli spiriti come un \"deus ex machina\", affermando che \u00e8 ci\u00f2 che \"pone la serie sulla strada sbagliata\". D'altra parte, Alexander Hoffman di Comics Village ha dichiarato che \"in questo primo romanzo, lasciare che le relazioni tra Yoh, Amidamaru e Manta si concretizzino \u00e8 pi\u00f9 importante dello sviluppo di ogni entit\u00e0 spirituale che si presenta\". Holly Ellingwood di Active Anime ha detto di essere affascinata da come era Takei capace di prendere diversi miti e credenze culturali e di \"fonderli con gli sfondi dei personaggi\". Lori Henderson di Manga Life ha citato il fatto che ogni personaggio, anche i cattivi, \"ha un motivo per combattere\" e le loro \"lotte interne\" cos\u00ec come i combattimenti stessi sono la ragione principale per cui considerate \"Shaman King\" come \"un titolo divertente\". Un recensore di \"The Star\" ha elogiato lo sviluppo dei personaggi e la capacit\u00e0 di Takei di crearne \"di nuovi interessanti in ogni volume\", lodando \"il loro retroscena e le loro personalit\u00e0 uniche\". John Jakala di Anime News Network ha commentato di essere rimasto colpito dalla grafica \"unica\", \"in stile graffiti\" della serie. Sebbene etichettato il suo tratto come \"sciocco\", Sheena McNeil di Sequential Start ha espresso che \"\u00e8 fluido e ben dettagliato con espressioni eccellenti\". McNeil ha ritenuto che Takei abbia fatto \"un lavoro meraviglioso nel portare lo sciamano ai giorni nostri, ma mantenerlo una storia di fantasia\". Ellingwood ha dichiarato che \"l'azione vibrante\", i \"colpi di scena fantasiosi e un mondo creativo\" la rendono \"una serie \"sh\u014dnen\" unica ed elegante\".\nEduardo Chavez di Mania ha affermato che \"Shaman King\" pu\u00f2 \"premere tutti i pulsanti giusti un volume\" ma \"potrebbe essere una noia completa\" nel successivo. Cathleen Baxter di \"School Library Journal\" ha commentato che \"Shaman King\" ha \"un'azione senza sosta\" con \"tipici personaggi \"sh\u014dnen\" e stili di battaglia\". La trama \u00e8 \"facile da seguire e manterr\u00e0 l'interesse del lettore\". Margaret Veira di Active Anime, tuttavia, ha sostenuto che la trama diventa pi\u00f9 complessa con il progredire della serie, mentre il critico di fumetti Jason Thompson lo ha commentato dal volume 20 \"sembrava deviare dai binari\". Secondo il critico oltre a un calo delle stile di disegno \u00e8 diminuito anche il numero dei combattimenti; Thompson ha scritto: \"il loro nemico ... pu\u00f2 essere imbattibile solo con la forza, quindi la trama si allontana dalle battaglie e si sposta verso tradimenti inaspettati, relazioni tra i personaggi e schemi intelligenti (e confusi), piuttosto che semplici tecniche di combattimento\". L'ultimo volume, in particolare, \"potrebbe lasciare alcuni lettori a sentirsi imbrogliati\", ha detto Leroy Douresseaux di Comic Book Bin. Anche Thompson \u00e8 rimasto deluso dalla conclusione del 2004, ma ha scritto che la versione \"kanzenban\" ha \"un grande finale\", il cui \"climax trascendentale non \u00e8 molto diverso da \"Akira\" di Katsuhiro \u014ctomo, o per molti fumetti americani sugli esseri con il potere supremo\".\nFrancesca Guarracino di MangaForever recens\u00ec i primi quattro volumi della \"Perfect Edition\" trovando il tratto di Takei come pulito e spesso, vantava di uno stile accattivante che si faceva notare per la semplicit\u00e0 delle linee e la pulizia del segno. Le scenografie si rivelavano essenziali, cos\u00ec come anatomie, che davano vita a figure che variavano dal grottesco al chibi, con una propensione alla rappresentazione in stile deformed, senza trascurare i dettagli distintivi di ciascun personaggio. Secondo Guarracino l'edizione \"kanzenban\" presentava numerose rifiniture, con una maggior cura degli sfondi e del costume design, grazie a un migliore uso di retini e sfumature che donavano profondit\u00e0 senza appiattirle, finendo per porre rimedio all'eccessiva semplicit\u00e0 che caratterizzava la prima versione. Le tavole erano ordinate ma dinamiche, con una regia in grado di enfatizzare in modo efficace le vicende, garantendo la scorrevolezza delle sequenze d'azione, per pagine di ampio respiro e di massima leggibilit\u00e0. Ognuno dei personaggi era ben caratterizzato e definito, puntando su una serie di elementi classici, che risultavano piacevolmente amalgamati tra loro, in linea con lo stile che caratterizzava da sempre le storie pubblicate su \"Sh\u014dnen Jump\". L'iniziale struttura episodica cede velocemente spazio a una trama di pi\u00f9 ampio respiro, che gi\u00e0 dal secondo volume si strutturava in modo compiuto, lasciando intravedere la linea di fondo che guidava lo sviluppo della storia, che peraltro procedeva con un ritmo sostenuto che catturava l'attenzione del lettore. \"Shaman King\" si rivelava una lettura piacevole e fresca, con la giusta dose di umorismo e azione, a cui si andava ad aggiungere una serie di personaggi stravaganti che non potevano non conquistare il lettore.\nJessica Lazzarotti di Everyeye.it trov\u00f2 che alcuni aspetti che avevano contribuito a rendere \"Shaman King\" uno dei manga pi\u00f9 apprezzati erano l'incredibile maturit\u00e0 del protagonista, la cui saggezza in pi\u00f9 occasioni confortava anche il suo spirito, cos\u00ec come l'arte di Takei, caratterizzata da occhi espressivi, linee spesse che risaltavano sulla pagina, insieme alla spiccata capacit\u00e0 dell'autore di creare character design unici e divertenti. Lazzarotti lod\u00f2 anche gli sfondi, che l'autore riusciva a rendere parte fondamentale di una scena, dando un tono misterioso alla vignetta. L'autore dimostrava in pi\u00f9 occasioni che cosa significava creare eccellenti character design e sfondi artistici. Nel 2020 \"Shaman King\" era capace ancora di dimostrare di avere una personalit\u00e0 propria e stile a livelli incredibile, tanto che molti manga usciti nel corso degli anni successivi non potevano reggere il confronto. La redattrice trov\u00f2 un peccato che l'opera non sia riuscita ad avere il medesimo successo di altre uscite contemporaneamente."}
{"id": "1821423", "revid": "110157", "url": "https://it.wikipedia.org/wiki?curid=1821423", "title": "Tutto il mare che vorrei", "text": "Tutto il mare che vorrei \u00e8 l'album di debutto di Daniele Battaglia pubblicato nel 2008."}
{"id": "1821425", "revid": "1305772", "url": "https://it.wikipedia.org/wiki?curid=1821425", "title": "Mixed Game", "text": "Per Mixed Game (gioco misto) nel poker si intende un torneo o un tavolo Cash Game in cui il gioco \u00e8 caratterizzato da un susseguirsi di diverse specialit\u00e0 e varianti.\n8 Game Mix.\nL'8 Game \u00e8 un Mixed Game in cui vengono giocate 8 differenti specialit\u00e0:\nL'ordine in cui vengono giocate le singole specialit\u00e0 \u00e8 quello sopra descritto. In caso di torneo, il passaggio da una specialit\u00e0 ad un'altra \u00e8 stabilito da un determinato intervallo di tempo. Nell'8\u00b0 Game giocato in modalit\u00e0 Cash game il cambio di specialit\u00e0 \u00e8 dettato dal completamento di un giro del tavolo da parte del bottone del mazziere; quindi in un tavolo da sei giocatori, il Limit Deuce to 7 Triple Draw \u00e8 giocato per sei mani, seguito da sei mani di Limit Texas hold 'em e cos\u00ec via per tutte le specialit\u00e0.\nEssendo presenti i giochi stud, il massimo numero di giocatori per tavolo \u00e8 di 8.\nL'8 Game \u00e8 stato introdotto per la prima volta alle World Series of Poker nel 2008 con l'evento \"$10.000 World Championship Mixed Event\" vinto da Anthony Rivera per $483,688.\n10 Game Mix.\nIl 10 Game \u00e8 un Mixed Game in cui vengono giocate 10 specialit\u00e0:\nL'ordine in cui vengono giocate le singole specialit\u00e0 \u00e8 quello sopra descritto e il passaggio da una specialit\u00e0 ad un'altra \u00e8 stabilito da un determinato intervallo di tempo.\nIl primo torneo di 10 Game alle World Series of Poker fu il \"$2.500 10-Game Mix Six Handed\" nel 2011: a trionfare sui 431 giocatori iscritti fu Chris Lee che si aggiudic\u00f2 il primo premio di $254.955.\nDealer's Choice.\nLa modalit\u00e0 di torneo Dealer's Choice \u00e8 stata inserita per la prima volta nel calendario WSOP nel 2014. Nel torneo la specialit\u00e0 giocata nella singola mano \u00e8 decisa dal giocatore che occupa la posizione di bottone, ovvero quella immediatamente prima del piccolo buio. \nLe specialit\u00e0 tra cui \u00e8 possibile scegliere sono:\nIl primo torneo in modalit\u00e0 Dealer's Choice alle WSOP \u00e8 stato il \"$1.500 Dealer's Choice Six-Handed\" nel 2014; il vincitore fu Robert Mizrachi che primeggi\u00f2 su 418 contendenti il titolo e vinse $147.092"}
{"id": "1821430", "revid": "4506", "url": "https://it.wikipedia.org/wiki?curid=1821430", "title": "Chom\u00f2n", "text": ""}
{"id": "1821431", "revid": "287204", "url": "https://it.wikipedia.org/wiki?curid=1821431", "title": "Impero satavahana", "text": "I S\u0101tav\u0101hana (marathi: \u0938\u093e\u0924\u0935\u093e\u0939\u0928, telugu: \u0c36\u0c3e\u0c24\u0c35\u0c3e\u0c39\u0c28\u0c41\u0c32\u0c41) furono una dinastia che si stabil\u00ec tra Junnar (Pune), Prathisthan (Paithan) nel Maharashtra e Amaravati (Dharanikota) in Andhra Pradesh nelle regioni centro-meridionali dell'India dal 230 a.C. circa in poi. Anche se \u00e8 ancora aperta la disputa sull'effettiva fine della dinastia, si stima fosse durata circa 450 anni, fino al circa 220 d.C. I Satavahana riportarono la pace nel paese, resistendo all'assalto di potenze straniere dopo il declino dell'Impero maurya.\nLista dei sovrani.\nCronologia di Prabha Ray.\nQuesta \u00e8 la cronologia di Prabha Ray, basata sulle prove archeologiche e numismatiche."}
{"id": "1821432", "revid": "1318658", "url": "https://it.wikipedia.org/wiki?curid=1821432", "title": "Aldo Scarabosio", "text": "Biografia.\nAttivit\u00e0 politica.\nNotaio di professione nei collegi uniti di Torino e Pinerolo, nel 2001 viene eletto senatore per Forza Italia. Nel corso della XIV legislatura \u00e8 componente della Giunta delle elezioni e delle immunit\u00e0 parlamentari, della 1\u00aa Commissione permanente (Affari Costituzionali), della 8\u00aa Commissione permanente (Lavori pubblici, comunicazioni), del Comitato parlamentare per i procedimenti di accusa, della Commissione parlamentare d'inchiesta sull'affare Telekom Serbia e del Consiglio di garanzia.\nNel 2006 viene confermato senatore per Forza Italia. Fa parte della Giunta delle elezioni e delle immunit\u00e0 parlamentari, come Membro prima e quindi come Vicepresidente ed \u00e8 componente del Comitato parlamentare per i procedimenti di accusa. .\nDiventa Presidente della 10\u00aa Commissione permanente (Industria, commercio, turismo) visto che il centrodestra ha la maggioranza nella Commissione nonostante il Senato sia controllato dal centrosinistra. Scarabosio \u00e8 l'unico Presidente di Commissione di un partito di centrodestra nella XV legislatura.\nNel 2008 viene rieletto senatore per il Popolo della Libert\u00e0. Fa parte della 4\u00aa Commissione permanente (Difesa)."}
{"id": "1821433", "revid": "767487", "url": "https://it.wikipedia.org/wiki?curid=1821433", "title": "Glauco Cozzi", "text": "Carriera.\nGiocatore.\nCresciuto nelle giovanili della , Cozzi ha iniziato la sua carriera facendosi le ossa nelle file dell'Almas Roma e del Civitavecchia.\nDalla stagione 1972.1973 alla stagione 1976-1977 ha militato nel Verona (3 stagioni in A e una in B), giocando come libero (suo ruolo naturale), difensore puro o laterale.\nA seguire due stagioni nella fra i cadetti prima di chiudere la parabola agonistica nel Banco di Roma.\nIn carriera ha totalizzato complessivamente 41 presenze e 2 reti in Serie A e 23 presenze e 2 reti in Serie B.:\nAllenatore e dirigente.\nIntraprende l'attivit\u00e0 di allenatore guidando diverse societ\u00e0 nella categoria dilettanti come Fiumicino, Monterotondo e Cisco Roma. Nella stagione 1990-1991 allena il Tuscania nel campionato di Promozione Lazio fino alle 13\u00aa giornata.\nNel 2004 gli viene diagnosticato un tumore alla gola che lo costringe a interrompere temporaneamente la carriera di allenatore.\nA dicembre del 2011, viene ingaggiato dal Fiumicino, nel campionato di Eccellenza Lazio, dove retrocede ai play-out contro il Maccarese. Per la stagione 2013-2014 ha guidato il Play Time Monterotondo, squadra di calcio a 5. Nella stagione successiva siede sulla panchina del F.C. Cadore 1919, dove poi viene esonerato a 8 giornate dalla fine del campionato. Dal 2015 al 2017 siede sulla panchina della squadra Allievi regionale dell'U.S Boreale.\nDal 2017 \u00e8 il direttore tecnico del A.S.D. Borussia (Roma)."}
{"id": "1821444", "revid": "3732", "url": "https://it.wikipedia.org/wiki?curid=1821444", "title": "Mezzano (Ravenna)", "text": " \nMezzano (\"Mz\u00e2(n)\" in romagnolo) \u00e8 una frazione del comune di Ravenna, capoluogo della omonima circoscrizione comunale. Il centro abitato ha una popolazione di 2.805 persone, mentre nel territorio della frazione vivono 4.809 abitanti.\nSi trova a 11\u00a0km a nord di Ravenna, sulla destra del fiume Lamone. Quest'ultimo separa Mezzano da Glorie, frazione di Bagnacavallo sulla sinistra del fiume fino alla via Bassa Superiore. C'\u00e8 una porzione di Mezzano anche a sinistra del Lamone (Nord), lungo la SS 16 Adriatica, che appartiene al Comune di Ravenna.\nLa circoscrizione comprende anche le localit\u00e0 di Ammonite, Conventello, Grattacoppa, Savarna, Sant'Antonio e Torri.\nToponimo.\nIl nome \"Mezzano\" deriva da \"luogo di mezzo\" o \"localit\u00e0 che sta nel mezzo\" e pu\u00f2 essere riferito a:\nStoria.\nL'esistenza di Mezzano in epoca medievale \u00e8 attestata nella relazione intitolata \"Descriptio provinci\u00e6 Romandiol\u00e6\", redatta del legato pontificio cardinale Anglico de Grimoard e datata 9 ottobre 1371. Nella suddetta relazione \u00e8 citato un minuscolo paese con appena otto \"focularia\", \"San Cristoforo\" (antico nome di Mezzano), con in aggiunta una chiesa parrocchiale detta \"chiesa del Mizano\". San Cristoforo \u00e8 tuttora il santo patrono del paese.\nFino al tutto il XV secolo, Mezzano fu circondata dalle valli, le distese di acquitrini che si estendevano su larga parte della bassa Ravennate. Una di esse era denominata proprio \"valle del Mizano\". Lo sviluppo di Mezzano, borgo bracciantile, fu sempre legato all'andamento del fiume Lamone, che costeggiava l'abitato e andava a spagliare nelle valli. Nel 1504, quando il Ravennate era ancora sotto il dominio veneziano, il corso del fiume venne modificato e utilizzato per bonificare il terreno vallivo. Ulteriori bonifiche seguirono nel corso del XVI secolo sotto il dominio pontificio.\nNel XVIII secolo si diffuse, nelle terre bonificate, la coltura del riso. Nel 1813 erano in funzione a Mezzano due pilerie di riso. Nel 1871, Mezzano super\u00f2 per la prima volta i mille abitanti. La Valle di Mezzano fu completamente bonificata alla fine del XIX secolo e successivamente il terreno fu adibito a colture in parte erbacee (cereali) e in parte arboree (viti e frutteto).\nUn impulso decisivo allo sviluppo del paese fu dato dalla costruzione, nel 1908, dello zuccherificio, il terzo in ordine di tempo di tutta la provincia di Ravenna e destinato a lavorare 18.000 quintali di bietole al giorno. L'impianto assorbiva integralmente la produzione dei territori bonificati a nord e a nord-est dell'abitato (fino a Sant'Alberto).\nLe strade nelle vicinanze di Mezzano erano in prevalenza orientate dall'interno verso la costa, ma nel XVIII secolo venne costruita la \"via della Bonificazione\" (oggi via Reale, tratto della strada statale 16 Adriatica). Lungo questa via sorsero le case dell'attuale abitato, a servizio del quale, negli anni sessanta, venne costruita in posizione pi\u00f9 centrale la nuova chiesa parrocchiale.\nEconomia.\nLa facilit\u00e0 dei trasporti ha favorito lo sviluppo di attivit\u00e0 commerciali e lo stabilimento di uno zuccherificio, in seguito dismesso. Nelle campagne si coltivano principalmente grano, barbabietola ed erba medica.\nLe scuole richiamano bambini da tutto il comprensorio: dall'asilo nido alla scuola media inferiore.\nInfrastrutture e trasporti.\nL'abitato si trova lungo la strada statale 16 Adriatica e dal 1889 ha una stazione ferroviaria sulla linea Ferrara-Ravenna.\nRisulta inoltre ben collegata a Ravenna e ai paesi limitrofi con linee di bus extraurbane.\nGli aeroporti pi\u00f9 vicini sono quelli di Bologna, di Forl\u00ec e di Rimini."}
{"id": "1821446", "revid": "767487", "url": "https://it.wikipedia.org/wiki?curid=1821446", "title": "Distretto di Bhiwani", "text": "Il distretto di Bhiwani \u00e8 un distretto dell'Haryana, in India, di 1.424.554 abitanti. \u00c8 situato nella divisione di Hisar e il suo capoluogo \u00e8 Bhiwani."}
{"id": "1821447", "revid": "767487", "url": "https://it.wikipedia.org/wiki?curid=1821447", "title": "Quwaylibah", "text": "Quwaylibah \u00e8 un sito archeologico della Giordania, identificato con il nome biblico di Abila.\nDescrizione del sito e Storia.\nGli archeologi credono che il primo insediamento umano risalga al 3500 a.C. e, poich\u00e9 sono state ritrovate tracce di diverse epoche, che un tempo fosse un importante centro di commercio e di scambio culturale. I Romani edificarono un teatro, i cui resti sono solo parzialmente visibili, nell'avvallamento che separa i due tumuli, che costituivano l'antica citt\u00e0. Questi due tumuli sono detti Tell al-Abila e Tell Umm al-Amad. Dopo i primi scavi emerse anche una conduttura per l'acqua.\nUna volta rinvenuta la conduttura per l'acqua gli archeologi trovarono la vasta necropoli, principale attrazione del sito, risalente alla conquista di Alessandro Magno. Fu successivamente arricchita dai Romani, come dimostra una grande zona impostata sullo stile latino, e dai Bizantini, che eressero un piccolo santuario, del quale rimane appena l'ingresso. Fino ad oggi sono state scoperte circa centoventi tombe, alcune delle quali contenenti affreschi."}
{"id": "1821448", "revid": "767487", "url": "https://it.wikipedia.org/wiki?curid=1821448", "title": "Distretto di Faridabad", "text": "Il distretto di Faridabad \u00e8 un distretto dell'Haryana, in India, di 2.193.276 abitanti. \u00c8 situato nella divisione di Gurgaon e il suo capoluogo \u00e8 Faridabad."}
{"id": "1821449", "revid": "767487", "url": "https://it.wikipedia.org/wiki?curid=1821449", "title": "Distretto di Fatehabad", "text": "Il distretto di Fatehabad \u00e8 un distretto dell'Haryana, in India, di 806.158 abitanti. \u00c8 situato nella divisione di Hisar e il suo capoluogo \u00e8 Fatehabad."}
{"id": "1821450", "revid": "767487", "url": "https://it.wikipedia.org/wiki?curid=1821450", "title": "Distretto di Gurgaon", "text": "Il distretto di Gurgaon \u00e8 un distretto dell'Haryana, in India, di 1.657.669 abitanti. \u00c8 situato nella divisione di Gurgaon e il suo capoluogo \u00e8 Gurgaon."}
{"id": "1821452", "revid": "767487", "url": "https://it.wikipedia.org/wiki?curid=1821452", "title": "Distretto di Hisar", "text": "Il distretto di Hisar \u00e8 un distretto dell'Haryana, in India, di 1.536.417 abitanti. \u00c8 situato nella divisione di Hisar e il suo capoluogo \u00e8 Hisar."}
{"id": "1821453", "revid": "767487", "url": "https://it.wikipedia.org/wiki?curid=1821453", "title": "Distretto di Jhajjar", "text": "Il distretto di Jhajjar \u00e8 un distretto dell'Haryana, in India, di 887.392 abitanti. \u00c8 situato nella divisione di Rohtak e il suo capoluogo \u00e8 Jhajjar."}
{"id": "1821454", "revid": "767487", "url": "https://it.wikipedia.org/wiki?curid=1821454", "title": "Distretto di Jind", "text": "Il distretto di Jind \u00e8 un distretto dell'Haryana, in India, di 1.189.725 abitanti. \u00c8 situato nella divisione di Hisar e il suo capoluogo \u00e8 Jind."}
{"id": "1821455", "revid": "767487", "url": "https://it.wikipedia.org/wiki?curid=1821455", "title": "Distretto di Karnal", "text": "Il distretto di Karnal \u00e8 un distretto dell'Haryana, in India, di 1.274.843 abitanti. \u00c8 situato nella divisione di Rohtak e il suo capoluogo \u00e8 Karnal."}
{"id": "1821457", "revid": "767487", "url": "https://it.wikipedia.org/wiki?curid=1821457", "title": "Distretto di Mahendragarh", "text": "Il distretto di Mahendragarh \u00e8 un distretto dell'Haryana, in India, di 812.022 abitanti. \u00c8 situato nella divisione di Gurgaon e il suo capoluogo \u00e8 Narnaul."}
{"id": "1821460", "revid": "767487", "url": "https://it.wikipedia.org/wiki?curid=1821460", "title": "Distretto di Panipat", "text": "Il distretto di Panipat \u00e8 un distretto dell'Haryana, in India, di 967.338 abitanti. \u00c8 situato nella divisione di Rohtak e il suo capoluogo \u00e8 Panipat"}
{"id": "1821461", "revid": "767487", "url": "https://it.wikipedia.org/wiki?curid=1821461", "title": "Distretto di Rewari", "text": "Il distretto di Rewari \u00e8 un distretto dell'Haryana, in India, di 764.727 abitanti. \u00c8 situato nella divisione di Gurgaon e il suo capoluogo \u00e8 Rewari."}
{"id": "1821462", "revid": "767487", "url": "https://it.wikipedia.org/wiki?curid=1821462", "title": "Distretto di Rohtak", "text": "Il distretto di Rohtak \u00e8 un distretto dell'Haryana, in India, di 940.036 abitanti. \u00c8 situato nella divisione di Rohtak e il suo capoluogo \u00e8 Rohtak."}
{"id": "1821463", "revid": "1342115", "url": "https://it.wikipedia.org/wiki?curid=1821463", "title": "Andrea Fluttero", "text": "Carriera politica.\nDal 1985 al 1995 \u00e8 stato consigliere comunale ed assessore a Castagneto Po, presidente del Parco delle Colline Torinesi e consigliere della Provincia di Torino.\nNel 1997 viene eletto sindaco di Chivasso a capo di una coalizione Forza Italia - Alleanza Nazionale; viene riconfermato sindaco dello stesso Comune alle elezioni del 2002.\nNel 2006 viene eletto senatore per Alleanza Nazionale. Nel corso della XV legislatura \u00e8 componente della 6\u00aa Commissione permanente (Finanze e tesoro) e della Commissione parlamentare per le questioni regionali\nNel 2008 viene eletto senatore per Il Popolo della Libert\u00e0. \u00c8 segretario della 13\u00aa Commissione permanente (Territorio, ambiente, beni ambientali), con una percentuale di presenze in aula del 92,47 e un costante impegno sui temi della Green Economy.\nRicandidato al Senato nel 2013 con il PdL in Piemonte, risulta il primo dei non eletti.\nAlle regionali in Piemonte del 2014 si candida a Consigliere regionale con Forza Italia, ma non viene eletto. Ad aprile 2018 diviene Consigliere regionale del Piemonte subentrando a Daniela Ruffino, eletta deputata."}
{"id": "1821465", "revid": "767487", "url": "https://it.wikipedia.org/wiki?curid=1821465", "title": "Distretto di Sirsa", "text": "Il distretto di Sirsa \u00e8 un distretto dell'Haryana, in India, di 1.111.012 abitanti. \u00c8 situato nella divisione di Hisar e il suo capoluogo \u00e8 Sirsa."}
{"id": "1821466", "revid": "767487", "url": "https://it.wikipedia.org/wiki?curid=1821466", "title": "Distretto di Sonipat", "text": "Il distretto di Sonipat \u00e8 un distretto dell'Haryana, in India, di 1.278.830 abitanti. \u00c8 situato nella divisione di Rohtak e il suo capoluogo \u00e8 Sonipat."}
{"id": "1821467", "revid": "1305772", "url": "https://it.wikipedia.org/wiki?curid=1821467", "title": "Antonio Brivio", "text": "La carriera automobilistica.\nConosciuto anche come \"marchese Sforza Brivio\", vinse la sua prima gara importante nel 1932 alla 24 Ore di Spa. Si classific\u00f2 al primo posto nella Targa Florio (1933 e 1935), e vinse la Mille Miglia nel 1936. Arriv\u00f2 terzo ai Gran Premi di Germania e di Monaco, rispettivamente nel 1935 e nel 1936. Si ritir\u00f2 dalle corse automobilistiche nel 1952 dopo aver vinto la Mille Miglia nella sua categoria.\nDopo la seconda guerra mondiale divenne membro dell'ACI e della FIA. Nel 1950 partecip\u00f2 all'organizzazione del nascente campionato del mondo di Formula 1, di cui \u00e8 considerato l'ideatore.\nLa carriera nel bob.\nVinse la medaglia di bronzo ai campionati mondiali di bob organizzati dalla FIBT nel 1935 a Innsbruck (bob a 2) e a St. Moritz (bob a 4).\nAi giochi olimpici invernali del 1936 a Garmisch-Partenkirchen fin\u00ec decimo nella gara di bob a 4 e dodicesimo nel bob a 2."}
{"id": "1821471", "revid": "767487", "url": "https://it.wikipedia.org/wiki?curid=1821471", "title": "Gli ultimi fuorilegge (film 2001)", "text": "Gli ultimi fuorilegge (\"American Outlaws\") \u00e8 un film del 2001 diretto da Les Mayfield. Il film si ispira a fatti realmente accaduti e narra le vicende di Jesse James, fuorilegge del 1800, diventato famoso per le sue straordinarie rapine alle banche accompagnato dal fratello Frank e dai fratelli Cole, Bob e Jim Younger.\nTrama.\nFinita la guerra civile, Jesse e Frank James tornano nel Missouri, a casa. Ma ben presto a Liberty, la loro citt\u00e0, finiscono le notti tranquille: un emissario del presidente delle ferrovie si presenta ai cittadini casa per casa facendo un'offerta per vendere il terreno dove passer\u00e0 una nuova ferrovia, la Rock Northern Railroad. I James rifiutano l'offerta, sebbene la cessione sia obbligatoria. Qualcuno per\u00f2 reagisce in maniera eccessiva: \u00e8 Cole Younger, il cugino, che uccide due rappresentanti delle ferrovie, provocando cos\u00ec il suo arresto e l'immediata condanna per impiccagione. Ad avvisare Jesse e Frank ci pensa Jim, il minore dei fratelli Younger, che pur di avvertirli irrompe nel bel mezzo di un'assemblea dove i James cercavano di convincere gli abitanti di Liberty a non vendere i terreni.\nJesse, Frank, Bob e Jim riescono a liberare Cole poco prima dell'impiccagione, schierandosi definitivamente contro Pinkerton, il responsabile della ferrovia, che, in risposta, con una bomba fa esplodere la casa dei fratelli James, uccidendo la madre dei due. Quest'avvenimento li costringe ad agire: partono con gli ex-compagni di guerra e i fratelli Younger, formando la James/Younger gang, e cominciano a rapinare banche. Non passa molto tempo che prima su Jesse e poi sugli altri componenti della banda vengono messe ricche taglie. Ma la gente comune non vede questi fuorilegge come i soliti rapinatori scontrosi e pericolosi, ma li accoglie pi\u00f9 come degli eroi, poich\u00e9 stanno combattendo per una giusta causa, ossia impedire che venga costruita la ferrovia. Col tempo Cole Younger, nonostante sia stato nominato capobanda assieme a Jesse, comincia a nutrire sentimenti di gelosia nei confronti del compagno, perch\u00e9 si sente escluso dalle decisioni pi\u00f9 importanti e la notoriet\u00e0 del cugino \u00e8 nettamente superiore alla sua.\nCole, volendo prendere anche lui qualche decisione prima di tornare a casa, propone di rapinare la Hyperion Bank, avendo letto sul giornale che nella banca era stata depositata un'enorme quantit\u00e0 di denaro. Ne nasce un'accesa lite con Jesse, non del tutto convinto dall'articolo di giornale, ma alla fine Cole ha la meglio. Tutto \u00e8 pronto per l'assalto, ma il colpo fallisce, confermando i dubbi di Jesse: si trattava di una trappola. Mentre il gruppo scappa il giovane Jim viene raggiunto da un colpo di pistola, e morir\u00e0 poco dopo assistito dall'intera banda. Jesse, a questo punto, decide che \u00e8 ora di smettere e torna a casa, dove lo aspetta la figlia del dottor Mimms, Zee, la donna di cui \u00e8 innamorato. I due si sposano, ma in Florida Jesse viene trovato e arrestato. I vecchi compagni d'un tempo non ce la fanno a lasciare Jesse in questa situazione e cos\u00ec, con l'aiuto di Zee (che finora non aveva mai preso parte ai colpi della gang), aiutano Jesse a fuggire."}
{"id": "1821478", "revid": "126257", "url": "https://it.wikipedia.org/wiki?curid=1821478", "title": "Marchese Sforza Brivio", "text": ""}
{"id": "1821480", "revid": "670021", "url": "https://it.wikipedia.org/wiki?curid=1821480", "title": "Comunit\u00e0 montana Valle del Santerno", "text": "La Comunit\u00e0 montana Valle del Santerno era una comunit\u00e0 montana della citt\u00e0 metropolitana di Bologna esistita fino al 2009. Comprendeva i Comuni di Borgo Tossignano, Casalfiumanese, Castel del Rio e Fontanelice, situati nella parte est della provincia e a sud di Imola. La sede della Comunit\u00e0 montana fu stabilita a Fontanelice.\nPrende nome dal fiume Santerno che ne attraversa i territori comunali; sul suo territorio \u00e8 compreso anche parte del Parco Regionale Vena del Gesso Romagnola, che tutela importanti affioramenti gessosi.\nScioglimento della comunit\u00e0 montana.\nNel 2008 \u00e8 stata emessa una delibera dalla Regione Emilia-Romagna che propone lo scioglimento della comunit\u00e0 montana e una riorganizzazione territoriale come segue:"}
{"id": "1821485", "revid": "1573940", "url": "https://it.wikipedia.org/wiki?curid=1821485", "title": "Thaumastella", "text": "Thaumastella , \u00e8 un genere di insetti dell'ordine Rhynchota Heteroptera, superfamiglia dei Pentatomoidea. Comprende due sole specie ed \u00e8 l'unico genere compreso nella famiglia dei Thaumastellidae .\nL'inquadramento sistematico di questo genere \u00e8 incerto e controverso. In origine il genere era compreso nella famiglia dei Lygaeidae (superfamiglia Lygaeoidea). Fu \u0160tys (1964) a descrivere la famiglia e includerla nella superfamiglia dei Pentatomoidea. Sulla base di criteri morfologici, Dolling (1981) attribu\u00ec il rango di sottofamiglia dei Cydnidae (superfamiglia Pentatomoidea), con il nome di Thaumastellinae. Jacobs (1989) ripristin\u00f2 l'inquadramento al rango di famiglia ma, basandosi su criteri cariologici, mise in dubbio l'appartenenza della famiglia ai Pentatomoidea.\nIl genere, presente nella sola regione afrotropicale comprende due sole specie:"}
{"id": "1821489", "revid": "1543377", "url": "https://it.wikipedia.org/wiki?curid=1821489", "title": "Cyamidae", "text": "I pidocchi delle balene (Cyamidae, Rafinesque 1815) sono dei crostacei parassiti dell'ordine Amphipoda, cui appartengono 6 generi e 27 specie.\nSono parassiti esterni che si trovano sulle lesioni della pelle, sulle tasche genitali, sulle narici e sugli occhi dei Cetacei.\nMorfologia.\nIl corpo \u00e8 chiaramente appiattito e considerevolmente ridotto nella parte posteriore. Le zampe, soprattutto le tre paia posteriori, hanno sviluppato delle protuberanze simili ad artigli con cui si attaccano ai loro ospiti.\nSono lunghi da 5 a 25 mm, a seconda della specie.\nBiologia.\nLa maggior parte delle specie di Cyamidae presentano un'associazione specie-specifica con i Cetacei. Rimangono attaccati ai loro ospiti per tutta la vita e non attraversano una fase di sviluppo liberamente natante.\nNei capodogli (\"Physeter macrocephalus\") l'associazione tra questi animali e i pidocchi \u00e8 anche sesso-specifica: \"Cyamus catodontis\" vive esclusivamente sui maschi, mentre \"Neocyamus physeteris\" vive sulla pelle delle femmine e dei piccoli.\nI pidocchi si attaccano al corpo dell'ospite in regioni in cui sono protetti dalle correnti d'acqua, quindi si trovano in tutte gli orifizi corporei naturali e nelle ferite; nei Misticeti si trovano soprattutto sulla testa e nei solchi golari.\nPer alcune specie di pidocchi, l'infestazione dell'ospite da parte dei balani pu\u00f2 giocare un ruolo importante. Per esempio, \"Cyamus rhachianecti\" si attacca direttamente nel punto in cui i balani si attaccano al corpo del cetaceo e scava tutto attorno ad essi per farli staccare.\nNelle balene franche (Balaenidae) i pidocchi si attaccano alle callosit\u00e0 presenti sulla testa di questi animali. I gruppi di pidocchi sono facilmente individuabili a causa del contrasto di colore esistente tra essi, bianchi, e il corpo scuro delle balena. Queste possono essere facilmente identificate dai ricercatori grazie alle diverse forme assunte dai gruppi di pidocchi.\nI ciamidi si nutrono principalmente delle alghe che crescono sul corpo dei loro ospiti, ma sporadicamente possono causare dei danni alla pelle dei Cetacei senza tuttavia provocare patologie serie.\nSembra che lo sviluppo dei pidocchi delle balene sia strettamente connesso allo stile di vita dei Cetacei, infatti la distribuzione di varie specie di ciamidi riflette i modelli migratori delle balene. "}
{"id": "1821493", "revid": "1568601", "url": "https://it.wikipedia.org/wiki?curid=1821493", "title": "Po\u00e1s", "text": "Il Po\u00e1s \u00e8 un vulcano della Costa Rica centrale, non distante dalla capitale San Jos\u00e9. Si tratta di uno dei siti naturalistici pi\u00f9 visitati del Paese, sia a causa della posizione geografica favorevole che per il fatto di essere ammantato da folte foreste. \u00c8 tutelato dall'istituzione dell'omonimo parco nazionale, che si estende per 5600 ettari.\nFa parte dell'Arco vulcanico dell'America centrale.\nStruttura.\nIl vulcano Po\u00e1s \u00e8 uno stratovulcano di natura basaltica, che raggiunge l'altezza di 2708 metri. Il maggiore dei crateri ha un diametro di circa 1,5\u00a0km e una profondit\u00e0 di 300\u00a0m. Sul fondo \u00e8 presente un lago dal quale si levano gas solforosi, motivo per cui si ricollega l'attivit\u00e0 del Po\u00e1s a quella di un geyser. L'altro cratere, chiamato \"Botos\", ospita un altro lago, caratterizzato a differenza del primo da acque fredde, e collegato ai fiumi Rio Angel e Rio Sarapiqui. \u00c8 inoltre presente un terzo cratere minore.\nAttivit\u00e0.\nIl Po\u00e1s ha una lunga storia di eruzioni, che risale a circa undici milioni di anni fa. Tra le pi\u00f9 significative eruzioni in tempi recenti si segnala quella che ebbe luogo il 25 gennaio 1910, in occasione della quale emise 640.000 tonnellate di cenere. Le eruzioni pi\u00f9 violente e catastrofiche si verificarono invece nel periodo compreso tra il 1952 e il 1954, quando il vulcano bombard\u00f2 le aree circostanti con rocce e lapilli. Ultimamente l'attivit\u00e0 vulcanica pare in calo, anche se nel 1989 il parco nazionale in cui sorge venne chiuso a causa di emissioni solforose ritenute pericolose."}
{"id": "1821496", "revid": "26415", "url": "https://it.wikipedia.org/wiki?curid=1821496", "title": "Disc-jokey", "text": ""}
{"id": "1821497", "revid": "62221", "url": "https://it.wikipedia.org/wiki?curid=1821497", "title": "Thaumastellidae", "text": ""}
{"id": "1821501", "revid": "438678", "url": "https://it.wikipedia.org/wiki?curid=1821501", "title": "La conquistatrice", "text": "La conquistatrice \u00e8 un film del 1951 diretto da Michael Gordon.\nTrama.\nHarriet Boyd, disegnatrice di modelli in una grande casa di moda, decide di fondare con altri due dipendenti un nuovo atelier. Capace e soprattutto ambiziosa, Harriet arde dal desiderio di conquistarsi una posizione eminente. Andrebbe tutto bene se la donna non mirasse troppo in alto: disposta a convolare a giuste nozze con il boss di una grande catena di negozi, non si avvede che vale di pi\u00f9 l'amore sincero del suo fidanzato, povero ma onesto."}
{"id": "1821509", "revid": "599013", "url": "https://it.wikipedia.org/wiki?curid=1821509", "title": "Trattato di Greenwich", "text": "Il trattato di Greenwich (anche conosciuto come trattati di Greenwich) conteneva due accordi entrambi firmati il 1\u00ba luglio 1543 a Greenwich tra i rappresentanti dell'Inghilterra e della Scozia. Il documento, nel complesso, comport\u00f2 un piano attuato da Enrico VIII d'Inghilterra per unire i due reami (cosa che effettivamente sarebbe avvenuta solo nel 1707 con l'Atto di Unione). Il primo sotto-trattato sanciva la pace tra il Regno d'Inghilterra e il Regno di Scozia; il secondo invece proponeva un matrimonio tra il principe Edoardo e Maria Stuarda, regina di Scozia, che aveva appena sei mesi. In questa parte del documento veniva concordato che la regina Maria sarebbe stata accompagnata da un nobiluomo inglese e da sua moglie fino al suo decimo anno di vita; nel 1552 sarebbe quindi stata consegnata ufficialmente agli inglesi e avrebbe vissuto in Inghilterra nell'attesa di sposarsi. Oltre a ci\u00f2, era stabilito che il Regno di Scozia potesse mantenere le sue leggi. Bench\u00e9 il conte di Arran avesse firmato l'accordo il 1\u00ba luglio e lo avesse ratificato il 25 agosto 1543, il Trattato di Greewich fu infine rifiutato dal Parlamento scozzese l'11 dicembre dello stesso anno; infatti, Maria di Guisa, madre della regina in fasce, non era d'accordo con le nozze e rimanendo fedele all'Auld Alliance prefer\u00ec far sposare sua figlia al Delfino di Francia, Francesco, figlio di Enrico II e di Caterina de' Medici."}
{"id": "1821510", "revid": "173469", "url": "https://it.wikipedia.org/wiki?curid=1821510", "title": "Trattati di Greenwich", "text": ""}
{"id": "1821511", "revid": "580", "url": "https://it.wikipedia.org/wiki?curid=1821511", "title": "Mekaneck", "text": "Mekaneck \u00e8 un personaggio immaginario creato nel 1981 da Mattel per la linea di giocattoli dei Masters of the universe (accorciato spesso in M.O.T.U., in italiano \"i dominatori dell'universo\").\nSerie del 1983.\nMekaneck viene introdotto nella linea di \"action figure\" dei Masters nel 1984, e compare soltanto in tre episodi della serie. Ha ricevuto il proprio collo meccanico estensibile da Man-At-Arms, dopo essere stato gravemente ferito durante una terribile tempesta. Non viene spiegato perch\u00e9 il suo nome fosse gi\u00e0 Mekaneck prima dell'intervento. Durante la tempesta, perse le tracce del suo unico figlio, Philip. Dopo aver servito fedelmente Re Randor, scopre che suo figlio \u00e8 tenuto in ostaggio dal malvagio conte Marzo, che vuole scambiare la salvezza del ragazzo con il trono di Eternia. In un'altra occasione \u00e8 stato messo in coppia con Buzz-Off, per via della loro naturale attitudine allo spionaggio.\nSerie del 2002.\nNella nuova serie del 2002, il personaggio di Mekaneck ha la nuova possibilit\u00e0 di piegare il collo, anche durante l'estensione, che apparentemente pu\u00f2 essere infinita. Il nuovo Mekaneck \u00e8 piuttosto insicuro e soffre di un profondo complesso di inferiorit\u00e0 nei confronti degli altri guerrieri, perch\u00e9 sente che il proprio potere \u00e8 inutile. Come nella serie originale il suo personaggio \u00e8 legato con quello del conte Marzo, che anche nella nuova serie approfitta di lui per arrivare al trono di Eternia. Non viene fatto per\u00f2 alcun riferimento ad un eventuale figlio di Mekaneck."}
{"id": "1821512", "revid": "1659756", "url": "https://it.wikipedia.org/wiki?curid=1821512", "title": "Highmark Stadium", "text": "L'Higmark Stadium \u00e8 uno stadio situato a Orchard Park, New York, un sobborgo di Buffalo. Attualmente ospita le partite dei Buffalo Bills della NFL.\nStoria.\nLo stadio venne inaugurato nel 1973 come Rich Stadium, in seguito all'accordo per 1,5 milioni di dollari con l'industria alimentare Rich Products per 25 anni. Alla scadenza di questo contratto nel 1998 al 2016, lo stadio venne rinominato in Ralph Wilson Stadium, in onore di Ralph C. Wilson, fondatore e proprietario dei Bills.\nIl 13 agosto 2016, la New Era Cap Company, con sede a Buffalo, acquisto per 35 milioni di dollari i diritti per il nome dello stadio. Cinque giorni dopo, il 18 agosto, i Bills e New Era annunciarono che il nuovo stadio si sarebbe chiamato New Era Field. \nIl 15 luglio 2020, i Bills annunciarono che New Era richiese la rescissione del contratto di sponsorizzazione e per i diritti di nomenclatura dello stadio, e che entrambe le parti si sarebbero impegnate per terminare l'accordo. Di conseguenza nell'annuncio i Bills si riferirono all'impianto solamente come \"lo stadio\" e eliminarono ogni connessione a New Era dal loro sito web. In base alle condizioni presenti nel contratto di \"leasing\" del 2012, sia l'autorit\u00e0 della contea di Erie (legalmente proprietaria dell'impianto) che il governo dello stato di New York avrebbero dovuto approvare il nuovo nome dello stadio o imporre il veto; la clausola fu inserita per scoraggiare qualsiasi tentativo di \"ambush marketing\". In ottemperanza a questa clausola, Mark Poloncarz, funzionario della contea di Erie, rifiut\u00f2 l'offerta da parte del produttore di vasini Tushy Bidets, dichiarando che qualsiasi nome che avrebbe \"causato imbarazzo alla comunit\u00e0\" non sarebbe nemmeno preso in considerazione, indipendentemente dalla portata dell'offerta. Il 24 luglio 2020 le insegne dello stadio con la vecchia denominazione \"New Era Field\" furono rimosse. Il 20 agosto 2020, i Bills annunciarono che sarebbe stata utilizzata temporaneamente la denominazione Bills Stadium fino al raggiungimento dell'accorto con un nuovo partner.\nL'impianto \u00e8 stato pi\u00f9 volte ammodernato negli anni ottanta e nel 1994 \u00e8 stato aggiunto un maxischermo. La prima partita di playoff giocata qui fu la vittoria dei Bills per 17\u201310 contro gli Houston Oilers il 1\u00ba gennaio 1989. Il record di spettatori fu segnato nella partita del 4 ottobre 1992 contro i Miami Dolphins, con 80.368 paganti."}
{"id": "1821513", "revid": "125787788", "url": "https://it.wikipedia.org/wiki?curid=1821513", "title": "Saturday Night's Main Event", "text": "Saturday Night's Main Event \u00e8 stato un programma televisivo statunitense di wrestling professionistico prodotto dalla World Wrestling Federation/Entertainment a cadenza non regolare tra il 1985 e il 1992 e, di nuovo, tra il 2006 e il 2008.\nEscludendo i pay-per-view dell'epoca, la prima edizione di \"Saturday Night's Main Event\" fu il programma con i pi\u00f9 alti ascolti televisivi nella storia del wrestling, grazie agli oltre trentatr\u00e9 milioni di telespettatori collegati contemporaneamente.\nEdizioni.\nPrima.\nLa prima edizione di \"Saturday Night's Main Event\" si \u00e8 svolta il 10 maggio 1985.\nSeconda.\nLa seconda edizione di \"Saturday Night's Main Event\" si \u00e8 svolta il 3 ottobre 1985.\nTerza.\nLa terza edizione di \"Saturday Night's Main Event\" si \u00e8 svolta il 31 ottobre 1985.\nQuarta.\nLa quarta edizione di \"Saturday Night's Main Event\" si \u00e8 svolta il 4 gennaio 1986.\nQuinta.\nLa quinta edizione di \"Saturday Night's Main Event\" si \u00e8 svolta il 1\u00b0 marzo 1986.\nSesta.\nLa sesta edizione di \"Saturday Night's Main Event\" si \u00e8 svolta il 3 maggio 1986.\nSettima.\nLa settima edizione di \"Saturday Night's Main Event\" si \u00e8 svolta il 4 ottobre 1986.\nOttava.\nL'ottava edizione di \"Saturday Night's Main Event\" si \u00e8 svolta il 29 novembre 1986.\nNona.\nLa nona edizione di \"Saturday Night's Main Event\" si \u00e8 svolta il 3 gennaio 1987.\nDecima.\nLa decima edizione di \"Saturday Night's Main Event\" si \u00e8 svolta il 14 marzo 1987.\nUndicesima.\nL'undicesima edizione di \"Saturday Night's Main Event\" si \u00e8 svolta il 2 maggio 1987\nDodicesima.\nLa dodicesima edizione di \"Saturday Night's Main Event\" si \u00e8 svolta il 3 ottobre 1987.\nTredicesima.\nLa tredicesima edizione di \"Saturday Night's Main Event\" si \u00e8 svolta il 28 novembre 1987.\nQuattordicesima.\nLa quattordicesima edizione di \"Saturday Night's Main Event\" si \u00e8 svolta il 2 gennaio 1988.\nQuindicesima.\nLa quindicesima edizione di \"Saturday Night's Main Event\" si \u00e8 svolta il 12 marzo 1988.\nSedicesima.\nLa sedicesima edizione di \"Saturday Night's Main Event\" si \u00e8 svolta il 30 aprile 1988.\nDiciassettesima.\nLa diciassettesima edizione di \"Saturday Night's Main Event\" si \u00e8 svolta il 29 ottobre 1988.\nDiciottesima.\nLa diciottesima edizione di \"Saturday Night's Main Event\" si \u00e8 svolta il 26 novembre 1988.\nDiciannovesima.\nLa diciannovesima edizione di \"Saturday Night's Main Event\" si \u00e8 svolta il 7 gennaio 1989.\nVentesima.\nLa ventesima edizione di \"Saturday Night's Main Event\" si \u00e8 svolta l'11 marzo 1989.\nVentunesima.\nLa ventunesima edizione di \"Saturday Night's Main Event\" si \u00e8 svolta il 27 maggio 1989.\nVentiduesima.\nLa ventiduesima edizione di \"Saturday Night's Main Event\" si \u00e8 svolta il 18 luglio 1989.\nVentitreesima.\nLa ventitreesima edizione di \"Saturday Night's Main Event\" si \u00e8 svolta il 21 settembre 1989.\nVentiquattresima.\nLa ventiquattresima edizione di \"Saturday Night's Main Event\" si \u00e8 svolta il 31 ottobre 1989.\nVenticinquesima.\nLa venticinquesima edizione di \"Saturday Night's Main Event\" si \u00e8 svolta il 3 gennaio 1990.\nVentiseiesima.\nLa ventiseiesima edizione di \"Saturday Night's Main Event\" si \u00e8 svolta il 23 aprile 1990.\nVentisettesima.\nLa ventisettesima edizione di \"Saturday Night's Main Event\" si \u00e8 svolta il 16 luglio 1990.\nVentottesima.\nLa ventottesima edizione di \"Saturday Night's Main Event\" si \u00e8 svolta il 18 settembre 1990.\nVentinovesima.\nLa ventinovesima edizione di \"Saturday Night's Main Event\" si \u00e8 svolta il 15 aprile 1991.\nTrentesima.\nLa trentesima edizione di \"Saturday Night's Main Event\" si \u00e8 svolta il 27 gennaio 1992.\nTrentunesima.\nLa trentunesima edizione di \"Saturday Night's Main Event\" si \u00e8 svolta il 27 ottobre 1992.\nTrentaduesima.\nLa trentaduesima edizione di \"Saturday Night's Main Event\" si \u00e8 svolta il 18 marzo 2006.\nTrentatreesima.\nLa trentatreesima edizione di \"Saturday Night's Main Event\" si \u00e8 svolta il 15 luglio 2006.\nTrentaquattresima.\nLa trentaquattresima edizione di \"Saturday Night's Main Event\" si \u00e8 svolta il 28 maggio 2007.\nTrentacinquesima.\nLa trentacinquesima edizione di \"Saturday Night's Main Event\" si \u00e8 svolta il 13 agosto 2007.\nTrentaseiesima.\nLa trentaseiesima edizione di \"Saturday Night's Main Event\" si \u00e8 svolta il 28 luglio 2008."}
{"id": "1821515", "revid": "547034", "url": "https://it.wikipedia.org/wiki?curid=1821515", "title": "Valkyrie Profile", "text": " \u00e8 un videogioco di ruolo alla giapponese sviluppato da tri-Ace e pubblicato da Enix per la PlayStation il 22 dicembre 1999 in Giappone e il 29 agosto 2000 nel Nord America.\nIl gioco si basa sulla mitologia scandinava. I giocatori potranno assumere il ruolo della valchiria Lenneth, la quale recluta e prepara gli einherjar, le anime dei guerrieri caduti, prima di inviarli al Valhalla, in cui alla fine dei tempi ci sar\u00e0 Ragnar\u01ebk, un'apocalittica battaglia tra \u00c6sir e Vanir. Nel primo capitolo della saga, Lenneth incontrer\u00e0 lungo il percorso, personaggi ed eventi che la porteranno a scoprire tragici avvenimenti del suo passato nascosto.\nLa popolarit\u00e0 del gioco \u00e8 avvenuta in seguito, quando esso \u00e8 uscito sulla PlayStation Portable con il nome di il 2 marzo 2006 in Giappone, il 18 luglio 2006 in Nord America, e 27 aprile 2007 in Europa.\nAltri media.\nDa \"Valkyrie Profile\" \u00e8 stato tratto anche un adattamento manga ad opera di Yuu Hijikata, che conta due volumi \"tank\u014dbon\", editi da Square Enix.\nSequel.\nPer PlayStation 2 \u00e8 quindi stato prodotto il sequel, dal titolo ', uscito il 22 giugno 2006 in Giappone, il 25 settembre 2006 in Nord America, e 7 settembre 2007 in Europa. ' per Nintendo DS \u00e8 stato pubblicato in Giappone nel 2008, in Nord America nel 2009, cos\u00ec come in tutti i paesi della regione PAL."}
{"id": "1821516", "revid": "149485", "url": "https://it.wikipedia.org/wiki?curid=1821516", "title": "Steffi Kr\u00e4ker", "text": "Partecipa ai Giochi olimpici di Montreal e di Mosca per la Germania Est vincendo quattro medaglie olimpiche. Ai campionati del mondo di Strasburgo, Fort Worth e Mosca vince in tutto sei medaglie. Partecipa alla coppa del Mondo di ginnastica del 1977, 1978, 1970 e 1980 collezionando in tutto otto medaglie tra cui due ori alle parallele.\nLavora attualmente a Lipsia come psicologa."}
{"id": "1821519", "revid": "486946", "url": "https://it.wikipedia.org/wiki?curid=1821519", "title": "Transleitana", "text": ""}
{"id": "1821522", "revid": "88740", "url": "https://it.wikipedia.org/wiki?curid=1821522", "title": "Falcognana", "text": "Falcognana \u00e8 una frazione di Roma Capitale (zona \"O\" 50 A-B), situata in zona Z. XXIII Castel di Leva, nel territorio del Municipio Roma IX (ex Municipio Roma XII).\nSorge al quattordicesimo km di via Ardeatina.\nStoria.\nIl toponimo di questa localit\u00e0 deriverebbe, secondo l'autorevole studioso della campagna romana Antonio Nibby, dal \"nomen\" gentilizio dei Falconi, famiglia patrizia romana ricordata nel II secolo, che avrebbe avuto alcune propriet\u00e0 nella zona.\nPresso Casale Abbruciato lo stesso Nibby, intorno al 1825, riferisce di aver visto massi squadrati in peperino, fregi e rocchi di colonne in granito secondo lui riconducibili ad un edificio risalente all'epoca dell'imperatore Adriano (117-138).\nAd ogni modo il toponimo \u00e8 attestato gi\u00e0 da una bolla di papa Onorio III del 1217, con cui il papa ricorda tra i possessi della basilica dei Santi Bonifacio e Alessio sull'Aventino \"turrim cum vineis, ortis, canapinis, silvis in Falconiano\". La torre in questione sarebbe quella cosiddetta \"de' Preti\". In un altro documento del 1315 il Nibby identifica l'attuale localit\u00e0 Spregamore con il casale di \"Pisciafore\" appartenente ad un certo Paolo Berardi.\nNel 1395 la chiesa di S. Maria Nova la cede in scambio al monastero di San Sisto, al quale papa Bonifacio IX diede la facolt\u00e0 di venderla. Successivamente, nel 1427 durante il pontificato di papa Martino V, fu venduta dai Petrucci ai Colonna e, nel 1432, fu da Odoardo Colonna venduta a Giacomo Cenci, figlio di Alessio. A questa fase risale il toponimo di Porzia Cenci dato ad una parte della tenuta.\nNella prima met\u00e0 dell'Ottocento la Falcognana era divisa in tre tenute: una Falcognana \"vecchia\" di 476 rubbi romani (circa 880 ettari), comprendente i quarti di Lungo, de' Preti, Porzia Cenci, Prisca e Giostra, ed i prati del Casale, della Macchiarella e de' Preti; ed una Falcognana \"nuova\" di 1097 rubbi (circa 2027 ettari) comprendente i quarti di Tor di Sasso, Santa Serena, Porta Medaglia, Rocca Priora, Donna Olimpia e San Giovanni in Campo: entrambe queste due tenute appartenevano alla famiglia Riccardi. Vi era poi una Falcognana Cenci, appartenente all'omonima famiglia, estesa 398 rubbi (735 ettari) e comprendente i quarti della Mola, della Capanna, di Casale Abbruciato, del Fico e di Tor di Nona, i quarticcioli delle Vigne e di Spregamore, ed i prati della Macchiarella e del Cerqueto.\nNel 1903 Domenico Lanza lo acquist\u00f2 dal principe Boncompagni.\nIl primo insediamento urbanistico fu opera degli imprenditori Guerrino e Mario Lotti che, a partire dal 1953, costruirono le prime case sul terreno di loro propriet\u00e0, formando il Borgo Lotti, a circa 2\u00a0km dal Santuario della Madonna del Divino Amore.\nIn una cava lungo la via Ardeatina \u00e8 stata ricavata una discarica, individuata come sito alternativo a Malagrotta per ospitare i rifiuti di Roma. La capacit\u00e0 della nuova discarica dovrebbe essere di 900.000 metri cubi, per un conferimento previsto di 110.000 metri cubi l'anno, 300 tonnellate al giorno. Ad ogni modo le autorit\u00e0 competenti hanno garantito che il sito rester\u00e0 operativo solo per due anni, bench\u00e9 la capacit\u00e0 teorica possa arrivare a 9 anni.\nIl 23 settembre 2013 il Consiglio regionale del Lazio ha approvato una risoluzione indirizzata alla giunta ed al presidente Nicola Zingaretti con cui si garantisce l'impegno a vigilare sul conferimento dei rifiuti nella discarica di Falcognana. I residenti nell'area e nel relativamente vicino comune di Marino hanno espresso il loro dissenso in alcune manifestazioni.\nOdonimia.\nA parte la via dei Casali di Porta Medaglia e quella dedicata all'agronomo e poeta Zaccaria Betti, le altre strade di Falcognana sono tutte dedicate a zoologi italiani."}
{"id": "1821531", "revid": "486946", "url": "https://it.wikipedia.org/wiki?curid=1821531", "title": "Rosa Bianca (partito politico)", "text": ""}
{"id": "1821535", "revid": "4175", "url": "https://it.wikipedia.org/wiki?curid=1821535", "title": "Daily Mirror", "text": "Il Daily Mirror, noto informalmente come \"The Mirror\", \u00e8 un quotidiano britannico di tipo tabloid. \u00c8 l'unico quotidiano nazionale britannico che sostiene dal 1945 il Partito Laburista. Ha un'edizione domenicale chiamata \"The Sunday Mirror\", pubblicata dal 1915.\nStoria.\nIl quotidiano venne fondato il 2 novembre 1903 da Alfred Harmsworth (poi Lord Northcliffe) come giornale femminile prodotto da donne. Lo scarso successo iniziale indusse il fondatore a trasformare il giornale in periodico illustrato, con la trasformazione del titolo di testa in \"The Daily Illustrated Mirror\" ed \u00e8 stato il primo quotidiano di informazione illustrato. Il nuovo nome fu utilizzato dal 26 gennaio al 27 aprile 1904, quando il giornale torn\u00f2 alla denominazione originale.\nIl quotidiano ha avuto grande parte nella diffusione dei fumetti nel Regno Unito e di questo media nella cultura popolare britannica. Personaggi quali \"Jane\", \"Beelzebub Jones\", \"Buck Ryan\", \"Andy Capp\" e \"Garth\" si diffusero ed ebbero successo proprio grazie alle pagine centrali del \"Daily Mirror\" che, sin negli anni della seconda guerra mondiale, raggiungeva tirature pari a due milioni di copie."}
{"id": "1821540", "revid": "76963", "url": "https://it.wikipedia.org/wiki?curid=1821540", "title": "Todd McKee", "text": "L'attore californiano \u00e8 noto soprattutto per aver interpretato Ted Capwell nella soap opera \"Santa Barbara\" (1984-1989) e anche Jake McLaine nella soap opera \"Beautiful\" (1990-1992).\nMcKee ha al suo attivo diverse apparizioni in serie televisive, come \"Melrose Place\", \"Models Inc.\", \"Ultime dal cielo\" e molte altre."}
{"id": "1821550", "revid": "767487", "url": "https://it.wikipedia.org/wiki?curid=1821550", "title": "Distretto di Aizawl", "text": "Il distretto di Aizawl \u00e8 un distretto del Mizoram, in India, di 339.812 abitanti. Il capoluogo \u00e8 Aizawl."}
{"id": "1821551", "revid": "767487", "url": "https://it.wikipedia.org/wiki?curid=1821551", "title": "Distretto di Champhai", "text": "Il distretto di Champhai \u00e8 un distretto del Mizoram, in India, di 101.389 abitanti. Il capoluogo \u00e8 Champhai."}
{"id": "1821552", "revid": "767487", "url": "https://it.wikipedia.org/wiki?curid=1821552", "title": "Distretto di Kolasib", "text": "Il distretto di Kolasib \u00e8 un distretto del Mizoram, in India, di 60.977 abitanti. Il capoluogo \u00e8 Kolasib."}
{"id": "1821553", "revid": "767487", "url": "https://it.wikipedia.org/wiki?curid=1821553", "title": "Distretto di Lawngtlai", "text": "Il distretto di Lawngtlai \u00e8 un distretto del Mizoram, in India, di 73.050 abitanti. Il capoluogo \u00e8 Lawngtlai."}
{"id": "1821556", "revid": "767487", "url": "https://it.wikipedia.org/wiki?curid=1821556", "title": "Distretto di Lunglei", "text": "Il distretto di Lunglei \u00e8 un distretto del Mizoram, in India, di 137.155 abitanti. Il capoluogo \u00e8 Lunglei."}
{"id": "1821558", "revid": "1305772", "url": "https://it.wikipedia.org/wiki?curid=1821558", "title": "Polichetide", "text": "I polichetidi sono metaboliti secondari prodotti da batteri, funghi, piante e animali. Si tratta in genere di molecole molto stabili, capaci di resistere all'attacco di enzimi e molti altri agenti chimici.\nSono generalmente biosintetizzati attraverso la condensazione decarbossilativa di unit\u00e0 di malonil-CoA in un processo simile alla sintesi degli acidi grassi. L'unione di numerose unit\u00e0 C2 mediante addizione testa-coda determina la presenza di funzioni ossigenate in posizioni alternate ad altre prive d'ossigeno. Le catene polichetidiche formate sono spesso ulteriormente derivatizzate e modificate in prodotti naturali bioattivi. Grazie a questa funzionalizzazione possono interagire efficacemente con specifici recettori."}
{"id": "1821560", "revid": "767487", "url": "https://it.wikipedia.org/wiki?curid=1821560", "title": "Distretto di Mamit", "text": "Il distretto di Mamit \u00e8 un distretto del Mizoram, in India, di 62.313 abitanti. Il capoluogo \u00e8 Mamit."}
{"id": "1821561", "revid": "767487", "url": "https://it.wikipedia.org/wiki?curid=1821561", "title": "Distretto di Saiha", "text": "Il distretto di Saiha \u00e8 un distretto del Mizoram, in India, di 60.823 abitanti. Il capoluogo \u00e8 Saiha."}
{"id": "1821563", "revid": "767487", "url": "https://it.wikipedia.org/wiki?curid=1821563", "title": "Distretto di Serchhip", "text": "Il distretto di Serchhip \u00e8 un distretto del Mizoram, in India, di 55.539 abitanti. Il capoluogo \u00e8 Serchhip."}
{"id": "1821566", "revid": "151034", "url": "https://it.wikipedia.org/wiki?curid=1821566", "title": "Mean time to failure", "text": ""}
{"id": "1821571", "revid": "1305772", "url": "https://it.wikipedia.org/wiki?curid=1821571", "title": "Back on My B.S.", "text": "Back on My B.S. \u00e8 l'ottavo album in studio del rapper Busta Rhymes, uscito il 19 marzo 2009.\nIl disco.\nL'album originariamente doveva chiamarsi \"Before Hell Freezes Over\", ma il rapper lo cambi\u00f2 pi\u00f9 volte prima della scelta definitiva, chiamandolo successivamente \"Back on My Bullshit\", poi \"I'm Blessed\" e \"Blessed\" fino ad arrivare al titolo definitivo di \"Back on My B.S.\".\nInizialmente era prevista la pubblicazione il 4 dicembre 2007, in seguito \u00e8 stata rinviata al 17 giugno 2008, poi \u00e8 stata programmata per il 1\u00ba luglio 2008. In un'intervista, Busta Rhymes aveva affermato che ha problemi con i campioni ed ha spinto il suo album ad una pubblicazione a met\u00e0-fine agosto, ma poi la data \u00e8 slittata ulteriormente ed \u00e8 uscito un anno dopo\nCuriosit\u00e0.\nDall'album \u00e8 stato escluso \"We Made It\", brano realizzato in collaborazione con il gruppo musicale rock alternativo Linkin Park e uscito come singolo il 27 aprile 2008."}
{"id": "1821572", "revid": "149485", "url": "https://it.wikipedia.org/wiki?curid=1821572", "title": "Natal'ja Vital'evna \u0160apo\u0161nikova", "text": "Allenata da Vladislav Rastorotsky, stesso allenatore di Ludmila Turi\u0161eva e Natalija Jur\u010denko, si specializza nel volteggio riuscendo tuttavia a ottenere medaglie anche in altre specialit\u00e0.\nInsieme al marito \u00e8 allenatrice di ginnastica nel New Jersey."}
{"id": "1821575", "revid": "287204", "url": "https://it.wikipedia.org/wiki?curid=1821575", "title": "Fenilpropanoide", "text": "I fenilpropanoidi sono una famiglia diversificata di composti organici sintetizzati dalle piante a partire dagli amminoacidi tirosina o della fenilalanina.\nI fenilpropanoidi si trovano in tutto il regno vegetale, dove fungono da componenti essenziali di una serie di polimeri strutturali (come ad esempio la lignina), forniscono protezione dalla luce ultravioletta, difendono da erbivori e patogeni (cumarine) e mediano le interazioni pianta-impollinatore come pigmenti floreali e composti profumati.\nPresenta una struttura diversa rispetto ai polichetidi, in quanto non completamente aromatizzata. La struttura, come evidente dal nome, \u00e8 caratterizzata da un'unit\u00e0 fenilica (C6) legata a un'unit\u00e0 C3 (propanoica). \nTra le polimerizzazioni si ricordano la formazione della lignina. Dal suo metabolismo pu\u00f2 essere prodotto ammonio che viene utilizzato dalle piante per la sintesi di aminoacidi."}
{"id": "1821577", "revid": "486946", "url": "https://it.wikipedia.org/wiki?curid=1821577", "title": "Repubblica di Monte Athos", "text": ""}
{"id": "1821584", "revid": "466539", "url": "https://it.wikipedia.org/wiki?curid=1821584", "title": "Nelli Kim", "text": "Biografia.\nUna volta ritiratasi dalle competizioni ginniche, diventa allenatrice e giudice delle pi\u00f9 importanti competizioni internazionali. Come presidente del \"Comitato tecnico di ginnastica artistica femminile\", coordina l'introduzione di nuove regole nella ginnastica artistica; ha sviluppato inoltre il \"Codice dei Punteggi\" del 2006."}
{"id": "1821585", "revid": "125847861", "url": "https://it.wikipedia.org/wiki?curid=1821585", "title": "God Gave Rock 'N Roll to You II", "text": "God Gave Rock 'N Roll to You II \u00e8 un brano del gruppo hard rock statunitense Kiss, facente parte della colonna sonora del film \"Un mitico viaggio\". Il brano \u00e8 stato pubblicato inizialmente come singolo (assieme al brano \"Junior's Gone Wild\"' dei King's X), poi \u00e8 stato inserito all'interno dell'album \"Revenge\" come quinta traccia.\nIl brano.\nIl brano \u00e8 una cover di una canzone del 1973 degli Argent, scritta dal loro chitarrista Russ Ballard ma modificata da Paul Stanley e Gene Simmons in collaborazione con il produttore dell'album \"Revenge\" Bob Ezrin. Questa canzone \u00e8 inoltre l'ultima registrazione in cui compare Eric Carr: il batterista, seppure minato da gravi problemi di salute, ha registrato alcune parti vocali d'accompagnamento per il brano lasciando il proprio posto nelle parti di batteria a Eric Singer.\nPer il brano \u00e8 stato realizzato un videoclip diretto da Mark Rezyka in cui si vede il gruppo suonare il brano all'interno di una stanza (con Eric Carr alla batteria). Durante il video compaiono alcuni spezzoni di filmati dell'epoca in cui il gruppo si esibiva con le maschere."}
{"id": "1821587", "revid": "474175", "url": "https://it.wikipedia.org/wiki?curid=1821587", "title": "Stadio Citt\u00e0 di La Plata", "text": "Lo Stadio Citt\u00e0 di La Plata (), noto come \"Stadio Unico\" (sp. \"Estadio \u00danico\"), \u00e8 uno stadio della citt\u00e0 argentina di La Plata, capoluogo della provincia di Buenos Aires. \nCostruito dal 1997, fu aperto nel 2003. Ospita le partite casalinghe dell'Estudiantes in attesa che i lavori di ristrutturazione dello Stadio Jorge Luis Hirschi siano ultimati.\nDal luglio 2009 al febbraio 2011 \u00e8 rimasto chiuso per lavori di ristrutturazione. Nel 2011 ha ospitato alcune partite della Coppa America."}
{"id": "1821595", "revid": "320578", "url": "https://it.wikipedia.org/wiki?curid=1821595", "title": "Forza di Autodifesa Giapponese", "text": ""}
{"id": "1821597", "revid": "155634", "url": "https://it.wikipedia.org/wiki?curid=1821597", "title": "Natko Zrn\u010di\u0107-Dim", "text": "Biografia.\nStagioni 2002-2008.\nAttivo in gare FIS dal novembre del 2001, Zrn\u010di\u0107-Dim ha fatto il suo esordio in Coppa Europa il 19 dicembre 2003 a Donnersbachwald in slalom speciale e in Coppa del Mondo il 13 dicembre 2004 a Sestriere nella medesima specialit\u00e0, in entrambi i casi senza completare la prova. Ha debuttato ai Campionati mondiali a Bormio/Santa Caterina Valfurva 2005, classificandosi 40\u00ba nello slalom gigante e 31\u00ba nello slalom speciale, e ai Giochi olimpici invernali a , dove si \u00e8 piazzato 35\u00ba nel supergigante, 25\u00ba nello slalom gigante, 33\u00ba nello slalom speciale e 33\u00ba nella combinata.\nNel 2007 ha partecipato ai Mondiali di \u00c5re, dove \u00e8 stato 34\u00ba nella discesa libera, 40\u00ba nel supergigante, 39\u00ba nello slalom gigante e non ha completato la supercombinata, e il 3 febbraio 2008 ha conquistato il suo primo podio in Coppa del Mondo, giungendo 3\u00ba nella supercombinata di Val-d'Is\u00e8re. In quell'occasione, con il secondo posto del connazionale Ivica Kosteli\u0107, per la prima volta due croati sono andati sul podio nella stessa gara.\nStagioni 2009-2013.\nIl 9 febbraio 2009 ha conquistato la medaglia di bronzo ai Mondiali di Val-d'Is\u00e8re, giungendo 3\u00ba nella supercombinata alle spalle del norvegese Aksel Lund Svindal e del francese Julien Lizeroux; si \u00e8 inoltre piazzato 19\u00ba nella discesa libera, 23\u00ba nel supergigante, 27\u00ba nello slalom gigante e 14\u00ba nello slalom speciale. Il 30 gennaio 2010 ha conquistato il suo miglior risultato in Coppa del Mondo, 2\u00ba nella supercombinata di Val-d'Is\u00e8re: con la vittoria di Ivica Kosteli\u0107 i due croati sono andati di nuovo sul podio insieme, ma questa volta sui due gradini pi\u00f9 alti.\nHa in seguito partecipato ai XXI Giochi olimpici invernali di , dove si \u00e8 classificato 33\u00ba nella discesa libera, 41\u00ba nello slalom gigante, 19\u00ba nello slalom speciale, 20\u00ba nella supercombinata e non ha concluso il supergigante, e ai Mondiali di Garmisch-Partenkirchen 2011, piazzandosi 28\u00ba nella discesa libera, 26\u00ba nel supergigante, 38\u00ba nello slalom gigante, 8\u00ba nella supercombinata e non completando lo slalom speciale.\nStagioni 2014-2019.\nIl 17 gennaio 2014 ha colto il suo ultimo podio in Coppa del Mondo, 3\u00ba nella supercombinata di Wengen; ai XXII Giochi olimpici invernali di \u00e8 stato 29\u00ba nella discesa libera, 19\u00ba nel supergigante, 10\u00ba nella supercombinata e non ha concluso lo slalom speciale e ai Mondiali di Vail/Beaver Creek 2015 si \u00e8 piazzato 30\u00ba nella discesa libera, 32\u00ba nel supergigante, 27\u00ba nello slalom speciale e non ha completato la combinata.\nAi XXIII Giochi olimpici invernali di , sua ultima presenza olimpica, dopo esser stato portabandiera della Croazia durante la cerimonia di apertura si \u00e8 classificato 29\u00ba nel supergigante e 19\u00ba nella combinata; ai Mondiali di \u00c5re 2019, suo congedo iridato, \u00e8 stato 30\u00ba nel supergigante e 39\u00ba nella combinata. Il 22 febbraio 2019 ha preso per l'ultima volta il via in una gara di Coppa del Mondo, la combinata di Bansko (33\u00ba); si \u00e8 ritirato al termine di quella stessa stagione 2018-2019 e la sua ultima gara in carriera \u00e8 stata la discesa libera dei Campionati sloveni 2019, il 30 marzo a Krvavec, non completata da Zrn\u010di\u0107-Dim.\nPalmar\u00e8s.\nNor-Am Cup.\nNor-Am Cup - vittorie.\nLegenda:\nDH = discesa libera\nSC = supercombinata"}
{"id": "1821598", "revid": "287204", "url": "https://it.wikipedia.org/wiki?curid=1821598", "title": "Natko Zrncic-Dim", "text": ""}
{"id": "1821600", "revid": "599013", "url": "https://it.wikipedia.org/wiki?curid=1821600", "title": "Vpl", "text": ""}
{"id": "1821603", "revid": "33751", "url": "https://it.wikipedia.org/wiki?curid=1821603", "title": "Stadio Garcilaso de la Vega", "text": "Lo stadio Garcilaso de la Vega () \u00e8 uno stadio di calcio di Cuzco, in Per\u00f9. Ospita le partite casalinghe del , del Deportivo Garcilaso e del Cusco.\n\u00c8 intitolato allo scrittore peruviano Garcilaso de la Vega e fu inaugurato nel 1950. Ha una capienza di 30 000 posti ed \u00e8 di propriet\u00e0 dell'Instituto Peruano del Deporte.\nStoria.\nLo stadio fu inaugurato nel 1950, con una capienza di 22 000 posti. \nIn vista della Coppa America 2004, l'impianto fu oggetto di lavori di ristrutturazione e ammodernamento per un costo complessivo di 1 720 000 dollari, con la capienza portata a 42 056 posti. \nHa ospitato vari match internazionali, tre finali della campionato peruviano di massima divisione (nel 2001, 2006 e 2012) e una finale di Coppa del Per\u00f9 (nel 2011)."}
{"id": "1821604", "revid": "181699", "url": "https://it.wikipedia.org/wiki?curid=1821604", "title": "Renegade Kid", "text": "Renegade Kid \u00e8 stata una societ\u00e0 sviluppatrice di videogiochi statunitense fondata all'inizio del 2007 da Jools Watsham e Gregg Hargrove, due veterani dell'industria videoludica. \u00c8 specializzata nella realizzazione di videogiochi per le console Nintendo Wii e, soprattutto, per Nintendo DS. Sono meglio conosciuti per aver creato il videogioco \"\" per Nintendo DS.\nIl team di sviluppo ha prodotto un videogioco intitolato \"Moon\" per Nintendo DS che utilizza lo stesso motore grafico di \"Dementium: The Ward\".\nNel periodo durante il quale si svolse l'E3 2009, dapprima varie voci di corridoio, in seguito un trailer e un video postato su YouTube da Jools Watsham, hanno confermato al pubblico la progettazione di un seguito di Dementium: The Ward, che \u00e8 successivamente uscito il 4 maggio 2010.\nLa societ\u00e0 di videogiochi ha iniziato a sviluppare anche per il Nintendo 3DS, con \"Mutant Mudds\", uscito in America il 26 gennaio 2012."}
{"id": "1821606", "revid": "1318658", "url": "https://it.wikipedia.org/wiki?curid=1821606", "title": "Fumetti d'Italia", "text": "Fumetti d'Italia \u00e8 stata una rivista fondata e realizzata da Graziano Origa pubblicata in Italia dal 1992 al 2001 in formato magazine e con grafica a colori. Ha pubblicato reportages, interviste, cronologie e biografie di prestigiosi autori di comics; materiale generalmente inedito. Vi hanno collaborato gli esperti e gli storici pi\u00f9 noti del fumetto internazionale ed ha pubblicato ritratti di tutti gli sceneggiatori e disegnatori fotografati da Joe Zattere.\nPremiata nel 1999 a Lucca Comics (edizione diretta da Luca Boschi) come miglior rivista del settore degli anni novanta (consegnato da John Buscema), e nel 1995 dall'Associazione Nazionale del Fumetto : \"Per l'originale proposta di una formula di periodico che rispecchia la geniale intuizione di uno spazio diverso in cui contattare e coltivare un target nuovo nel settore del fumetto\".\nVideomax.\nIn tutti i numeri di \"Fumetti d'Italia\" sono state pubblicate a puntate le avventure dell'eroe web televirtuale Videomax creato e sceneggiato da Graziano Origa e disegnato da vari fumettisti (quattro storie complete in totale).\n1 - \"Andy Max contro Doctor VHS\" (nn. 1/9), disegni di Carlo Ambrosini\n2 - \"Pinocchio City\" (nn. 10/15), disegni di Pier Gallo\n3 - \"Anema e Core\" (nn. 19/20), disegni di Alberto Ponticelli\n4 - \"Brandon Mishima Body\" (nn. 23/24), disegni di Alberto Ponticelli)\nNei nn. 16/33 compare in forma di rubrica il notiziario tecnologico e scientifico \"Videomax Magazine\". Il n. 16 contiene un corposo inserto con un portfolio di omaggi grafici, illustrati a pagina piena, realizzati dai disegnatori Truscia, Frezzato, Cortez, Bignamini, Tacconi, Brolli, Gligorov, Mastantuono, Muroni, De Angelis, Manini, Bonadimani, Cardinale, Palumbo.\nElenco e contenuti.\nWallace Wood (fumetto completo Encounter), Enea Riboldi, Magnus, Pier Carpi, Martin Myst\u00e8re, Corrado Roi, Keith Haring, Gianluca Lerici (Prof. Bad Trip), Sal Velluto, Gomma, Decoder, Guido Buzzelli, Dylan Dog, Max Bunker, Riccardo Secchi, Granata Press, Luigi Bernardi, Star Comics, Marco M. Lupoi, Mister No, Matteo Guarnaccia, Town Boy (1) di Lat\nDiabolik (Speciale), Luciana Giussani, Patricia Martinelli, Sergio Zaniboni, Pier Carpi, Alfredo Castelli, Al Williamson, Franco Fossati, Max Bunker, John Buscema, Jim Steranko, Rinaldo Traini (1), Antonio Vianovi, Rick Zero, Dylan Dog Horror Fest (Marzorati, Hemingway, Curci, Colombo, Chiaruzzi, Capone), Tarzan, Giulio C. Cuccolini, Collezione Fossati, Asterix, Lucky Luke, Luca Boschi, Akira, Maurizio Costa, Piccolo Ranger, Inovafumetto, Claudio Dell'Orso, Dino Caterini, Terrifik, Super Comics, Jolly Club, Il Mensile del Fumetto (Fenza &amp; Fonti), Town Boy (2) di Lat\nClaudio Castellini (Speciale), Alex Raymond, Franco Fossati, Dino Battaglia, Andrea Pazienza, Renzo Barbieri, Giampiero Casertano, Rinaldo Traini (2), Antonio Serra, Michele Medda, Bepi Vigna, Dylan Dog Horror Fest, Moebius, Nicola Mari, Pier Carpi, Luciana Giussani, Marco Bianchini, Mister No (Certaldo), Midnight Eye, Cobra, Maurizio Costa, Texone (V\u00edctor de la Fuente), Gim Toro, Alberto Gedda\nSpider-Man (Trentennale), Herg\u00e9, Franco Fossati, Bordighera, Cesare Perfetto, Luciano Gianfranceschi, Jacovitti, Francesco Manetti, Giulio C. Cuccolini, Leone Frollo, Claudio Dell'Orso, Telemaco, Cyborg, Giorgio Trevisan, Gianni Brunoro, Moreno Burattini, Batman Returns, Batman, Fulvia Serra, San Diego ComiCon, Scarabeo, Arena, Schizzo, Fumo di China (50\u00ba), Video Girl Ai, Maurizio Costa, William M. Gaines (1922-1992)\nAurelio Galleppini (Speciale), Luigi Marcian\u00f2, Gianni De Luca, Gianni Brunoro, Max Capa, Charles Schulz, Franco Fossati, Angelo Stano, Laura Piazzi, Bruno Brindisi, Clive Griffths, Joseph Parente, Julius Schwartz, Eura Editoriale, Batman, Cool World, Henri Filippini, Lucca Comics (19\u00ba), Comiconvention (3\u00ba), Zagor (Trentennale), Mancolista, Crimen\nZagor (Speciale), Guido Nolitta, Gallieno Ferri, Paolo Eleuteri Serpieri, Corrado Mastantuono, Edoardo Morricone, Pino Rinaldi, Marco Bianchini, Enzo Jannuzzi, Brian Talbot, Luther Arkwright, Daniele Saverino, Luigi Corteggi, Antonio Carboni, Editoriale Dardo (Giuseppe Casarotti), Pee-Wee Herman, Lambiek (Kees Kousemaker), Silvio Di Miceli, Luciano Tamagnini, Batman (Cartoon), Fumetto Cubano, Francesco Santosuosso\nNorman Rockwell, Alberto Breccia, Roberto Diso, Joe Kubert, Giuliano Piccininno, Marco Nizzoli, Massimiliano Frezzato, Rodolfo Torti, Claudio Nizzi, Antonio Terenghi, Carlo Ambrosini, Treviso Comics (18\u00ba), Silvano Mezzavilla, Anafi, Silvano Scotto, Luciano Tamagnini, Katzyvari, Kamikaze, Giuseppe Pollicelli, Piero Zanotto, Gianfranco Manfredi, Raffaele Della Monica, Maurizio Costa, Nipponya, Yamato, Stefano Tognetti, Alberto Giolitti (1923-1993), Harvey Kurtzman (1924-1993)\nSergio Toppi (Speciale), Hugo Pratt (Cuore Garibaldino), Don Lawrence, Silver, Leone Cimpellin, Claudio Castellini, Al Columbia, Sergio Tisselli, John Romita, Danilo Maramotti, Dario Guzzon, Franco Paludetti, Hop! (57), Schizzo (3), Pier Carpi (Palazzo d'Estate), Sebastiano Craveri (Giubbolini), Diabolik (Tarocchi), Paolo Seria, Trinacria Club, Luciano Tamagnini, Dylan Horror Fest (4\u00ba), Jurassic Park, Vincent Hamlin (1900-1993)\nGuido Crepax (Speciale), Ferdinando Tacconi (1), Hugo Pratt (Kipling), Mauricio de Sousa, Robert Ripley, Umberto Manfrin, Superman, Nembo Kid, Franco Fossati, Jae Lee, Roberto Bonadimani, Cybersix, Fantastic Four (Film), Roberto Milan, Giovanni Termanini, Comic Art, Guida al Fumetto Italiano (Gianni Bono), Catalogo del Fumetto Italiano (Luigi Bona), Svint Comics, Legs Weaver, Topolino (n. 2000), Gaudenzio Capelli, Rock'n'Comics, Martin Myst\u00e8re (Certaldo), Inovafumetto, Dylan Dog (Rupert Everett), Diabolik, Scarabeo, Jurassic Strips, Flex, Gary Groth, Tony Caputo, Renato Bianconi (1928-1993)\nSergio Toppi, Sergio Bonelli, Bepi Vigna, Moreno Burattini, Francesco Manetti, Pino Rinaldi, Ferdinando Tacconi (2), Barry Windsor-Smith (Rune), Cronache di Topolinia (Salvatore Taormina), Piero Zanotto, Paolo Piffarerio, Nerbini (Alfonso Pichierri), Gulliver (Franco Grillo), Beavis &amp; Butt-Head, Tex (Lugano), Tex (Decio Canzio), Francisco Blanco Hern\u00e0ndez, Dario Mogno, Galep (1917-1994), Jack Kirby (1917-1994)\nMilo Manara (Speciale), Sergio Bonelli, Sergio Toppi, Nadir Quinto, Luigi Corteggi (Covers), Hugo Pratt (In un cielo lontano), Karel Thole, Roy Lichtenstein, Nino Cannata, Laura Scarpa (Corrierino), Nostalgia Club (Mariano Caltabiano), Rune (Franco Ressa), Marquis De Sade (Claudio Dell'Orso)\nSpeciale Photos: Tutti gli autori di Tex, Mario Caria, Giuseppe Pollicelli, Frank Miller, Bepi Vigna, Intrepido Classic, fumetto a puntate Moby Dick (1) di Origa &amp; Vigna\nMartin Myst\u00e8re (Speciale), Carl Barks, Leonardo Gori, Walter Molino, Robi Ronza, Carlo Pedrocchi, Corentin, Paul Cuvelier, Giulio Cesare Cuccolini, Scarabeo, Silverio Pisu, Gigi Lastella, Luciano Tamagnini, Diva, EsseGesse, Grande Blek (40\u00ba), Pinocchio, Gianni Brunoro, Gianni Bono (Carl Barks), fumetto a puntate Moby Dick (2) di Origa &amp; Vigna\nNicola Mari (Speciale), Nevio Zeccara, Giuseppe Pollicelli, Phoenix, Daniele Brolli, Dinamite, Braintrust, Paolo Lamanna, Cartoomics (1\u00ba), Expocartoon (2\u00ba), Manlio Truscia, Giancarlo Malagutti, Loredano Ugolini, Billy Bis, Alessandro Bignamini, Michele Masiero, Ferdinando Tacconi, Kriminal, Paolo Ferriani, If (n. 1), Rivan Ryan, Luca Raffaelli, Scheletrino, Alberto Gennari, Topo Gigio, Graziano Cicogna (1936-1994), Egidio Gherlizza (1909-1994), Giovanni De Leo (1924-1994), fumetto a puntate Moby Dick (3) di Origa &amp; Vigna\nFerenc Pint\u00e9r (Speciale), Andrea Venturi, Ikon (Rocco Centorrino), Michel Tacq, Will Eisner, Fabio Licari, Vittorio Giardino, Jordi Bernet, Paolo Simi, \"Frankenstein\", Stefano Casini, David Mazzucchelli, Judge Dredd, Mister No, Michele Masiero, fumetto a puntate Moby Dick (4/fine) di Origa &amp; Vigna\nMario Uggeri (Speciale), Ferruccio G\u00ecromini, Gustave Dor\u00e9, Diabolik, Patricia Martinelli, Giuseppe Pollicelli, Gigi Piras, Antonio Sassu, Nives Manara, Franco Ressa, Oliviero Berni, Max Andersson, Lino Jeva, Ade Capone (Liberty), Legs Weaver, Gabriel, Dragon Ball, Domenico Denaro (Arca Perduta), Bad Moon, Linus (30\u00ba), Shok Studio, Morgue, Betty Page, Antonio Carboni, Tank Girl, Frank Robbins 1917-1995), Doug Wildey (1922-1995), Tony Weare (1912-1994), Marijac (1908-1995).\nJos\u00e9 Mu\u00f1oz (Speciale), Wyeth Art, Luca Tarlazzi, Selen, Giorgio Tabet, Massimo Mariani, Luigi Mignacco, GB Carpi, Killing, Claudio Dell'Orso, Michele Medda, Legs Weaver, Roberto Sangalli &amp; Dario Chiarot, Sergio Tarquinio, Pasquale Iozzino, Tank Girl, Roberto Cardinale, Robert Crumb, Johnny Mnemonic, Alberto Ponticelli, Pocahontas, Judge Dredd, Power Rangers, Batman Forever, Hugo Pratt (1927-1995)\nPaolo Piffarerio (Speciale), Edward Hopper, Richard Corben, James Warren, Hugo Pratt (Fanfulla), Stan Lynde &amp; Rick O'Shay, Will Eisner &amp; Dropsie Avenue, Sydney Jourdan, Renato Polese, Gabriel, Sprayliz, Giuseppe Pollicelli, Moreno Burattini, Dario Fonti, Leonardo Gori, Massimo Crivello, Ken Jedediah, Graziano Frediani, Gianni Brunoro, Decio Canzio, Mauro Boselli, Winsor McCay, Giulio Cesare Cuccolini, Martin Myst\u00e8re (Washington Mews), Bepi Vigna, Nero, Antonio Cossu, Dino Attanasio, Stefano Natali, Antonio Vianovi, Glamour, Death Race, Esp, Cartoomics (2), Sebastiano Craveri, Pulp Comcs, Carlo Pedrocchi, Alberto Bettinetti, Giacinto Gaudenzi, Torino Comics (Goria &amp; Pavesio), Prato Fantastico (Bartolomei), Morgue, Pedrito el Drito, Bonvi (1941-1995), Franco Donatelli (1925-1995)\nMilo Manara (Speciale), Pierre Joubert, Texone Magnus, Decio Canzio, Floriano Bozzi, Mauro Cicar\u00e8, Burne Hogarth (1911-1996), Rocco Molinari (1926-1996)\nCarlo Jacono (Speciale), Laura Grimaldi, Marco Giovannini, Dino Villani, Mauro Giordani, Charles Burns, Antonio Carboni (Lady Fumetto), Psycho, Brian the Brein, Time Code, Diabolik (Triennale), Roberto Baldazzini, Nino Bernazzali &amp; Comics World, Citt\u00e0 di Vetro, Franco Fossati (1946-1996)\nH.R. Giger (Speciale), Bill Sienkiewicz, Dino Battaglia, Tiziano Sclavi, Rob Liefeld &amp; Image, Giorgio Montorio, Pier Carpi, Thomas Ott, Michele Medda, Stefano Casini, Bepi Vigna &amp; Antonio Cossu (Operazione Rinascimento), Steve Reeves (Ercole), Alessandro Distribuzioni, Richard Gray, Texone &amp; Jordi Bernet, Mauricio de Sousa, Herg\u00e9 (Tchang Tchong), Blake e Mortimer, Andrea Sani, Bone &amp; Jeff Smith, Supermaso, Pietro Alligo (Kid), Santiago, Samuel Sand, Fondazione Franco Fossati, Guido Buzzelli, Curt Swan (1920-1996)\nDino Battaglia (Speciale), Laura Battaglia, Fernando Carcupino (Claudio Dell'Orso, Ilenio Trevisan, Stefania Carcupino), Jean Michel Basquiat, Angelo Stano, Claudio Piccininno, Paolo Bacilieri, Maurizio Rosenzweig, Alberto Ponticelli, Stefano Tamburini, Andrea Pinketts, Juan Padron, Antonio Camerlengo, Pugaci\u00f2ff (Luca Boschi), Gabriel &amp; Riccardo Secchi, Paolo Lamanna (Dept H), Riccardo Mannelli, Diabolik, Scarabeo, Randall McFly, Alessandro Orlandelli (Horley), Shok Studio Vs Liberty, Andrea Cascioli, Benito Jacovitti &amp; Antonio Terenghi, Arturo Faganello, Carlo Chendi, Robert Gligorov, Max Avogadro, Andrea Da Rold, Andr\u00e9 Franquin (1924-1997), Roland Topor (1938-1997)\nFernando Carcupino (Speciale), Gianfranco Manfredi, Napoleone, Daniele Brolli &amp; Phoenix, Mort Walker, Franco Putzolu, Klaus Bodanza, Barb Wire &amp; Miki Richardson, Rumpelstock, Milo Manara (cd rom), Diabolik (Maastricht)), Graziano Origa (25\u00ba Anniversary), Dan Barry (1923-1997), Stan Drake (1921-1997), Michele Pepe (1946-1997), William Burroughs (1914-1997), fumetto completo Pecos Bill (Vezio Melegari &amp; Hugo Pratt), fumetto completo William Burroughs (Graziano Origa)\nFrank Frazetta (Speciale), Gary Groth, Andre Bormida, Leone Frollo (Glamour Book), Roberto Cardinale (Trash), Stefano Nocilli, Gip (Gianni Pacinotti), Lucio Parrillo, Andrea Pazienza (cd-rom), Lucky Luke (50\u00ba Anniversario), Vart\u00e1n, Benito Jacovitti (1923-1997), Walter Molino (1915-1997)\nTex (Speciale 50\u00ba Anniversario + Poster), Hugo Pratt, Grande Blek, Kiwi, Jean-Yves Mitton (Dominique Yvon), Antonio Lopez, Luca Boschi (Lucca Comics), Vanna Vinci, Will Eisner, Joe Kubert (Sarajevo Fax), Adam Kubert, Simone Bianchi, Rex (gay tattoo), Miguel \u00c1ngel Mart\u00edn, Thomas Ott, Topolino (Jorge Vacca), Franco Busatta, Brendon, Stefano Tamburini, Gek Lapis, Alter Vox, Factory, Mordillo, Beppe Calzolari (Scuola del Fumetto 20\u00ba), Paolo Puccini (Lennoxx), Bug, Massimiliano Frezzato, Vittorio Pavesio, Sweety Susy, Tot\u00f2 (Acquaviva Fumetto), Fumetto completo Lat\nInserto Indice Generale dei nn. 1/25, Simon Bisley, Davide Toffolo &amp; Tre Allegri Ragazzi Morti, Burne Hogarth (Tarzan), Julia Kendall, Bonvi &amp; Giorgio Cavazzano (La Citt\u00e0), Aristid\u00e9s Othon Fred, Magnus (L'introvabile), Mauro Laurenti, Luigi Grecchi (Forza John), Enrico Marini, Marco De Lotto, Comics Journal (n. 200), Sergio Toppi (mostra Jewelry), Max Bunker, Giacomo Casanova, Claudio Villa (libro Segni e Disegni), Mauro Boselli (Texone n. 12), Lexy Hack, Mad, Cesare Reggiani, Reg Smythe (1917-1998), Archie Goodwin (1937-1998)\nDavid Mazzucchelli (Speciale), Alex Ross (Speciale), Superman, Funny Times, Lennoxx, Charles Dana Gibson, Il Piccolo Sceriffo, Tristano Torelli, Renzo Barbieri, Camillo Zuffi, Carlo Thomas Lai, Kappa boys, Klaus Bodanza, Zagor (n. 400), Martin Myst\u00e8re (n. 200), Stalin (Claudio Dell'Orso), Neaud (Diario), Supergulp (Renato Presta e Mauro Rossi), Bob Kane (1916-1998), Serge Dalens (1910-1998), Jean-Claude Forest (1930-1998)\nSandro Angiolini (Speciale), Lucca Comics, Leone Cimpellin, Tatti Sanguineti, Mario Tempesti, Fernando Carcupino, Jonathan Steele, Gea, Dampyr, Akim, Augusto Pedrazza, Roberto Renzi, Domenico Denaro, Marco Erba, Christian Marra, Francesco Ferrari, G.B. Carpi (1927-1999), Lee Falk (1905-1999), Eric Sio (1942-1998), Leo Pasqua (1942-1999)\nRitratti fotografici a 100 protagonisti del fumetto internazionale con rispettive schede biografiche\nM\u00e9tal Hurlant (Speciale), Pulp Western, Moebius, Philippe Druillet, Frank Miller (300), Stefano Casini (Demone dell'Anima), Rino Albertarelli (Mostra), Beppe Porcheddu, Dino Secondo Busett, Seizo Watase, Isabel Kreitz, Almanacco Mistero (2000), Antonio Vianovi, Paolo Puccini, Beppe Calzolari (Scuola del Fumetto), Greg (1931-1999), Bill Ward (1919-1999), Raymond Poivet (1910-1999)\nMarco Rostagno (Speciale), Dampyr, Mister No (n. 300), Luigi Corteggi alias Cortez (Meteor), Pier Carpi, Gino Sansoni, Roland Searle, Time (illustratori), Blake e Mortimer (Andrea Sani), Jean Van Hamme, Ted Benoit, Yves Sente, Andr\u00e9 Juillard, Pedrito el Drito (albo bonelli), Ferdinando Tacconi (Profili Glamour), Henri Filippini (Dictionnaire BD Gl\u00e9nat), Centro Pazienza (Schizzo Idee), Robert Crumb (Topolin), Charles Schulz (1922-2000), Gil Kane (1926-2000), Dario Guzzon (1926-2000), Karel Thole (1914-2000), Don Martin (1932-2000), Palacios (1921-2000)\nMassimo Giacon (Speciale), Alessandro Mendini, Ettore Sottsass, Fabio Civitelli, Dino Attanasio (Bepi Vigna), Dario Gulli &amp; Daniel Rossi (Lexy), Stefano Mercuri (Editoriale Mercury), Gianni Milone (Libreria Milone), Emilio Salgari, Carlo Jacono, Vittorio Giardino (No Pasaran), Max Bunker (Beverly Kerr), Marvel (Gundam), Eura Editoriale (Lancio Anniversario 25\u00ba), Pier Carpi (1940-2000), Carl Barks (1901-2000), Alfredo Alcala, Edward Gorey, George Roussos, Elliot Chaplin, Dick Sprang, Denis Gifford\nStelio Fenzo (Speciale), Addio a Gianluigi Bonelli (1908-2001), Luca Boschi, Gianni Brunoro, Luciano Tamagnini, Renzo Barbieri, Gianni Milone, Boris Makaresko, Gregory Hunter (Antonio Serra), Giorgio Bellavitis, Aldo Torchio, Glittering (Stefano Piselli), Francesco Pescador, Paul Cox, Maurizio Rosenzweig (Davide Golia), Pasquale Landolfo (L'Uomo Ragno Index), Eva Villa (Shonen Ai), Fumetti di Kappa, Millennium Comix, Centro del Fumetto Cagliari"}
{"id": "1821607", "revid": "131358", "url": "https://it.wikipedia.org/wiki?curid=1821607", "title": "Visual Programming Language", "text": ""}
{"id": "1821608", "revid": "30629849", "url": "https://it.wikipedia.org/wiki?curid=1821608", "title": "Monastero di Vivario", "text": ""}
{"id": "1821614", "revid": "262457", "url": "https://it.wikipedia.org/wiki?curid=1821614", "title": "Buddha \u015aakyamuni", "text": ""}
{"id": "1821622", "revid": "770634", "url": "https://it.wikipedia.org/wiki?curid=1821622", "title": "Distretto di Zunheboto", "text": "Il distretto di Zunheboto \u00e8 un distretto del Nagaland, in India, di 154.909 abitanti. Il capoluogo \u00e8 Zunheboto."}
{"id": "1821625", "revid": "123221169", "url": "https://it.wikipedia.org/wiki?curid=1821625", "title": "Stadio Monumentale (Lima)", "text": "Lo stadio Monumentale (), noto anche come \"Estadio Monumental \"U\"\", \u00e8 uno stadio di Lima, in Per\u00f9. Ospita le partite casalinghe dell' ed \u00e8 lo stadio pi\u00f9 capiente del Sudamerica, potendo disporre di 85 000 posti.\nStoria.\nIl progetto dello stadio risale al 1989, nell'ambito della creazione di un vasto complesso sportivo ad uso dell'. La posa della prima pietra avvenne il 16 gennaio 1991, mentre il 18 ottobre 1994 fu completata la costruzione del terreno di gioco. L'impianto fu inaugurato il 2 luglio 2000 in occasione della partita di campionato di calcio peruviano Universitario- (2-0), \nLo stadio ha ospitato la finale della Coppa Libertadores 2019 tra Flamengo e River Plate.\nConcerti.\nL'impianto ha ospitato numerosi concerti, tra cui:\nVari altri concerti hanno avuto luogo nell'area antistante lo stadio in direzione sud, comunemente chiamata \"Explanada del Estadio Monumental\", che tuttavia non fa effettivamente parte del complesso sportivo; non bisogna confonderla con una seconda zona, situata sempre a sud dello stadio, che ospita concerti con meno di 10 000 spettatori."}
{"id": "1821630", "revid": "770634", "url": "https://it.wikipedia.org/wiki?curid=1821630", "title": "Distretto di Dimapur", "text": "Il distretto di Dimapur \u00e8 un distretto del Nagaland, in India, di 308.382 abitanti. Il capoluogo \u00e8 Dimapur."}
{"id": "1821631", "revid": "124318940", "url": "https://it.wikipedia.org/wiki?curid=1821631", "title": "Monticchio (Basilicata)", "text": "Monticchio \u00e8 una frazione appartenente ai comuni di Atella e Rionero in Vulture, in provincia di Potenza. Situata alle pendici del Monte Vulture, un vulcano spento dell'Appennino meridionale, conserva un variopinto patrimonio ambientale, che rende Monticchio una meta di visitatori soprattutto nel periodo estivo. Dal 1971 \u00e8 stata istituita la riserva regionale Lago piccolo di Monticchio, che rappresenta l'habitat naturale di una rara specie endemica di farfalla notturna, la \"Brahmaea europaea\".\nGeografia fisica.\nTerritorio.\nMonticchio \u00e8 suddivisa in tre aree: \"Monticchio Bagni\", \"Monticchio Sgarroni\" (entrambe appartenenti al comune di Rionero) e \"Monticchio Laghi\" (del comune di Atella). \"Monticchio Bagni\" presenta circa 250 abitanti ed \u00e8 ricca di vegetazione di ontani, pioppi e cerri. La frazione \u00e8 rinomata per la produzione di acque minerali, ove opera il gruppo imprenditoriale Gaudianello, che produce la nota acqua minerale omonima.\nLa seconda, situata sulle pendici occidentali del monte Vulture, conta una popolazione di circa 150 abitanti ed \u00e8 sede di strutture ricettive come gli agriturismi. La frazione di \"Monticchio Laghi\", collocata a ridosso del Vulture, prende il nome dalla presenza di due laghi di origine vulcanica (denominati \"i gemelli del Vulture\"), uno maggiore e uno minore, profondi rispettivamente 38 e 36 metri circa.\nClima.\nIl clima \u00e8 rigido d'inverno e caldo temperato d'estate. Secondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a +4,4\u00a0\u00b0C, mentre quella del mese pi\u00f9 caldo, agosto, \u00e8 di +23,0\u00a0\u00b0C.\nStoria.\nLe origini di Monticchio sono piuttosto incerte. Tra i primi popoli che vi si insediarono furono i normanni, che si stabilirono nel castello locale (\"castrum Monticuli\"), probabilmente costruito prima del loro arrivo, in localit\u00e0 San Vito, nei pressi di \"Monticchio Sgarroni\". Tra il X ed XIII secolo, l'area vide stanziarsi alcuni ordini monastici. Intorno al X secolo appaiono a Monticchio i Monaci basiliani, sfuggiti alle lotte iconoclaste, provocate nel 726 dal decreto contro il culto delle immagini emanato da Leone III Isaurico, si erano rifugiati nella zona adriatica dell'Italia meridionale, tra cui nel Vulture ove trovarono un confortevole riparo. I religiosi fondarono uno dei centri monastici di maggiore rilievo, tanto da attirare l'attenzione di Papi e Imperatori nel corso dei secoli.\nUn altro gruppo clericale che si trasfer\u00ec a Monticchio fu quello dei Benedettini, insediatisi nella zona per osteggiare l'influsso della Chiesa di Bisanzio, lasciando testimonianze storico-religiose molto importanti. Con l'arrivo degli Svevi nel Vulture, Federico II lasci\u00f2 la sua impronta anche a Monticchio, dato che la \"Badia di S. Ippolito\" presenta alcune fasi costruttive in stile svevo. Inoltre l'imperatore svevo trascorse nei boschi di Monticchio i suoi momenti di svago praticando la caccia con il falcone (hobby che svolgeva sovente anche a Melfi, Castel Lagopesole e Palazzo San Gervasio).\nNel corso dei secoli, la localit\u00e0 non registr\u00f2 avvenimenti eclatanti e, con il progredire degli anni, divenne una zona sempre pi\u00f9 povera e depressa. Durante il brigantaggio, Monticchio divenne un punto strategico per i briganti, che lo resero un ottimo rifugio per nascondersi dalle truppe sabaude. Qui si riparavano Carmine Crocco e i suoi subalterni Ninco Nanco, Giuseppe Caruso, Caporal Teodoro e Giovanni \"Coppa\" Fortunato. Negli ultimi decenni, Monticchio \u00e8 diventata un importante centro di estrazione di acque minerali. Il gruppo Gaudianello, sebbene sia in attivit\u00e0 dal 1890, ha raggiunto maggior visibilit\u00e0 solamente negli ultimi anni, figurando tra le prime 10 aziende nazionali del settore ed al 4\u00ba posto in Italia nel comparto delle acque effervescenti naturali.\nLuoghi d'interesse.\nI laghi.\nSituati alla falda sud occidentale del Monte Vulture occupano le bocche crateriche dell'antico vulcano. Pur comunicando tra loro, i laghi presentano un diverso colore: il Lago Piccolo ha un colore verdastro mentre il Lago Grande tende al verde oliva.\nI laghi, entrambi di forma ellittica, sono separati da un istmo largo 215 m. Il Lago Piccolo ha una superficie di 16 ettari e perimetro di 1800 m, presenta sponde ripide che scendono fino ad una profondit\u00e0 di 38 m. Il Lago Grande con una superficie di 38 ettari e perimetro di 2700 m, occupa una cavit\u00e0 imbutiforme, con bassifondi estesi per gran parte del bacino, che solo a nord si inabissano fino a 36 m.\nIl lago piccolo a quota 658 m viene alimentato da sorgenti subacquee, da qui l'acqua defluisce attraverso un ruscello con portata di 57 litri al secondo, nel Lago Grande, a quota 656 m.\nEntrambi i laghi hanno la temperatura pi\u00f9 elevata dei laghi d'Italia.\nTra le specie vegetali lungo le rive si ricordano roveri e faggi, nelle acque le ninfee.\nLa fauna ittica \u00e8 costituita dall'anguilla, dal triotto, dal persico reale,dalla carpa, dal carassio, dalla gambusia, dal cavedano e dalla rovella.\nSpecie segnalate sono tinca, persico trota e l'alborella appenninica (\"Alburnus albidus\").\nDurante i campionamenti non sono state campionate Alborelle del Vulture; \u00e8 questo un dato allarmante da evidenziare poich\u00e9 l\u2019assenza di una specie indigena \u00e8 un importante segno di alterazione dell\u2019ambiente..\nAbbazia di San Michele Arcangelo.\nEdificio religioso la cui costruzione risale all'VIII secolo d.C., intorno ad una grotta abitata da monaci basiliani. Fu eretta su una grotta scavata nel tufo, nei pressi della quale sono stati ritrovati depositi votivi risalenti al IV-III secolo a.C. L'abbazia pass\u00f2 poi ai benedettini (che la abbandonarono nel 1456), ai cappuccini (che fondarono una biblioteca e un lanificio) e, nel 1782 all'ordine militare costantiniano, che ne fu proprietario fino al 1866. L'intero complesso \u00e8 costituito da un convento a pi\u00f9 piani, una chiesa settecentesca e la cappella di S. Michele. La Grotta dell'Angelo dedicata a S. Michele \u00e8 adornata da affreschi risalenti alla met\u00e0 dell'XI secolo ed era il luogo dove si riunivano in preghiera i monaci italo-greci che anticamente abitavano la zona. Da qui \u00e8 possibile avere un suggestivo panorama dei laghi di Monticchio.\nAbbazia di Sant'Ippolito.\nSituata tra i due laghi, la struttura \u00e8 datata tra il XI ed il XII secolo, ad opera dei basiliani. Con l'arrivo dei normanni, i basiliani abbandonarono il Vulture e al loro posto arrivarono i benedettini. Questi trasformarono l'antico monastero basiliano di Sant'Ippolito in un'altra badia benedettina. La struttura, costituita da un'unica navata, sub\u00ec anche alcune modifiche costruttive in stile svevo, soprattutto per quanto riguarda la cosiddetta torre \"campanaria\". Il terremoto del 1456 distrusse gran parte dell'Abbazia e i religiosi che vi dimorarono furono costretti ad abbandonarla. Oggi di quello che era un tempo l'Abbazia sono solamente osservabili alcuni pilastri e le absidi.\nIl castello.\nCome per l'Abbazia di Sant'Ippolito, anche del castello sono rimaste alcune tracce, anche a causa dei numerosi terremoti che tormentarono il Vulture, tra cui quello del 5 dicembre 1456. Situato nella localit\u00e0 di San Vito, presso \"Monticchio Sgarroni\", su una collina a pi\u00f9 di settecento metri, si ritiene che la sua edificazione risalga prima dell'arrivo dei normanni nel Vulture, a dimostrazione che si tratti di uno dei castelli pi\u00f9 antichi della zona, di fatto gli scavi, non ancora portati a completamento, hanno evidenziato tre diverse fasi di costruzione del castello, databili dal I al XIV secolo. Giustino Fortunato sostenne che nel 957 la struttura fu data in donazione da Tandolfo, principe di Conza, ai benedettini della Badia di Monticchio. In epoca medievale, fu sempre oggetto di conquista di vari feudatari della zona. Nel 1072, Abelardo, figlio primogenito del conte normanno Umfredo d'Altavilla, dopo aver battuto presso Troia le bande facenti capo a Roberto il Guiscardo, si spinse fin sull'Ofanto per occupare il Castello di Monticchio, nonch\u00e9 tutto il Vulture e la valle di Vitalba nei pressi dell'odierna Atella. Successivamente Roberto il Guiscardo riconquist\u00f2 il Castello. Sopra la struttura muraria \u00e8 presente un arco acuto ghierato, risalente al XII secolo successivamente restaurato durante l'epoca angioina.\nMuseo di Storia Naturale del Vulture.\nInaugurato il 20 dicembre 2008, \u00e8 stato ideato e progettato dal docente universitario Renato Spicciarelli. Il museo occupa i primi tre livelli del convento di San Michele. Esso mette a disposizione un'interpretazione verosimile della storia del Vulture. I percorsi sono costruiti sulla storia del vulcano nei 750.000 anni trascorsi dal momento in cui esso ebbe origine. Al visitatore si offre un viaggio a ritroso nel tempo: si parte da una figurazione del cammino recente dell'uomo nel Vulture, per passare alla storia degli animali e delle piante infeudati nei diversi periodi sulle sue pendici per giungere, infine, ai fenomeni parossistici del vulcano, all'uomo preistorico e alla fauna antica del Vulture. Nel 2015 sono stati oltre 12.000 i visitatori del Museo. La sua gestione \u00e8 realizzata direttamente dalla provincia di Potenza.\nRiserva naturale regionale Lago Piccolo di Monticchio.\nLa riserva naturalistica fa parte del comune di Atella, \u00e8 dotata di un'estensione pari a 187 ettari ed \u00e8 caratterizzata, per via del microclima, da una faggeta di bassa quota (650 m s.l.m.). Fu istituita nel 1971, con lo scopo principale di tutelare la \"Acanthobrahmaea\" (conosciuta anche con la denominazione di \"Brahmaea europaea\"), una rara farfalla notturna scoperta nei boschi di Monticchio dallo studioso altoatesino Federico Hartig nel 1963, che ne costituisce l'unica specie europea della famiglia delle \"Brahmaeidae\".. L'insetto giunge di rado presso i laghi, il suo habitat ideale \u00e8 posto a quote pi\u00f9 basse, dove la Foresta di Monticchio costeggia l'Ofanto e la fiumara di Atella. La riserva ospita anche specie faunistiche come la lontra (il cui ultimo avvistamento di un cucciolo con la madre risale al 1983), il gatto selvatico, l'istrice, la puzzola, lo scoiattolo nero, il moscardino ed il quercino italico.\nEconomia.\nL'agricoltura \u00e8 perlopi\u00f9 concentrata alle sommit\u00e0 del monte Vulture, ove vengono coltivati vigneti, castagneti e oliveti. L'industria locale si basa sulle esportazioni delle acque minerali, dove operano le gi\u00e0 citate aziende Gaudianello (con sede legale a Melfi) e Fonti del Vulture, quest'ultima (che ha sede a Rionero), ha un secondo stabilimento nella frazione che produce le acque minerali \"Toka\", \"Solaria\" e \"Felicia\". Per quanto riguarda il turismo, Monticchio, per via del suo clima fresco e temperato, \u00e8 una meta molto ambita nel periodo estivo, ove si cerca riparo dalle temperature elevate della stagione. Soprattutto nel periodo di ferragosto, Monticchio viene affollata maggiormente da turisti provenienti dalla Puglia e in misura minore dalla Campania e dal Molise. I visitatori possono praticare escursioni ed esplorare la rigogliosa vegetazione del posto, i suoi laghi e i suoi monumenti. Nonostante i numerosi arrivi, lo sviluppo e l'occupazione registrano ancora risultati insoddisfacenti, causa il cosiddetto turismo \"mordi e fuggi\" ed uno scarso interesse politico per la zona."}
{"id": "1821633", "revid": "486946", "url": "https://it.wikipedia.org/wiki?curid=1821633", "title": "Repubblica Turca di Cipro Nord", "text": ""}
{"id": "1821634", "revid": "770634", "url": "https://it.wikipedia.org/wiki?curid=1821634", "title": "Distretto di Kohima", "text": "Il distretto di Kohima \u00e8 un distretto del Nagaland, in India, di 314.366 abitanti. Il capoluogo \u00e8 Kohima."}
{"id": "1821637", "revid": "1757065", "url": "https://it.wikipedia.org/wiki?curid=1821637", "title": "Acque internazionali", "text": "Nel diritto internazionale, secondo la Convenzione di Montego Bay del 1982, attualmente in vigore, sono considerate acque internazionali quelle acque marine che non possiedono i requisiti delle acque interne e territoriali, il cui regime viene equiparato a quello del territorio dello Stato costiero. Altri autori associano il concetto di \"acque internazionali\" a quello di alto mare, termine che designa l'area del mare posta di l\u00e0 dalla zona economica esclusiva, oltre le 200 miglia marine dalla costa, e che non \u00e8 sottoposta alla sovranit\u00e0 di alcuno Stato.\nL'origine del termine \"acque internazionali\" \u00e8 da ricercarsi come contrapposizione alle \"acque nazionali\" (territoriali), che possono avere un'estensione massima di 12 miglia nautiche, e trova giustificazione nel fatto che quasi tutte le caratteristiche proprie dell'alto mare vengono estese, dalla citata convenzione, alla zona economica esclusiva (che comprende anche la zona contigua).\nDisciplina attuale.\nL'alto mare costituisce una \"res communis omnium\", cio\u00e8 un bene appartenente a tutti: qualsiasi Stato, anche privo di sbocco al mare, ha piena libert\u00e0 di navigazione e di sorvolo, nonch\u00e9 di posare cavi o condotte sottomarine, costruire isole artificiali e altre installazioni purch\u00e9 autorizzate dal diritto internazionale; ogni Stato ha, inoltre, piena libert\u00e0 di pesca e di ricerca scientifica.\nOgni Stato esercita in via esclusiva la giurisdizione sulle proprie navi, ma in alcuni casi uno Stato pu\u00f2 esercitare la propria giurisdizione su navi straniere in navigazione nelle acque internazionali:\nA parte queste ipotesi, uno Stato non pu\u00f2 fermare o abbordare navi battenti bandiera straniera; inoltre, ogni qual volta si esercitano operazioni coercitive su navi straniere, l'uso della forza pu\u00f2 avvenire solo in ultima istanza e in misura ragionevole sulla base delle circostanze del caso.\nDisciplina del fondo marino internazionale.\nL'articolo 136 della Convenzione di Montego Bay definisce il suolo e il sottosuolo del mare internazionale, e le risorse ivi contenute, come \"patrimonio comune dell'umanit\u00e0\"; nessuno Stato pu\u00f2 esercitare la propria sovranit\u00e0 su tale area, che pu\u00f2 essere sfruttata solo per scopi pacifici, nell'interesse dell'intera umanit\u00e0 e assicurando la protezione dell'ambiente. \nPer quanto riguarda lo sfruttamento delle risorse naturali del fondo marino internazionale, la Convenzione di Montego Bay istituisce un apposito organismo, l'Autorit\u00e0 internazionale dei fondali marini; tale Autorit\u00e0 \u00e8 composta da un'Assemblea (formata dai rappresentanti di tutti gli Stati che aderiscono alla Convenzione), da un Consiglio (formato da 36 Stati eletti dall'Assemblea), e da un organo operativo, l\"'Impresa per i fondi marini internazionali\", il quale esercita direttamente le attivit\u00e0 di esplorazione e di sfruttamento delle risorse naturali; tali attivit\u00e0 possono essere svolte anche da uno Stato parte della Convenzione, da imprese statali o altre persone fisiche o giuridiche aventi la nazionalit\u00e0 di uno Stato parte, purch\u00e9 autorizzati dall'Autorit\u00e0.\nI modi di ripartizione dei profitti finanziari e degli altri vantaggi economici ottenuti dallo sfruttamento di tale fondo marino sono stabiliti dall'Assemblea dell'Autorit\u00e0 (articolo 160 della Convenzione di Montego Bay); in ogni caso, la ripartizione deve essere equa e deve essere svolta \"tenendo particolarmente conto degli interessi e delle necessit\u00e0 degli Stati in via di sviluppo\"."}
{"id": "1821638", "revid": "770634", "url": "https://it.wikipedia.org/wiki?curid=1821638", "title": "Distretto di Mokokchung", "text": "Il distretto di Mokokchung \u00e8 un distretto del Nagaland, in India, di 227.230 abitanti. Il capoluogo \u00e8 Mokokchung."}
{"id": "1821639", "revid": "770634", "url": "https://it.wikipedia.org/wiki?curid=1821639", "title": "Distretto di Mon", "text": "Il distretto di Mon \u00e8 un distretto del Nagaland, in India, di 259.604 abitanti. Il capoluogo \u00e8 Mon."}
{"id": "1821640", "revid": "383359", "url": "https://it.wikipedia.org/wiki?curid=1821640", "title": "Stadio Monumental Isidro Romero Carbo", "text": "Lo stadio Monumental Isidro Romero Carbo () \u00e8 uno stadio di Guayaquil, in Ecuador. Ospita le partite interne del Barcelona Sporting Club e con 57 267 posti a sedere \u00e8 il secondo stadio per capienza del Sud America, dopo il Maracan\u00e0 di Rio de Janeiro."}
{"id": "1821642", "revid": "770634", "url": "https://it.wikipedia.org/wiki?curid=1821642", "title": "Distretto di Phek", "text": "Il distretto di Phek \u00e8 un distretto del Nagaland, in India, di 148.246 abitanti. Il capoluogo \u00e8 Phek."}
{"id": "1821643", "revid": "287204", "url": "https://it.wikipedia.org/wiki?curid=1821643", "title": "Colonne sonore di Neon Genesis Evangelion", "text": "Questa pagina raccoglie tutti i CD contenenti la colonna sonora dell'anime \"Neon Genesis Evangelion\", realizzata dal compositore Shir\u014d Sagisu.\nProduzione.\nLa colonna sonora originale di \"Neon Genesis Evangelion\" \u00e8 stata composta da Shir\u014d Sagisu e prodotta dal regista Hideaki Anno, che si \u00e8 occupato anche della scelta dei titoli dei brani. Oltre alle composizioni originali sono presenti anche alcuni celebri pezzi di musica classica, come la \"Suite per violoncello solo n.1 in Sol Maggiore\" e \"Herz und Mund und Tat und Leben\" di Johann Sebastian Bach, il \"Messiah\" di Georg Friedrich H\u00e4ndel, il \"Requiem\" di Giuseppe Verdi, e l\"Inno alla gioia\" di Ludwig van Beethoven. Anno, fervido appassionato del genere, prevedeva originariamente di usare le \"Danze poloviciane\" dall'opera Il principe Igor' di Aleksandr Porfir'evi\u010d Borodin come brano d'apertura della serie, ma la richiesta venne poi respinta dalla TV Tokyo. Per soddisfare le richieste del regista, Sagisu diede alle composizioni un tocco stile r\u00e9tro ed una forte \u00abdimensione psicologica\u00bb rispetto a quelle solitamente presenti negli anime mecha; ad esempio, per conferire alla cabina di pilotaggio dell'Eva l'immagine di un grembo materno, Anno gli chiese esplicitamente di comporre una melodia che \u00abaccentuasse la sensazione di nostalgia\u00bb.\n\"Neon genesis Evangelion - Original Soundtrack 1\".\nTracce\n\"Neon genesis Evangelion - Original Soundtrack 2\".\nTracce\n\"Neon genesis Evangelion - Original Soundtrack 3\".\nTracce\n\"Neon Genesis Evangelion Addition\".\nTracce\n\"The End of Evangelion OST\".\nTracce\n\"Neon Genesis Evangelion: S2 Works\".\nTracce\n\"Evangelion: The Birthday of Rei Ayanami\".\nTracce\n\"Refrain of Evangelion\".\nTracce\n\"Shiro SAGISU Music from \"Evangelion: 1.0 You Are (Not) Alone\"\".\nTracce\n\"Evangelion: 1.0 You Are (Not) Alone Original Sound Track\".\nTracce"}
{"id": "1821645", "revid": "770634", "url": "https://it.wikipedia.org/wiki?curid=1821645", "title": "Distretto di Tuensang", "text": "Il distretto di Tuensang \u00e8 un distretto del Nagaland, in India, di 414.801 abitanti. Il capoluogo \u00e8 Tuensang."}
{"id": "1821646", "revid": "770634", "url": "https://it.wikipedia.org/wiki?curid=1821646", "title": "Distretto di Wokha", "text": "Il distretto di Wokha \u00e8 un distretto del Nagaland, in India, di 161.098 abitanti. Il capoluogo \u00e8 Wokha."}
{"id": "1821648", "revid": "486946", "url": "https://it.wikipedia.org/wiki?curid=1821648", "title": "Estadio Monumental Isidro Romero Carbo", "text": ""}
{"id": "1821651", "revid": "1748167", "url": "https://it.wikipedia.org/wiki?curid=1821651", "title": "Porto di Ortona", "text": "Il porto di Ortona \u00e8 un porto commerciale e turistico del Mare Adriatico. \u00c8 il porto pi\u00f9 grande d'Abruzzo. \nIl porto di Ortona \u00e8 classificato II Categoria \u2013 III\u00b0 classe, cio\u00e8 di competenza della Regione Abruzzo.\nStoria.\nOrigini e periodo italico.\nNotizie del primitivo porto si hanno da Strabone, descrivendo nel V libro della \"Geografia\" la citt\u00e0 come principale scalo commerciale marittimo dei Frentani. Anche lo storico Domenico Romanelli insieme a Giovanbattista De Lectis concorda che il porto fosse stato costruito in epoca italica, visti ruderi presenti al fosso Ciavocco, dove sbocca il torrente Peticcio. Il porto antico si trovava dunque a nord-ovest del castello aragonese, poi dall'XI secolo con i Normanni, il porto fu spostato dalla parte dove sorge l'attuale faro.\nMedioevo e periodo moderno.\nIl porto antico, molto vantaggioso e proficuo per l'Abruzzo meridionale, punto di attracco dei Normanni nel 1075 in guerra contro Trasmomdo di Chieti, usato poi anche dai veneziani per i commerci con le fiere della vicina Lanciano, fu usato in due punti, quello \"vecchio di Fosso Ciavocco\" e quello nuovo aragonese sotto il castello, a insenatura a golfo, tanto che le porte di accesso alle mura erano due: porta della Marina (via D'Annunzio e Largo Castello) e porta Castello (via Orientale e Largo Castello).\nNel 1326 vi sbarc\u00f2 Santa Brigida di Svezia, venuta ad adorare le reliquie di San Tommaso, giunte sempre nel porto nel 1258, portate nella Cattedrale dal capitano Leone Acciaiuoli. \nIl porto fu sempre il principale mezzo di sostentamento della citt\u00e0, specialmente nel Medioevo, quando dopo che fu attaccato dai veneziani nel 1447 fu ampiamente ricostruito da Alfonso d'Aragona intorno al 1452, assieme al castello aragonese. Oggi del vecchio porto esistono rovine e un arco dietro il faro, analizzate nel 1987 e confrontate con l'architettura del castello. \nVenti anni prima circa, nel 1426, il porto fu teatro di schermaglie tra ortonesi e lancianesi per il dominio della costa di San Vito Chietino, soprattutto perch\u00e9 i lancianesi non volevano pi\u00f9 pagare le tasse a Ortona per le merci da esporre alle fiere. Alcune navi furono incendiate, e i lancianesi risposero catturando e mutilando dei prigionieri di Ortona, sicch\u00e9 per la pace dovette intervenire San Giovanni da Capestrano. \nNel 1258 a Ortona era sbarcato, lato fosso Ciavocco, il capitano Leone Acciaiuoli con le spoglie di San Tommaso apostolo.\nNel XVI secolo (21 luglio 1566) mediante il porto, la citt\u00e0 di Ortona fu saccheggiata dagli Ottomani, sbarcati nel piccolo golfo oggi nominato \"Saraceni\", in ricordo dell'assalto. \nDal Novecento a oggi.\nIl porto fu ampliato, continu\u00f2 sempre a garantire l'economia cittadina con le fiere e i mercati, il commercio di anfore di vino con i veneziani e i dalmati, della pece, del carbone, del sale. Nel 1918 durante la Grande Guerra degli austriaci dal porto cannoneggiarono Ortona, ma furono respinti dagli.inglesi.\nNel 1943, il 9 settembre, re Vittorio Emanuele III con i reali si trasfer\u00ec con una corvetta, provenendo dal vicino castello di Crecchio dove aveva trovato rifugio, dopo il tentativo di prendere l'aereo a Pescara, salpando quindi per Brindisi, trasferendovi lo Stato Maggiore. \nPochi giorni dopo la citt\u00e0 di Ortona fu occupata dai tedeschi, essendo capo marittimo dell'estremo della linea Gustav, assieme a Cassino. Il porto nell'ottobre-novembre dell'anno fu minato e fatto saltare in aria appositamente per evitare sbarchi nemici. \nA ricordo di questo evento, fu posta tale targa alla radice del molo nord:\n\u00abDa questo porto La notte del 9 settembre 1943\nL'ultimo Re d\u2019Italia fugg\u00ec\nCon la Corte e con Badoglio\nConsegnando la martoriata patria\nalla tedesca rabbia.\nOrtona Repubblicana\ndalle sue macerie e dalle sue ferite\ngrida eterna maledizione\nalla monarchia dei tradimenti\ndel fascismo e della rovina d'Italia\nanelando giustizia\ndal Popolo e dalla Storia\nnel nome santo di Repubblica.\n9-9-1945 \u00bb\nDopo le vicende della Battaglia di Ortona, negli anni successivi il porto fu ricostruito, tornando a svolgere le sue funzioni. Nei primi anni 2000 sub\u00ec un restauro e ampliamento, tuttavia necessitante di nuovi lavori, progettati dal 2007 e ancora conclusi. Nel 2015 il porto mise a disposizione particolari navi con apparecchiature per il processo di smantellamento della nave della Costa Concordia, naufragata presso l'Isola del Giglio nel 2012.\nCaratteristiche tecniche.\nIl porto dispone di una vasta gamma di servizi tra i quali rientrano: il servizio merci, magazzini nazionali doganali, spedizioni nazionali e internazionali, servizi antincendio, energia elettrica, scalo di alaggio, gru, travel lift, riparazione motori, scivolo e riparazioni elettriche.\nInoltre esso dispone di aree riservate al diporto, le cui imbarcazioni possono ormeggiare ai pontili stagionali. La struttura degli uffici di direzione \u00e8 costituita dalla Capitaneria di Porto, da un Ufficio Circondariale Marittimo e un Ufficio di Dogana.\nIl porto di Ortona dispone di 5 moli:\nIl porto \u00e8 anche servito da un raccordo ferroviario utilizzato per il traffico merci che lo collega con la Stazione di Ortona.\nServizi e strutture.\nUlteriori caratteristiche\nLavori di ampliamento e ammodernamento.\nIl 30 gennaio 2007 \u00e8 stato siglato l'accordo fra il Ministro delle Infrastrutture e la regione Abruzzo, nel quale sono inclusi diversi interventi di ammodernamento e ampliamento del porto per il costo finale di 60 milioni di Euro; nello specifico dovrebbero essere eseguiti i seguenti interventi:\nDati di traffico merci e passeggeri.\nQuesti sono i dati relativi alle merci e ai passeggeri per quanto riguarda il 2010."}
{"id": "1821652", "revid": "104458", "url": "https://it.wikipedia.org/wiki?curid=1821652", "title": "Jessica Lindell Vikarby", "text": "Nelle liste FIS \u00e8 registrata come Jessica Lindell-Vikarby\nBiografia.\nStagioni 2000-2007.\nAttiva in gare FIS dal gennaio del 2000, la Lindell Vikarby esord\u00ec in Coppa Europa il 5 dicembre 2000 a Bardonecchia in slalom speciale, senza qualificarsi per la seconda manche, e in Coppa del Mondo il 26 ottobre 2002 nello slalom gigante di S\u00f6lden, che chiuse al 7\u00ba posto; durante la stessa stagione vinse la medaglia d'oro ai Mondiali juniores del Brian\u00e7onnais nello slalom gigante e prese parte ai suoi primi Campionati mondiali: nella rassegna iridata di Sankt Moritz fu 25\u00aa nella discesa libera, 13\u00aa nel supergigante, 17\u00aa nello slalom gigante e 8\u00aa nella combinata.\nAi successivi Mondiali di Bormio/Santa Caterina Valfurva 2005 ottenne il 6\u00ba posto nella discesa libera, il 28\u00ba nel supergigante, l'11\u00ba nella combinata e non concluse lo slalom gigante. Prese parte ai XX Giochi olimpici invernali di , sua prima presenza olimpica (18\u00aa nella discesa libera, 24\u00aa nel supergigante, 18\u00aa nello slalom gigante, 8\u00aa nella combinata) e, l'anno dopo, ai Mondiali di \u00c5re (34\u00aa nel supergigante, 28\u00aa nello slalom gigante, 19\u00aa nella supercombinata, non concluse la discesa libera).\nStagioni 2008-2013.\nIl 2 dicembre 2007 conquist\u00f2 il suo primo podio in Coppa del Mondo, giungendo 3\u00aa nel supergigante di Lake Louise; la prima vittoria avvenne invece nella stagione successiva: il 26 gennaio 2009 vinse infatti il supergigante di Cortina d'Ampezzo sull'Olimpia delle Tofane. Pochi giorni dopo fu al via dei Mondiali di Val-d'Is\u00e8re: il 3 febbraio si classific\u00f2 12\u00aa nel supergigante, ma il giorno dopo, durante una prova della discesa libera, cadde rovinosamente procurandosi la rottura dei legamenti crociati anteriore e posteriore del ginocchio destro, ponendo cos\u00ec fine alla sua stagione agonistica.\nTornata alle gare l'8 gennaio 2010, nella discesa libera di Haus, prese parte ai XXI Giochi olimpici invernali di , dove si classific\u00f2 30\u00aa nella discesa libera, 26\u00aa nel supergigante, 31\u00aa nello slalom gigante e 22\u00aa nella supercombinata. Nelle stagioni successive partecip\u00f2 ai Mondiali di Garmisch-Partenkirchen 2011, piazzandosi 14\u00aa nel supergigante e 7\u00aa nello slalom gigante, e di Schladming 2013, ottenendo il 15\u00ba posto nel supergigante e il 13\u00ba nello slalom gigante.\nStagioni 2014-2015.\nIl 1\u00ba dicembre 2013 colse a Beaver Creek in slalom gigante la sua seconda e ultima vittoria in Coppa del Mondo; nel prosieguo della stagione disput\u00f2 le sue ultime Olimpiadi (a fu 7\u00aa nello slalom gigante e non concluse il supergigante) e sal\u00ec per l'ultima volta sul podio in Coppa del Mondo, con il 3\u00ba posto ottenuto nello slalom gigante di Lenzerheide del 16 marzo.\nNel corso della sua ultima stagione agonistica prese ancora parte ai Mondiali di Vail/Beaver Creek 2015, dove si aggiudic\u00f2 la medaglia di bronzo nello slalom gigante; si ritir\u00f2 al termine dell'annata e la sua ultima gara in carriera fu lo slalom gigante di Coppa del Mondo disputato a M\u00e9ribel il 22 marzo 2015, che chiuse al 22\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante\nGS = slalom gigante"}
{"id": "1821663", "revid": "984922", "url": "https://it.wikipedia.org/wiki?curid=1821663", "title": "Aboke", "text": "Aboke \u00e8 un comune dell'Uganda, situato nel distretto di Apac. La localit\u00e0 \u00e8 nota per essere stata il luogo del rapimento di Aboke: nell'ottobre 1996 139 studentesse dello St. Mary's College vennero rapite dai ribelli dell'Esercito di Resistenza del Signore.\nSi trova a 35 km da Lira."}
{"id": "1821665", "revid": "1924342", "url": "https://it.wikipedia.org/wiki?curid=1821665", "title": "Green Day", "text": "I Green Day sono un gruppo musicale pop punk statunitense formatosi a Berkeley nel 1986 e composto da tre membri: Billie Joe Armstrong (chitarra e voce), Mike Dirnt (basso e voce secondaria) e Tr\u00e9 Cool (batteria). Tr\u00e9 Cool sostitu\u00ec l'originario batterista Al Sobrante nel 1990, il quale abbandon\u00f2 il gruppo a causa dei suoi impegni nello studio. Jason White, turnista del gruppo, \u00e8 stato il quarto membro ufficiale del gruppo dal 2012 al 2016.\nNel 1994, grazie al successo del loro terzo album \"Dookie\", il quale, con 10 dischi di platino e uno di diamante, ha venduto pi\u00f9 di 10 milioni di copie solo negli Stati Uniti e 15 in tutto il mondo, sono stati annoverati, insieme a gruppi come Offspring e Rancid, tra le band che hanno riportato il punk rock nella musica \"mainstream\". I loro successivi tre album \"Insomniac\" (1995), \"Nimrod\" (1997) e \"Warning\" (2000) non hanno avuto lo stesso successo, ma hanno ricevuto buon apprezzamento, tanto che \"Insomniac\" e \"Nimrod\" hanno ottenuto il doppio disco di platino, mentre \"Warning\" ha guadagnato il disco d'oro. La band \u00e8 tornata al grande successo nel 2004 con \"American Idiot\", la prima rock opera del gruppo, disco dal contenuto socio-politico che non solo ha riscosso il consenso della critica e del pubblico, in particolare giovanile, ma ha ampliato l'onda di influenza dei Green Day sul panorama musicale dei successivi dieci anni. Nel 2009 \u00e8 uscita la loro seconda rock opera, \"21st Century Breakdown\", controverso album di protesta politica, il migliore dal punto di vista delle classifiche. Nel 2012 \u00e8 uscita la trilogia composta dai dischi \"\u00a1Uno!\", \"\u00a1Dos!\" e \"\u00a1Tr\u00e9!\", il primo uscito il 25 settembre 2012, il secondo il 13 novembre e il terzo l'11 dicembre. Nel 2016 la band ha pubblicato il disco \"Revolution Radio\", nel 2020 l'album \"Father of All Motherfuckers\".\nI Green Day sono tra i gruppi musicali con pi\u00f9 vendite della storia, avendo venduto pi\u00f9 di 85 milioni di dischi in tutto il mondo. Inoltre la rivista Rolling Stone, li ha inseriti nella lista \"New Immortals\", elenco degli artisti definiti le nuove leggende della storia della musica. Il settimanale storico \"Billboard\" li ha inseriti nella lista dei \"\"migliori artisti alternativi di sempre\", \"classificandoli al 4\u00ba posto. Il gruppo ha inoltre vinto 6 Grammy Awards, Best Alternative Album per \"Dookie\", Best Rock Album per \"American Idiot\", Record of the Year per Boulevard of Broken Dreams, Best Rock Album per la seconda volta con \"21st Century Breakdown\" e Best Musical Show Album per \"American Idiot: The Original Broadway Cast Recording\". Nel 2010 il musical \"American Idiot\" tratto dall'omonimo album della band ha debuttato a Broadway. Il musical \u00e8 stato nominato per diversi premi tra cui 2 Tony Awards per Best Musical e Best Scenic Design. Il 18 aprile 2015 vengono introdotti nella Rock and Roll Hall of Fame. Nel 2016 ricevono il premio MTV Europe Music Award come icona globale.\nStoria del gruppo.\n1986-1994: nascita e primi album.\nLa band nacque col nome \"Sweet Children\" nel 1986 a Berkeley, una piccola citt\u00e0 non lontana da San Francisco. La formazione iniziale era composta da Billie Joe Armstrong, Mike Dirnt, Sean Hughes e Raj Punjabi. L'anno seguente, John Kiffmeyer, in arte Al Sobrante, sostitu\u00ec Raj Punjabi e Hughes lasci\u00f2 il gruppo, lasciando il suo posto di bassista a Dirnt.\nGli Sweet Children scoprirono il 924 Gilman Street, un club indipendente dove si esibivano tutte le giovani punk band locali. Fecero dei provini per suonare, ma all'inizio non vennero presi, a causa del loro sound reputato troppo pop in confronto alle altre band. Le cose cambiarono quando fece il suo ingresso nel gruppo John Kiffmeyer, detto Al Sobrante (ex-batterista degli Isocracy). Al si occup\u00f2 di organizzare concerti per la giovane band, e fu proprio lui a contattare Lawrence Livermore, titolare della Lookout! Records un'etichetta indipendente per cui suonavano molte altre band della bay area tra cui gli allora famosissimi Operation Ivy, ed invitarlo ad un loro concerto.\nIl 17 ottobre 1987 gli Sweet Children organizzarono il loro primo concerto al Rod's Hickory Pit a Vallejo, in California, locale dove lavorava la madre di Armstrong. Nel 1989 il nome del gruppo cambi\u00f2 in Green Day, da un'espressione usuale tra gli amici alla Berkeley University (il termine in slang americano significa \"giornata passata a fumare erba\"), dopodich\u00e9 pubblicarono il loro primo lavoro per la Lookout! Records, l'EP \"1,000 Hours\".\nRiscosso un discreto successo con l'album d'esordio, \"39/Smooth\", e \"Slappy\", entrambi del 1990, Al Sobrante lasci\u00f2 la band per motivi di studio e venne sostituito con Frank Edwin Wright III, in arte Tr\u00e9 Cool. Quest'ultimo era l'ex-insegnante di batteria del membro uscente, oltre ad essere stato componente dei Lookouts. Prima di Tre, tuttavia, il batterista Dave E.C. era entrato temporaneamente nella formazione, contribuendo a scrivere ed arrangiare alcuni brani che il gruppo avrebbe inserito nell'imminente album.\nNel 1991 incisero \"Kerplunk\", il quale avrebbe garantito alla band l'attenzione delle major. Il disco infatti ottenne, con 55\u00a0000 copie vendute solo negli Stati Uniti, un successo superiore alle aspettative, e grazie ad esso i Green Day acquisirono notoriet\u00e0 anche in Europa.\nCon la pubblicazione di \"1,039/Smoothed Out Slappy Hours\" e \"Kerplunk\" con la Lookout! Records, casa discografica indipendente con maggiori disponibilit\u00e0 economiche, la visibilit\u00e0 del gruppo nel panorama alternativo aument\u00f2 considerevolmente.\nNella successiva versione in CD di \"Kerplunk\" vennero aggiunti i brani dell'EP \"Sweet Children\" (pubblicato nel 1990 con la \"Skene Records\" e spesso erroneamente conosciuto come primo disco della band), tra le cui tracce spiccava la presenza di \"My Generation\", cover dei The Who.\nNel frattempo, Billie Joe Armstrong suon\u00f2 anche con i Rancid, componendo, insieme all'amico Tim Armstrong, la canzone \"Radio\", presente nell'album \"Let's Go\" del 1993. Tra il '93 ed il '94, per spostarsi i Green Day usarono un vecchio bibliobus che il padre di Tre adatt\u00f2 alle loro necessit\u00e0.\nLa firma con la \"Warner Bros. Records\".\nLa crescente popolarit\u00e0 dei Green Day, acquisita anche grazie alla ristampa del secondo lavoro, attir\u00f2 l'attenzione delle case discografiche pi\u00f9 importanti del settore, e al gruppo pervennero varie offerte di collaborazione. In particolare si \u00e8 a conoscenza dell'interessamento della Epitaph Records (nota etichetta indipendente specializzata in ambito punk e di propriet\u00e0 di Brett Gurewitz, membro dei Bad Religion) e della Reprise, sottoetichetta della Warner Bros.\nIl trio non mostr\u00f2 esitazioni, firmando nel 1994 il contratto con la Reprise Records. Tale decisione contribu\u00ec ad allontanare una consistente fetta di fan, che non gradirono il passaggio della formazione ad una major, ed imped\u00ec ai Green Day di esibirsi ulteriormente al 924 Gilman Street, il locale dove spesso la band suonava agli inizi della propria carriera, a causa della peculiare politica posta dalla direzione dello stesso. Dopo la firma con la Reprise, la band si mise al lavoro per registrare il nuovo album.\n1994-1995: \"Dookie\" e \"Insomniac\".\nPubblicato nel febbraio 1994 e registrato in tre settimane, \"Dookie\", sinonimo di \"shit\", divent\u00f2 un successo commerciale, anche grazie all'aiuto dell'emittente musicale MTV, che accett\u00f2 di trasmettere i video di \"Longview\", \"Basket Case\" e \"When I Come Around\", che raggiunsero tutti la prima posizione nella classifica \"Modern Rock Tracks\". Gli altri singoli estratti furono \"She\" e \"Welcome to Paradise\", quest'ultimo gi\u00e0 presente nell'album \"Kerplunk\". Il gruppo intanto avvi\u00f2 un tour insieme alla band \"Pansy Division\" e partecip\u00f2 al festival di Lollapalooza e a Woodstock '94.\nNel 1995 \"Dookie\" ricevette un Grammy Award come \"Miglior album alternative\" e la band fu nominata per 9 \"MTV Video Music Awards\". Il grande successo portato dall'album (disco di diamante negli Stati Uniti) diede avvio al primo tour internazionale della band.\nNello stesso anno fu pubblicato un nuovo singolo estratto dalla colonna sonora del film \"Angus\", chiamato \"J.A.R.\", il quale raggiunse la prima posizione nella classifica \"Modern Rock Tracks\"; in seguito divent\u00f2 un B-side del nuovo album \"Insomniac\", uscito nello stesso anno.\nL'album, caratterizzato da un \"sound\" pi\u00f9 duro e cupo di quello del melodico \"Dookie\", ricevette un voto di 4/5 dal settimanale \"Rolling Stone\". Anche se l'album non raggiunse il successo del precedente, \u00e8 riuscito comunque a vendere pi\u00f9 di due milioni di copie negli Stati Uniti. I singoli estratti furono \"Geek Stink Breath\", \"Stuck with Me\", \"Brain Stew/Jaded\" e \"Walking Contradiction\". Il videoclip di quest'ultimo ricevette un MTV Video Music Award per i \"migliori effetti speciali\". La copertina, realizzata da Winston Smith con la tecnica del collage, \u00e8 intitolata \"God Told Me to Skin You Alive\" (\"Dio mi ha detto di scuoiarti vivo\").\nA questo punto, a causa della stanchezza provocata dai tour estenuanti, la band annull\u00f2 il tour europeo e si prese una pausa.\n1996-2000: \"Nimrod\" e \"Warning\".\nDopo una pausa di un anno, nel 1997 i Green Day iniziarono a lavorare su un nuovo album. Prima dell'uscita dell'album, Rob Cavallo dichiar\u00f2 che il lavoro avrebbe avuto un \"sound\" differente dai precedenti.\nDopo l'uscita di due EP dal vivo, \"Bowling Bowling Bowling Parking Parking\" e \"Foot in Mouth\", pubblicati nel 1996, dal lavoro del gruppo il risultato fu \"Nimrod\", album che mescola surf rock, ska punk e altri generi, in una deviazione sperimentale dal genere pop punk. L'album ha raggiunto lo stesso successo del precedente lavoro del gruppo (oltre 2 milioni di copie vendute negli Stati Uniti).\nL'album riscosse un discreto successo, anche grazie ad una ballata acustica intitolata \"Good Riddance (Time of Your Life)\", il cui video fece vincere alla band un \"MTV Video Music Awards\" come \"Miglior Video Alternativo\" e che entr\u00f2 a far parte delle colonne sonore di alcuni programmi televisivi, tra cui anche E.R. - Medici in prima linea. I singoli estratti furono \"Nice Guys Finish Last\", \"Hitchin' a Ride\", \"Redundant\" e \"Good Riddance (Time of Your Life)\" stesso.\nNel 1998 il gruppo si prese una nuova pausa, questa volta di due anni, perch\u00e9 ognuno potesse passare del tempo con la propria famiglia. Nel 2000 riapparvero sulla scena musicale con \"\", che con orgoglio definirono il loro miglior lavoro fino a quel momento.\nI critici musicali, tuttavia, espressero opinioni diverse sul nuovo album. \"Rolling Stone\" gli attribu\u00ec un voto di 3/5 dicendo:\n\"All Music Guide\" fu invece pi\u00f9 benevola e diede all'album un giudizio di 4.5/5, dicendo:\nMolti pensarono che l'album potesse essere l'inizio di un declino da parte della band, anche perch\u00e9 \"Warning:\", al contrario degli album precedenti, che avevano conquistato una doppia certificazione di platino, ne riceve soltanto una d'oro.\nTuttavia \"Minority\" divenne un pezzo storico, un inno all'individualit\u00e0 (dir\u00e0 poi Billie Joe Armstrong: \"\"Minority\" parla dell'essere un individuo\"), particolarmente adatto all'esecuzione dal vivo grazie al ritornello posto subito dopo una breve intro di chitarra.\nI singoli estratti furono \"Minority\", \"Warning\", \"Waiting\" e \"Macy's Day Parade\". Tali brani riuscirono ad entrare in classifica e l'album regal\u00f2 alla band tutti e otto i California Music Awards del 2001 ai quali furono candidati.\n2001-2002: \"International Superhits!\" e \"Shenanigans\".\nNel 2001, a solo un anno di distanza dall'ultimo lavoro, vide la luce un greatest hits dal titolo \"International Superhits!\" (seguito dalla raccolta di videoclip \"International Supervideos!\") che raccoglieva due inediti (\"Maria\" e \"Poprocks &amp; Coke\") e i singoli della band pi\u00f9 famosi e venduti, escludendo per\u00f2 le pubblicazioni della Lookout!. La raccolta riusc\u00ec ad ottenere una certificazione di disco platino. Un'altra traccia compresa nella raccolta \u00e8 \"J.A.R.\" (Jason Andrew Relva), canzone scritta da Billie insieme a Mike dedicata ad un loro amico defunto.\nNel 2002 venne pubblicata un'altra raccolta, stavolta di b-side dal titolo \"Shenanigans\", dove \u00e8 contenuta la canzone \"Outsider\", cover dei Ramones ed originariamente pubblicata dagli stessi \"Green Day\" in \"We're a Happy Family\", album tributo ai \"fast four\" del 2003 prodotto da Rob Zombie e Johnny Ramone, nel quale famose formazioni (tra cui Red Hot Chili Peppers, Offspring, Garbage, U2 e Metallica) hanno dato il loro personale omaggio ad una tra le pi\u00f9 importanti band americane che pi\u00f9 ha influenzato i Green Day.\nInoltre vi \u00e8 contenuto anche il brano \"Espionage\", estratto dalla colonna sonora di \"\", che regal\u00f2 al gruppo un American Music Award come \"Migliore performance rock strumentale\". Nell'estate del 2002 il gruppo partecip\u00f2 al \"Pop Disaster Tour\" insieme ai blink-182. Il tour fu documentato nel DVD \"Riding in Vans with Boys\".\nNel 2002 suonarono \"Blitzkrieg Bop\" e \"Teenage Lobotomy\" dei Ramones alla loro cerimonia d'ingresso nella Rock and Roll Hall of Fame.\n2003-2006: \"American Idiot\" e \"Bullet in a Bible\".\nNell'estate del 2003 la band torn\u00f2 in studio per scrivere e registrare un nuovo album, chiamato a titolo di prova \"Cigarettes and Valentines\". Dopo aver completato 20 tracce, i file per la registrazione vennero rubati dallo studio. La band, invece di provare a ricreare l'album, decise di cominciarne uno nuovo e migliore.\nPrima dell'uscita del nuovo lavoro, il trio collabor\u00f2 con Iggy Pop in due tracce del suo nuovo album, \"Skull Ring\".\nNel 2004 usc\u00ec \"American Idiot\", risultato del duro lavoro della band, che raggiunse molto rapidamente la prima posizione nella classifica \"Billboard\", aiutato anche dal grande successo del primo singolo, \"American Idiot\". Il disco \u00e8 riuscito a vendere a livello globale oltre 12 milioni di copie, mentre il singolo omonimo pi\u00f9 di un milione. L'album venne annunciato come \"un'opera punk rock che segue il cammino del \"Ges\u00f9 della periferia \"\" (\"Jesus of Suburbia\").\nLa band ricevette un Grammy Award per \"American Idiot\" come \"Miglior album rock\" e agli \"MTV Video Music Awards\" del 2005 vinse ben 7 premi degli 8 ai quali era candidata.\nIl secondo singolo, che ottenne il maggior successo a livello internazionale, fu \"Boulevard of Broken Dreams\", il quale, nel 2006, fece vincere alla band un Grammy come \"Record of the Year\" per essere rimasto 16 settimane in testa alla \"Billboard Modern Rock Tracks\" alla pari con la canzone dei Red Hot Chili Peppers \"Scar Tissue\" e quella degli Staind \"It's Been Awhile\". \"Boulevard of Broken Dreams\" vendette pi\u00f9 di due milioni di copie.\nI successivi singoli furono \"Holiday\" e \"Wake Me Up When September Ends\"; quest'ultimo, scritto da Billie Joe, tratta argomenti molto personali ed accompagnato da un videoclip molto esplicito (girato come gli altri di \"American Idiot\" dallo storico regista del videoclip di \"Smells Like Teen Spirit\" dei Nirvana, Samuel Bayer) che, nel 2005, regala al gruppo ben cinque \"MTV Video Music Awards\". Inoltre, \"Wake Me Up When September Ends\" ottenne il disco di platino sia negli Stati Uniti che in Canada.\nIl successivo singolo fu invece \"Jesus of Suburbia\", una \"mini-opera punk\" dalla durata di oltre nove minuti e composta da 5 pezzi dalla durata di circa 2 minuti ciascuno. Il video di quest'ultima, tuttavia, fu censurato da MTV a causa di alcune scene troppo esplicite. Esso riassume in nove minuti (versione ridotta senza tutti i dialoghi) la storia di Jimmy, il protagonista del concept album \"American Idiot\".\nDurante il 2005 il gruppo inizi\u00f2 il suo tour pi\u00f9 lungo (circa 150 date), passando per il Giappone, l'Australia, il Sud America e l'Inghilterra.\nDurante il tour, la band film\u00f2 e registr\u00f2 i suoi due concerti al \"Milton Keynes\" di Londra davanti a 130.000 spettatori, che furono descritti da \"Kerrang!\" come \"i pi\u00f9 emozionanti, memorabili e folli spettacoli dal vivo che il Regno Unito abbia mai visto\". Queste registrazioni vennero pubblicate in un CD/DVD, dal nome \"Bullet in a Bible\", pubblicato il 15 novembre 2005. Durante la performance, il gruppo suon\u00f2 le sue canzoni pi\u00f9 famose, incluse anche quelle dell'album \"American Idiot\". Il DVD contiene numerosi dietro le quinte e le preparazioni del gruppo al concerto.\nIl 2 luglio 2005 i Green Day parteciparono al Live 8 di Berlino, suonando \"Minority\", \"Holiday\", \"American Idiot\" ed il brano dei Queen \"We Are the Champions\".\nIl 9 luglio dello stesso anno i Green Day resero omaggio alle vittime degli attentati di Londra del 2005 all'Oxegen Festival dedicando loro la canzone \"Wake Me Up When September Ends\", dicendo \"Due giorni fa c'\u00e8 stata una tragedia. Questa [canzone] \u00e8 per tutti gli innocenti\" (riferito agli \"innocents\" di cui si parla nel brano).\nPoco dopo, il 1\u00ba agosto, i Green Day acquistarono dalla \"Lookout! Records\" i diritti per ristampare i primi lavori, che vennero pubblicati sotto etichetta \"Reprise\" il 9 gennaio 2007.\nPeriodo 2006-2008.\nIl 10 gennaio 2006 il gruppo venne premiato con un \"People's Choice Award\" come \"Miglior gruppo\".\nIl 25 settembre 2006 i Green Day e gli U2 suonarono insieme \"Wake Me Up When September Ends\", \"The Saints Are Coming\" e \"Beautiful Day\" al Super Dome di New Orleans, in onore ai sopravvissuti al disastro che ha portato l'Uragano Katrina a New Orleans. Il video del concerto \u00e8 disponibile su YouTube, mentre il singolo fu pubblicato nel novembre del 2006 e riscosse molto successo; i profitti ricavati furono tutti devoluti in beneficenza.\nNello stesso periodo, prestarono la loro voce nel cartoon \"Live Freaky Die Freaky\", il cui DVD \u00e8 uscito nel 2006 negli Stati Uniti. Nella colonna sonora \u00e8 presente anche un pezzo di Billie Joe, intitolato \"Mechanical Man\".\nInoltre, la band comparve nel primo film de \"I Simpsons\", \"I Simpson - Il film\". Per l'occasione esegu\u00ec la reinterpretazione della sigla iniziale della famosa serie animata. Nello stesso anno, le canzoni \"Holiday\" e \"Welcome to Paradise\" furono inserite nel film d'animazione \"Surf's Up - I re delle onde\".\nNel maggio 2007 usc\u00ec la chitarra Billie Joe Armstrong Les Paul Junior, riedizione della Gibson Les Paul Junior del 1965.\nNell'ottobre 2007 Armstrong dichiar\u00f2:\nNel febbraio 2008 si form\u00f2 un gruppo chiamato Foxboro Hot Tubs, pubblicando sul sito ufficiale tre brani. In seguito si scopr\u00ec che la band non era altro che un \"side-project\" dei Green Day, i quali, il 29 aprile 2008, hanno pubblicato il primo album, \"Stop Drop and Roll\". La formazione comprende anche due membri non ufficiali della band, Jason White e Jason Freese.\n2009: \"21st Century Breakdown\".\nNell'ottobre 2008 i Green Day tornarono in studio di registrazione con Butch Vig per registrare il loro ottavo album, annunciato nell'agosto del 2006. Annunciarono il titolo del nuovo progetto, \"21st Century Breakdown\", in occasione dei Grammy Awards 2009. L'album, pubblicato il 15 maggio 2009, \u00e8 diviso in tre atti: \"Heroes and Cons\", \"Charlatans and Saints\", \"Horseshoes and Handgrenades\".\nIl 7 e il 9 aprile vennero tenuti due concerti di presentazione dell'album in altrettanti locali di San Francisco. Il primo singolo estratto dall'album fu \"Know Your Enemy\", messo in commercio il 16 aprile 2009, mentre il video del singolo venne trasmesso in anteprima esclusiva su MTV il 24 aprile.\n\"21st Century Breakdown\" debutt\u00f2, dopo soli 3 giorni di vendita, in prima posizione nella Billboard 200. L'album si conferm\u00f2 in testa alla classifica anche nella settimana dal 23 al 30 maggio. Il disco, inoltre, raggiunse nove prime posizioni in altrettante classifiche nazionali (tra cui quella italiana, per la prima volta nella carriera della band) ed altri sei podi. Divent\u00f2 disco d'oro in nove paesi e di platino in 7, tra cui il Canada, nel quale ne ottenne due (per un totale di otto dischi di platino). Vinse anche diversi premi, tra i quali il Grammy Award al miglior album rock. Il secondo singolo fu \"21 Guns\", in radio dal 15 giugno, data anche della pubblicazione ufficiale del video su MTV. Il singolo \u00e8 doppio disco d'oro (Australia ed Italia).\nIl terzo singolo pubblicato fu \"East Jesus Nowhere\".\nIl 12 dicembre 2009 durante la trasmissione \"Spike TV's Video Game Awards\" i Green Day (in collaborazione con harmonix) annunciarono l'uscita del videogioco \"\", pubblicato l'anno successivo.\n2009-2011: Il musical \"American Idiot\" e \"Awesome as Fuck\".\nNel 2009, i Green Day trasformarono il loro album di maggiore successo, \"American Idiot\", in un omonimo musical. Lo spettacolo, presentato nell'autunno 2009 a Berkeley, fece il giro d'America, debuttando anche a Broadway. Nell'album \"American Idiot - The Original Broadway Cast Recording\", oltre ad essere contenuti i brani della band (reinterpretati dal cast del musical), \u00e8 presente anche un brano inedito, \"When It's Time\", cantato dai soli Green Day. Nell'ottobre 2010 e nel gennaio 2011, lo stesso Billie Joe Armstrong prese parte ad alcuni spettacoli, recitando il ruolo di St. Jimmy, personaggio di spicco dell'album \"American Idiot\". In uno di questi spettacoli suon\u00f2 anche un piccolo brano inedito, nel quale dichiarava il suo amore a New York e al mondo del teatro.\nDurante un concerto a Denver, i Green Day suonarono una nuova canzone, \"Cigarettes and Valentines\" (il titolo dell'album che sarebbe dovuto uscire nel 2003), affermando di star lavorando alla registrazione di un album live. Infatti, il 17 gennaio 2011 il sito di vendite online Amazon.com mise in pre-vendita il disco, svelandone il formato (CD+DVD), il titolo e data di uscita: \"Awesome as Fuck\", pubblicato il 22 marzo 2011.\nIl CD \u00e8 composto da canzoni suonate nelle varie tappe del loro \"21st Century Breakdown world tour\", mentre nel DVD bonus sono inserite le sole canzoni suonate nel doppio show al Saitama Super Arena a Saitama-shi, tenuto in Giappone nel gennaio del 2010. Il 12 gennaio 2011, il sito ufficiale della band pubblic\u00f2 le tracklist dei due dischi.\n2011-2014: \"\u00a1Uno!\", \"\u00a1Dos!\" e \"\u00a1Tr\u00e9!\".\nNell'ottobre del 2010 Mike Dirnt annunci\u00f2 in una intervista a Radio W i lavori in corso della band per l'uscita del nono album in studio. Anche Billie Joe Armstrong afferm\u00f2 che stavano lavorando su un nuovo album e che avevano molto materiale tra le mani, addirittura troppo perch\u00e9 il nuovo album potesse essere registrato al pi\u00f9 presto.\nL'11 agosto 2011 i Green Day si esibirono in un concerto \"last minute\" al Tiki bar in Costa Mesa (California). Iniziarono lo \"show\" suonando a sorpresa 15 nuove canzoni, tra cui \"Amy\", dedicata alla cantante Amy Winehouse, morta poche settimane prima dello show. Non venne confermato dalla band se queste canzoni sarebbero state incluse nel nuovo album, anche se Billie Joe Armstrong afferm\u00f2 che era fiero di mostrare dal vivo il lavoro in corso della band. Il 9 dicembre 2011 apparvero nel festival Not so Silent Night, ed annunciarono che erano in procinto di pubblicare il loro nono album in studio. Il 14 febbraio 2012 Billie Joe Armstrong annunci\u00f2 sul suo profilo Twitter: \"Buon San Valentino! Oggi abbiamo iniziato ufficialmente a registrare il nuovo disco. Era ora!!!!. Lo stesso giorno sul canale YouTube della band, fu pubblicato un video, intitolato \"2/14/2012 Day One\", nel quale si vedono alcune sequenze in cui la band sta registrando.\nL'11 aprile 2012, la band pubblic\u00f2 un video su YouTube ed un articolo sul proprio sito web, mediante i quali presentarono una trilogia composta da tre album: \"\u00a1Uno!\", \"\u00a1Dos!\" e \"\u00a1Tr\u00e9!\", annunciati rispettivamente per il 25 settembre, 13 novembre 2012 e 15 gennaio 2013. Il 14 aprile, i Green Day furono invitati alla cerimonia annuale della Rock and Roll Hall of Fame, dove, dopo aver interpretato il brano \"Letterbomb\", introdussero i Guns N' Roses nell'elenco della storica Hall of Fame. Il 14 giugno usc\u00ec il trailer del primo album della trilogia su YouTube, con l'immagine della copertina che vede Billie Joe protagonista, mentre il 21 giugno arriv\u00f2 sugli schermi di YouTube il trailer di \"\u00a1Dos!\", con un'analoga immagine di copertina raffigurante il bassista Mike Dirnt. Infine il 28 giugno usc\u00ec il trailer di \"\u00a1Tr\u00e9!\".\nIl 16 luglio fu pubblicato il primo singolo di \"\u00a1Uno!\", \"Oh Love\", il 14 agosto \"Kill the DJ\" ed il 5 settembre \"Let Yourself Go\".\nFrattanto, tra agosto e settembre, la band intraprese un tour dal Giappone in Europa, con date in diversi festival europei, come il Rock en Seine in Francia, il Rock am See in Germania e l'I-Day Festival in Italia (che venne per\u00f2 annullato a causa di un malore accusato da Billie Joe, ricoverato presso l'Ospedale Maggiore di Bologna). Il 21 settembre parteciparono all'iHeartRadio Music Festival assieme ad altri artisti di fama mondiale, a seguito del quale, sempre a causa delle condizioni fisiche del leader, la band decise di posticipare tutte le date del tour nordamericano, cos\u00ec da poter garantire al cantante un periodo di riposo e disintossicazione. A seguito della riabilitazione del frontman Billie Joe Armstrong, la band, il 29 ottobre 2012, pubblic\u00f2 sul proprio sito un post nel quale hanno annunciato di aver cancellato tutte le restanti date del 2012 ed anticipato l'uscita di \"\u00a1Tr\u00e9!\" all'11 dicembre 2012.\nIl 15 ottobre pubblicarono il primo singolo di \"\u00a1Dos!\", \"Stray Heart\", con annesso videoclip. In attesa dell'uscita del terzo album della trilogia, il 28 novembre, sul canale VH1, fu mandato in onda \"\u00a1Cuatro!\", documentario (diretto da Tim Wheeler) riguardante la trilogia appena pubblicata, che era stato annunciato il 21 novembre e la cui versione integrale \u00e8 stata mostrata per la prima volta ai Winter X Games, nel gennaio del 2013.\nIl 10 marzo 2013, la band torna nei palchi americani con il tour \"99 Revolutions\". Il 15 marzo, al Moody Theater di Austin, Texas, oltre al concerto, vengono presentati i documentari \"\u00a1Cuatro!\" e \"Broadway Idiot\". Quest'ultimo \u00e8 un altro documentario, che illustra il viaggio di Billie Joe Armstrong dal punk rock a Broadway. Il 10 novembre 2013 agli MTV EMA vincono il premio Best Rock. A fine novembre 2013 Billie Joe annuncia che i Green Day si prenderanno un periodo di pausa alla fine del tour.\nIl 24 febbraio 2014 i Green Day hanno annunciato la pubblicazione della raccolta \"Demolicious\", contenente 17 demo di brani precedentemente inseriti in \"\u00a1Uno!\", \"\u00a1Dos!\" e \"\u00a1Tr\u00e9!\" pi\u00f9 un brano inedito. L'album \u00e8 stato pubblicato il 19 aprile 2014, in occasione del Record Store Day.\n2014-2019: Rock and Roll Hall of Fame e \"Revolution Radio\".\nIl 9 ottobre 2014 i Green Day sono nominati ufficialmente per l'ingresso nella Rock and Roll Hall of Fame. Il 16 dicembre \u00e8 annunciata la loro introduzione nel prestigioso novero, avvenuta de facto il 18 aprile 2015, nel primo anno di eleggibilit\u00e0, insieme a Lou Reed, Stevie Ray Vaughan con i Double Trouble, Joan Jett and the Blackhearts, Bill Withers e la Paul Butterfield Blues Band.\nIl 24 aprile 2015 Rob Cavallo rivela che i Green Day hanno cominciato a scrivere le canzoni per il nuovo album. \"Ho sentito cinque nuove canzoni scritte da Billie. \u00c8 il massimo della sua musica. I fan possono essere certi che, al loro ritorno, la loro musica sar\u00e0 fantastica\", sono le parole del produttore.\nL'11 agosto 2016 il gruppo ha pubblicato il primo singolo \"Bang Bang\", che anticipa l'uscita dell'album \"Revolution Radio\"..\nIl 6 settembre 2016 vengono annunciate ufficialmente le date del \"Revolution Radio Tour\", il quale visiter\u00e0 il Nord America, l'Europa e l'Oceania fino all'estate dell'anno successivo. Il 23 settembre 2016 esce il secondo singolo estratto dall'album, \"Still Breathing\". Il 16 maggio 2017 verr\u00e0 pubblicato come terzo singolo l'omonimo \"Revolution Radio\".\nIl 17 novembre 2017 esce l'album raccolta \"God's Favorite Band\".\n2019-oggi: \"Father of All Motherfuckers\" e Hella Mega Tour.\nIl 10 settembre 2019 esce il singolo \"Father of All...\", che anticipa l'uscita del tredicesimo album dei Green Day, \"Father of All Motherfuckers\", prevista per l'anno seguente, con un tour insieme ai Fall Out Boy e ai Weezer. Esce il 9 ottobre 2019 il singolo \"Fire, Ready, Aim\", utilizzato come sigla per la partita del mercoled\u00ec sera di National Hockey League. Il 3 novembre 2019 la band si aggiudica il premio \"Best Rock\" agli MTV Europe Music Awards 2019 di Siviglia, dove si esibisce. Nel gennaio 2020 esce il terzo singolo estratto dall'album, \"Oh Yeah\", mentre il 7 febbraio 2020 viene pubblicato il disco \"Father of All Motherfuckers\", insieme ad un nuovo singolo, \"Meet Me On The Roof\". Il disco \u00e8 il pi\u00f9 breve della carriera del gruppo, con una durata di soli 27 minuti per 10 canzoni di rock 'n' roll prive di intenti politici.\nSide project.\nI Green Day hanno due side project, con i quali hanno pubblicato altrettanti album.\nIl primo progetto parallelo nacque nel 2003, con la pubblicazione dell'album \"Money Money 2020\", sotto il nome di The Network. Il gruppo \u00e8 composto dagli stessi membri dei Green Day, assieme a Jason White e a due ex-componenti dei Devo.\nNel 2007 pubblicarono un album dal titolo \"Stop Drop and Roll!!!\", sotto il nome di Foxboro Hot Tubs. Nel 2008 l'album arriv\u00f2 in 21\u00aa posizione nella \"Billboard 200\". Sebbene rimasero inizialmente in incognito, nel 2008 uscirono allo scoperto e dichiararono la loro vera identit\u00e0. Nel 2010 suonarono dal vivo un brano intitolato \"It's Fuck Time\". In seguito, tale brano venne usato per il trailer di \"\u00a1Dos!\". Lo stile dei Foxboro Hot Tubs \u00e8 molto vicino al garage rock che caratterizza la produzione dei Green Day post-\"21st Century Breakdown\".\nStile musicale e influenze.\nI Green Day si ispirano a gruppi punk rock molto importanti degli anni settanta ed ottanta. La band ha partecipato a molti concerti in onore dei Ramones. Billie Joe fu molto influenzato anche dal padre, un musicista a tempo pieno di musica jazz. Oltre ai Ramones, le band che hanno maggiormente influenzato il gruppo sono Buzzcocks, The Clash, The Jam, The Rezillos, The Sex Pistols, Stiff Little Fingers, The Undertones, NOFX, The Adverts, The Who, Bad Religion, The Damned, Sham 69, Operation Ivy, Agent Orange, Dead Kennedys, H\u00fcsker D\u00fc, The Muffs, Black Flag, Cheap Trick, Circle Jerks, Tsunami Bomb, Billy Bragg e Suicidal Tendencies.\nOltre ad essere uno dei gruppi pi\u00f9 rappresentativi del punk revival, i Green Day furono, assieme ai Weezer, il gruppo che, dal 1994, seppe meglio sfruttare il potenziale commerciale del pop punk, quest'ultima una definizione con cui vengono spesso classificati ma che, tuttavia, rigettano.\nA loro volta, infatti, i Green Day hanno influenzato molti gruppi pop punk, come blink-182, All Time Low, Sum 41, My Chemical Romance, The Matches, Face to Face, Good Charlotte, Billy Talent, MxPx, Simple Plan, Yellowcard, Fall Out Boy, e Goldfinger. Infine, alcuni citano i Green Day fra i gruppi power pop e di rock alternativo.\nMedley.\nMolti dei loro brani sono legati a due a due da una sorta di medley: \"Green Day\"/\"Going to Pasalaqua\", \"Chump\"/\"Longview\", \"Brain Stew\"/\"Jaded\", \"Uptight\"/\"Last Ride In\", \"Jinx\"/\"Haushinka\", \"Suffocate\"/\"Desensitized\", \"Holiday\"/\"Boulevard of Broken Dreams\", \"Are We the Waiting\"/\"St. Jimmy\", \"Give Me Novacaine\"/\"She's a Rebel\", \"Christian's Inferno\"/\"Last Night on Earth\", \"Last of the American Girls\"/\"Murder City\", \"The Static Age\"/\"21 Guns\", \"See You Tonight\"/\"Fuck Time\" e \"Ashley\"/\"Baby Eyes\".\nInoltre, nel loro musical \"American Idiot\" sono state collegate anche altre 12 canzoni: \"Favorite Son\"/\"Are We the Waiting\", \"Are We the Waiting\"/\"St. Jimmy\", \"Last of the American Girls\" - \"She's a Rebel\"/\"Last night On Earth\", \"Before The Lobotomy\"/\"Extraordinary Girl\", \"Extraordinary Girl\"/\"Before the Lobotomy\" , \"21 Guns\"/\"Letterbomb e Chump/Longview.\"\nFilantropia.\nI Green Day si sono mostrati pi\u00f9 volte attenti ai problemi sociali e sono stati protagonisti di gesti simbolici o di iniziative di beneficenza.\nNel 2005, ad esempio, i guadagni annuali derivanti dai download di \"Boulevard of Broken Dreams\" su iTunes furono destinati alla Croce Rossa statunitense, per aiutare le vittime del terremoto e maremoto dell'Oceano Indiano del 2004.\nNel 2006 il gruppo pubblic\u00f2 il singolo \"The Saints Are Coming\" assieme agli U2, devolvendo il ricavato alle vittime dell'uragano Katrina. Nel 2007 i Green Day parteciparono con altri grandi artisti (U2, R.E.M. ecc.) al CD \"\" con una reinterpretazione di \"Working Class Hero\" di John Lennon, in collaborazione con Amnesty International. I ricavati della vendita del CD furono destinati in beneficenza per fermare la strage in Darfur. Il 6 agosto 2011 parteciparono al quinto Pipeline to a Cure Gala annuale, organizzato dalla fondazione benefica Pipeline to a Cure. Il ricavato (465.000\u00a0$) port\u00f2 il budget della fondazione (che si occupa di ricerca per la cura di fibrosi cistica) a circa 2 milioni di dollari.\nNel 2012, a seguito del disastroso uragano Sandy, per aiutare le persone colpite da questa calamit\u00e0 la band pubblic\u00f2 un link sul proprio sito ufficiale per consentire di effettuare donazioni alla Croce Rossa statunitense.\nI Green Day collaborarono inoltre con l'associazione ambientalista americana NRDC per sensibilizzare la popolazione mondiale verso i temi ambientali, quali inquinamento atmosferico, inquinamento idrico, raccolta differenziata, salvaguardia della fauna e della flora.\nNel 2017 i Green Day raccolsero, tramite una diretta su Facebook, donazioni dai fan per le vittime dell'uragano Irma.\nRiconoscimenti.\nGrammy Awards.\nI Green Day hanno vinto sei Grammy Awards ed hanno ricevuto in totale quindici nomination nel corso degli anni."}
{"id": "1821667", "revid": "226458", "url": "https://it.wikipedia.org/wiki?curid=1821667", "title": "Piazza Ponterosso", "text": ""}
{"id": "1821668", "revid": "76963", "url": "https://it.wikipedia.org/wiki?curid=1821668", "title": "Shir\u014d Sagisu", "text": "Con una carriera che dura da circa 25 anni (ha cominciato a lavorare nei tardi anni settanta), Sagisu \u00e8 conosciuto particolarmente per aver prodotto alcuni fra i pi\u00f9 popolari cantanti giapponesi, fra cui Misia, Satoshi Tomiie, e Ken Hirai. Sagisu ha anche lavorato come compositore di colonne sonore per diversi film e anime, tra cui sicuramente uno dei pi\u00f9 importanti rimane la serie televisiva \"Neon Genesis Evangelion\" di Hideaki Anno. Ha lavorato nuovamente per Anno componendo la colonna sonora di \"Shin Gojira\", trentunesimo film della saga di Godzilla."}
{"id": "1821669", "revid": "6923", "url": "https://it.wikipedia.org/wiki?curid=1821669", "title": "Gran Premio di Tripoli", "text": "Il Gran Premio di Tripoli () era una competizione automobilistica che si corse nell'allora Libia italiana dal 1925 al 1940.\nStoria.\nLa gara si disput\u00f2 nelle strade della citt\u00e0, lungo un percorso di 71,10\u00a0km, fino al 1933 quando, in occasione del VII Gran Premio, fu inaugurato il tracciato che dal 1934 sar\u00e0 completato con le infrastrutture e denominato Autodromo della Mellaha. Per queste ultime edizioni fu messo in palio un premio di lire italiane.\nIl circuito della Mellaha, di 13,14\u00a0km di lunghezza, fu inaugurato da Italo Balbo il 6 maggio 1934 ed era situato nei pressi di Tripoli, all'interno dell'oasi di Tagiura, in prossimit\u00e0 del lago salato di Mellaha. La gara di disputava percorrendo 15 giri. Per le edizioni corse tra il 1933 ed il 1938 non ci furono restrizioni sul peso delle vetture e sulle caratteristiche dei motori, tant'\u00e8 che il circuito era considerato il pi\u00f9 veloce del mondo e la pista era in grado di sviluppare velocit\u00e0 media di 200\u00a0km orari nel giro pi\u00f9 veloce.\nLe vetture tedesche nella seconda met\u00e0 degli anni trenta dominarono il Gran Premio.\nIl mondo automobilistico italiano, stanco del dominio delle automobili tedesche, mise un limite alla cilindrata massima, che fu di 1.500 cm\u00b3. Nonostante queste restrizioni, nel 1939, vinse nuovamente la Mercedes-Benz W154 di Hermann Lang. Nel 1940 parteciparono solamente l'Alfa Romeo e la Maserati; vinse Nino Farina su un'Alfa Romeo 158.\nCon lo scoppio della Seconda guerra mondiale la gara non fu pi\u00f9 disputata e il circuito della Mellaha, che si trovava nell'area di un aeroporto militare italiano costruito nel 1916 (oggi Aeroporto militare di Mitiga), venne smantellato dopo il 1945 fino all'abbattimento delle strutture coperte dell'autodromo.\nL'accusa di frode alla Lotteria di Tripoli.\nIn occasione dell'inaugurazione del tracciato della Mellaha la corsa fu collegata alla Lotteria libica. Tra l'ottobre 1932 e il 16 aprile 1933 furono venduti i biglietti, a 12 lire l'uno, collegati all'esito della competizione. Trenta biglietti furono estratti 8 giorni prima della gara ed associati ai piloti. Il primo premio era di 3 milioni, il secondo 2 ed il terzo estratto 1. Ci furono voci che accusavano Tazio Nuvolari, Achille Varzi e Baconin Borzacchini di essersi messi d'accordo tra di loro e coi possessori dei biglietti a loro abbinati nel dividersi equamente la vincita in sei parti, qualunque fosse stato il risultato. In effetti il giornalista Giovanni Canestrini (l'allora direttore della Gazzetta dello Sport) ammise di aver fatto da arbitro nell'accordo tra piloti e possessori dei biglietti e di aver sedato mediante il lancio di una monetina la rivalit\u00e0 tra Varzi e Nuvolari, con quest'ultimo che lasci\u00f2 vincere l'acerrimo rivale, rispettando l'esito di questo sorteggio."}
{"id": "1821670", "revid": "1934238", "url": "https://it.wikipedia.org/wiki?curid=1821670", "title": "Roderick MacKinnon", "text": "Ottenne nel 2003 il Premio Nobel per la chimica per \"gli studi sulla struttura e l'attivit\u00e0 dei canali ionici\" in collaborazione con Peter Agre per la \"scoperta di canali proteici per l'ingresso di acqua\" attraverso la membrana cellulare.\nBiografia.\nRoderick MacKinnon \u00e8 professore di neurobiologia molecolare e di biofisica alla Rockefeller University a New York e lavora anche per l'Howard Hughes Medical Institute.\nApporti scientifici.\nRoderick MacKinnon \u00e8 conosciuto grazie alle sue ricerche sulla struttura dei canali ionici calcarei e potassici impiegati nel trasporto dei segnali elettrici delle cellule. Il suo studio si incentr\u00f2 sulla cristallizzazione e sullo studio funzionale dei canali ionici, nello specifico dei canale del potassio: dimostr\u00f2 che la loro apertura e chiusura \u00e8 regolata da segnali cellulari."}
{"id": "1821680", "revid": "125766176", "url": "https://it.wikipedia.org/wiki?curid=1821680", "title": "New York Groove", "text": "New York Groove \u00e8 un brano scritto dal chitarrista Russ Ballard, pubblicato nel 1975 all'interno dell'album \"Keeps Us off the Streets\" degli Hello, gruppo in cui militava all'epoca Ballard. La canzone \u00e8 stata in seguito ripresa dal chitarrista dei Kiss Ace Frehley, che l'ha registrata nuovamente per pubblicarla all'interno del suo album solista del 1978.\nIl brano.\nPubblicata come prima traccia del lato B dell'album solista di Ace Frehley, il brano \u00e8 stato subito estratto come singolo assieme al brano \"Snow Blind\", presente all'interno dell'album come terza traccia. Il singolo ha raggiunto la tredicesima posizione nella Billboard Hot 100 statunitense divenendo il singolo di maggior successo tra quelli estratti dagli altri tre album.\n\"New York Groove\" \u00e8 stata proposta nei concerti durante il \"Dynasty Tour\" del 1979 e l'\"Unmasked Tour\" del 1980, quindi nell'\"Alive/Worldwide Tour\" del 1996. Esiste una versione live registrata a Sydney nel 1980, presente nella versione giapponese della compilation live \"You Wanted the Best, You Got the Best!!\" pubblicata nel 1996.\nIl brano viene anche usato come canzone di entrata dei St. Norbert Green Knights, la squadra di hockey su ghiaccio campione dei tornei NCAA svoltisi nel 2008 ed \u00e8 presente nella stazione radio \"Liberty Rock\" nel videogioco \"Grand Theft Auto IV\"."}
{"id": "1821683", "revid": "1305772", "url": "https://it.wikipedia.org/wiki?curid=1821683", "title": "Suddenly, Last Summer", "text": ""}
{"id": "1821684", "revid": "16743019", "url": "https://it.wikipedia.org/wiki?curid=1821684", "title": "Iconografiche", "text": ""}
{"id": "1821688", "revid": "1856513", "url": "https://it.wikipedia.org/wiki?curid=1821688", "title": "Dodge Durango", "text": "Il Dodge Durango \u00e8 uno Sport Utility Vehicle di grosse dimensioni presentato nel 1997 dalla casa automobilistica statunitense Dodge, nato come fuoristrada derivato dal pick-up Dodge Dakota.\nLa seconda serie \u00e8 entrata in produzione nel 2004 e ha subito un restyling nel 2007. Dalla seconda serie \u00e8 stata ricavata la Chrysler Aspen, una versione rimarchiata e pi\u00f9 lussuosa con frontale ridisegnato e abitacolo rivisto.\nDal 2010 ne viene prodotta la terza generazione che \u00e8 passata da un telaio a longheroni (con scocca separata dalla carrozzeria) a una piattaforma monoscocca di origine Mercedes-Benz (condivisa anche con la Jeep Grand Cherokee serie WK2) diventando un grande SUV stile crossover con abitacolo sette posti.\nPrima generazione (dal 1997 al 2003).\nLa Durango nasce per sostituire la Dodge Ramcharger che era un SUV a tre porte basato sul telaio del pick-up fullsize Dodge Ram ma nella ultima versione non ebbe successo, complice il segmento di mercato in calo (che vide la Ford abbandonare la produzione dello storico modello Bronco nonch\u00e9 della General Motors che cess\u00f2 di produrre i Chevrolet Tahoe in versione tre porte). Alla Dodge quindi studiarono una erede che doveva essere pi\u00f9 spaziosa e grande con cinque porte e pi\u00f9 economica da produrre. Per ridurre i costi si scelse quindi di progettare due nuovi modelli ovvero la nuova serie di Dakota (pick-up pi\u00f9 compatto del Ram) e la Durango le quali possiedono in comune (oltre alla piattaforma a longheroni) anche i motori, sistema di trazione integrale, frontale e parte degli interni. \nLa Durango venne presentata nel 1997 e possedeva tutte le caratteristiche dei SUV in voga nel periodo negli Stati Uniti. Considerata una \u201cmid-size\u201d aveva un abitacolo a sette posti e una carrozzeria lunga 4,91 metri. Rispetto al Dakota, il retrotreno aveva la stessa sospensione a ponte rigido ma con ammortizzatori differenti per garantire un maggior comfort per gli occupanti. Anche l\u2019insonorizzazione era migliore essendo una vettura destinata all'impiego familiare. \nPer evitare concorrenza interna con il modello Jeep Grand Cherokee (Jeep e Dodge facevano parte del gruppo Chrysler) la Durango, bench\u00e9 fosse pi\u00f9 grande della Jeep, venne posizionata pi\u00f9 in basso in termini di prezzi, e non venne proposta in allestimenti lussuosi (presenti sulla Grand Cherokee).\nStilisticamente i designer presero come esempio una carrozzeria station wagon, il tetto nella zona posteriore \u00e8 rialzato di 5 centimetri rispetto alla parte anteriore per incrementare lo spazio in altezza dell\u2019abitacolo nella parte posteriore e per facilitare l\u2019ingresso alla terza fila di sedili. Per camuffare il dislivello di altezza del tetto alla Dodge integrarono i mancorrenti lungo tutto il tetto. Esteticamente la Durango presenta forme morbide e arrotondate con la grande calandra a croce che caratterizza tutti i modelli del marchio americano e passaruota bombati. Internamente la plancia era condivisa con il Dakota ma presentava rifiniture e assemblaggi migliori. Lo stile della carrozzeria era opera di Dennis Myles e venne congelato nel 1995. Nei due anni successivi si passo alla fase ingegneristica e di collaudi del modello definitivo.\nSeconda generazione (dal 2003 al 2009).\nLa seconda generazione della Dodge Durango viene presentata sotto forma di prototipo definitivo al salone di Detroit 2003 con il nome Dodge Durango R/T, che prefigurava l\u2019allestimento con vocazione pi\u00f9 sportiva, mentre entra in produzione solo alla fine dello stesso anno (come \"Model Year 2004\") presso lo stabilimento di Newark (Delaware) del gruppo DaimlerChrysler. Come la prima serie anche la seconda si basa su una piattaforma con telaio a longheroni ma pesantemente rinnovata, denominata \"ND\", con parte dei componenti derivati dal grande pick-up Dodge Ram e utilizzata anche dalla nuova serie di Dodge Dakota che sar\u00e0 presentato nello stesso anno. Pi\u00f9 grande e spaziosa la seconda serie offre per la prima volta un abitacolo a otto posti con la terza fila di sedili reclinabile. \nIl design.\nLo stile esterno della Durango seconda serie trae ispirazione dalla Dodge Powerbox concept e presenta la classica calandra a croce di dimensioni molto pi\u00f9 ampie rispetto alla prima serie. Il design complessivo \u00e8 pi\u00f9 arrotondato e meno spigoloso, nella coda i fari simulano due elementi circolari proprio come sul prototipo Powerbox. L\u2019interno invece presenta uno stile pi\u00f9 spigoloso e allineato alla restante produzione automobilistica del marchio Dodge, con una plancia molto vasta in plastica rigida e inserti in finto alluminio o finta radica. Il tunnel centrale \u00e8 molto pi\u00f9 ampio e alto per donare alla Durango una impostazione pi\u00f9 da vettura e meno fuoristradistica come lo era la prima serie di Durango. Per la priva volta debutta anche un impianto di navigazione con schermo a colori, nuovi comandi del clima automatico e strumentazione con retroilluminazione regolabile.\nMeccanica e motori.\nLa seconda serie \u00e8 lunga 5,10 metri, pi\u00f9 grande rispetto alla precedente, con una altezza pari a 1,930 metri, mentre la larghezza \u00e8 di 1,887 m, con un passo di 3,028 metri. Il telaio \u00e8 derivato da quello del Dakota a longheroni con molte componenti utilizzate anche dal Dodge Ram, le sospensioni anteriori sono a ruote indipendenti a schema Multilink mentre le sospensioni posteriori sono a ponte rigido con parallelogramma di Watt, uno schema utilizzato per rendere la vettura pi\u00f9 comoda e confortevole quindi meno rigida soprattutto per gli occupanti posteriori. La trazione \u00e8 posteriore sui modelli base mentre quella integrale \u00e8 di tipo permanente ed \u00e8 disponibile sui modelli di punta. Al debutto la gamma motori era composta dal 3,7 litri V6 \"Magnum\" a benzina erogante 210 cavalli e 319 N\u22c5m di coppia a 4000 giri/minuto, l\u2019intermedio 4,7 litri V8 della famiglia motoristica \"Magnum\" alimentato a benzina o ad etanolo E85 erogante 235 cavalli e 407 N\u22c5m di coppia a 3600 giri/minuto e il grande 5,7 litri V8 Hemi, nuovo e per la prima volta montato su un SUV, erogante 335 cavalli e 502 N\u22c5m di coppia massima a 4200 giri al minuto. Il 3,7 litri V6 era abbinato alla trasmissione automatica \"UltraDrive\" 42RLE a 4 rapporti mentre i motori V8 erano abbinati alla trasmissione automatica \"UltraDrive\" 45RFE a 5 rapporti.\nRestyling 2006.\nNell'aprile 2006 al salone dell'automobile di Dallas viene presentato un restyling (come \"model year 2007\") che modifica sia l'estetica che le motorizzazioni; il frontale viene ridisegnato introducendo nuovi fanali dal design pi\u00f9 squadrato, calandra ingrandita e nuovo cofano e paraurti ora con un fascione in plastica nella parte inferiore. Internamente viene rivista la strumentazione e i comandi del clima, vengono migliorate le plastiche e le rifiniture. Meccanicamente l'ESP \u00e8 di serie su tutte le versioni insieme al sensore di misurazione della pressione degli pneumatici e ai sensori di parcheggio posteriori. Nella gamma motori il vecchio 4,7 litri V8 Magnum viene sostituito dal 4,7 litri \"Corsair PowerTech\", evoluzione del vecchio \"Magnum\" potenziato a 303 cavalli e con coppia di 447 N\u22c5m a 3.950 giri al minuto. Il 5.7 \"Hemi\" V8 invece riceve il dispositivo MDS (Multi Displacement System) che consente la disattivazione di quattro cilindri su otto in modo da ridurre (oltre alla potenza massima) anche consumi ed emissioni.\nNel fine del 2008 viene presentata la versione 5.7 \"Hemi\" potenziata a 365 cavalli. \nDurango Hybrid.\nPresentata a novembre 2007 e lanciata sul mercato solo nel fine 2008, la versione Hybrid \u00e8 dotata del motore 5.7 V8 \"Hemi\" abbinato a due motori elettrici con cambio a variazione continua CVT e una batteria posizionata nel pianale posteriore sotto la seconda fila di sedili. La trazione \u00e8 integrale ad inserimento automatico. Il sistema ibrido \u00e8 stato progettato dall'allora alleanza tra General Motors, Chrysler Group e BMW. Il motore 5.7 a benzina eroga 345 cavalli e nel funzionamento abbinato all'elettrico la potenza complessiva sale a 385 cavalli. Il sistema permette di viaggiare a basse andatura sia in modalit\u00e0 solo elettrica con frenata rigenerativa, oppure in modalit\u00e0 combinata (benzina pi\u00f9 elettrico) oppure solo a benzina. La casa dichiara consumi ridotti del 40% nell'uso cittadino e del 25% nell'uso misto. Insieme alla Durango Hybrid viene presentata anche la gemella Chrysler Aspen Hybrid.\nTerza generazione (dal 2010).\nLa terza generazione viene anticipata nell'estate del 2010 e la presentazione ufficiale avviene nella fine dello stesso anno: totalmente rinnovata viene costruita sulla nuova piattaforma comune alla Jeep Grand Cherokee WK2 di origine Mercedes-Benz. Per la prima volta adotta un telaio a monoscocca e non pi\u00f9 una piattaforma a longheroni derivata dai pick-up. La terza serie viene progettata all'epoca della DaimlerChrysler tra il 2008 e il 2009 ma a causa del fallimento della stessa Chrysler il progetto viene ultimato soltanto verso l'inizio delle 2010 in seguito all'accordo tra la Fiat e la stessa Chrysler; pi\u00f9 grande e spaziosa rispetto alla precedente generazione la nuova Durango \u00e8 parente stretta della dell'ultima serie della Jeep Grand Cherokee, il nuovo telaio a scocca portante inoltre rende la vettura pi\u00f9 comoda sull'uso su strada e pi\u00f9 vicina ad una vocazione automobilistica infatti viene definita come CUV ovvero Crossover Utility Vehicle, inoltre l'intero progetto che ha visto nascere la Durango viene orientato verso una maggiore qualit\u00e0 sia dal punto di vista dell'assemblaggio che nei materiali utilizzati per la ricostruzione dell'intera vettura. Numerosi organi meccanici sono di origine Mercedes e condivisi con i modelli tedeschi come le ultime Classe M e Classe GL. La produzione della terza serie di Durango parte il 14 dicembre del 2010 presso lo stabilimento Jefferson North di Detroit: Il gruppo Chrysler ha investito 700 milioni di dollari per allestire le due nuove linee produttive nell'impianto (che gi\u00e0 produce la Grand Cherokee) per portare la capacit\u00e0 produttiva a regime di 250.000 vetture l'anno. Il Durango \u00e8 un veicolo progettato e venduto soprattutto per il mercato nord americano, tuttavia viene commercializzato (con una gamma motori e allestimenti ridotta) anche in alcuni paesi selezionati del Sud America, Australia e Medio Oriente. \nIl design.\nLo stile della terza serie segna un netto distacco rispetto alle precedenti versioni e si allinea al design della gamma contemporanea Dodge ricalcando il disegno dell'ultima serie di Charger; nel particolare le linee spigolose da fuoristrada della vecchia serie vengono completamente abbandonate per adottare un disegno morbido caratterizzato da linee curve con un massiccio frontale dominato dalla classica calandra Dodge, il marchio della casa viene sostituito dalla targhetta Dodge scritta a caratteri cubitali e posizionata nella parte bassa della calandra, nella parte bassa del paraurti \u00e8 presente un ampio fascione che integra i fendinebbia. La fiancata risulta pi\u00f9 semplice nel design con una sola nervatura presente nella parte bassa e una cromatura che intercorre nella zona inferiore degli sportelli. Gli specchietti retrovisori integrano gli indicatori laterali di direzione. La coda invece, pi\u00f9 squadrata rispetto al resto della carrozzeria, presenta dei fanali collegati da un baffo cromato sul quale \u00e8 presente la targhetta Dodge a caratteri cubitali. Globalmente lo stile della Durango appare pi\u00f9 sportivo rispetto alle versioni precedenti ma anche tradizionale.\nL'abitacolo possiede sette posti disposti su tre file di sedili e configurabili in 22 posizioni diverse. La plancia per la prima volta utilizza materiali morbidi al tatto, possiede un disegno classico con il sistema multimediale posizionato nella parte centrale che integra tutti i comandi del sistema audio, navigazione e climatizzatore. I diffusori dell'aria sono posti agli estremi del sistema multimediale. Nuovo il volante e completamente inedita \u00e8 la strumentazione, numerose sono le rifiniture disponibili per la plancia disponibile anche in tinta bicolore e con inserti in pelle, radica o alluminio. L'illuminazione del quadro strumenti \u00e8 autoregolabile. Viene introdotto anche il nuovo sistema multimediale UConnect.\nLa meccanica.\nLa terza serie \u00e8 lunga 5,075 metri, poco meno rispetto alle precedenti. La vettura si potrebbe definire come la sorella maggiore della Grand Cherokee proprio per le dimensioni pi\u00f9 generose e per l'abitacolo sette posti, anche il passo \u00e8 stato allungato fino a 3,045 m (lo stesso della Mercedes Classe GL) in modo da offrire uno spazio interno maggiore. L'altezza della vettura e pari a 1,925 m mentre la larghezza \u00e8 di 1,801 m, le versioni pi\u00f9 sportive invece possiedono un'altezza leggermente inferiore per via dell'assetto ribassato. La nuova piattaforma a scocca portante di origine Mercedes risulta estremamente raffinata perch\u00e9 adotta sospensioni a quattro ruote indipendenti (le vecchie generazioni invece utilizzavano un telaio derivato dal Dodge Dakota con sospensioni posteriori a ponte rigido); il nuovo telaio ha permesso di ottenere un avantreno a schema a quadrilateri alti deformabili mentre al retrotreno \u00e8 stato adottata una sospensione multilink a cinque bracci. Il sistema di trazione integrale invece \u00e8 meno raffinato rispetto a quello della Jeep Grand Cherokee proprio per mantenere distanti le due autovetture infatti la Jeep \u00e8 stata orientata verso una vocazione fuoristradistica mentre la Durango \u00e8 pi\u00f9 indicata per un uso stradale quindi una vocazione pi\u00f9 automobilistica in pieno stile crossover. I modelli d'accesso inoltre sono disponibili anche con le soli due ruote motrici posteriori.\nRestyling ed evoluzione.\nUn primo restyling viene presentato al Salone dell'automobile di New York nel 2013, introducendo anche la gamma 2014 del modello; le novit\u00e0 riguardano sia l'estetica della vettura con nuovi fanali a LED, nuova calandra, paraurti dal design rivisto con nuovi profili aerodinamici nuove protezioni in plastica sottoscocca, pacchetto sportivo per i modelli di punta e nella coda viene introdotta la nuova fanaleria a LED \"Racetrack\" simile a quella delle contemporanee Dodge Dart e Charger che intercorre lungo tutto il portellone. Rivista anche la meccanica con l'introduzione della nuova trasmissione automatica ZF 8HP a 8 rapporti.\nNel fine 2014 si ha un aggiornamento della gamma (come modello 2015) che vede l'introduzione dell'allestimento sportivo \"R/T\" con assetto ribassato, sedili in pelle Premium Nappa, nuove tinte per carrozzeria ed abitacolo, nuovi cerchi in lega, proiettori imbruniti e nuovo impianto audio.\nA settembre 2015 viene presentata la gamma 2016 che introduce modifiche solo nel catalogo degli accessori con nuove verniciature per la carrozzeria, nuovi allestimenti interni e il sistema stop/start per il motore V6 oltre alla funzione \"Sport\" per i settaggi del cambio automatico 8 rapporti con tempi di cambiata ridotti. Non sono presenti aggiornamenti sul piano stilistico.\nMotorizzazioni.\nLa gamma motori \u00e8 composta dal 3,6 litri V6 Pentastar erogante 286 cavalli e dal 5,7 litri V8 Hemi capace di 352 cavalli con disattivazione elettronica del cilindri (4 su 8). Il 3.6 V6 era abbinato al debutto ad un cambio automatico Mercedes-Benz NAG 5G-Tronic (codice W5A580) a 5 rapporti mentre il pi\u00f9 potente V8 era disponibile col cambio automatico 5 rapporti Chrysler 545RFE solo fino al 2012 sostituito poi dalla trasmissione 6 rapporti Chrysler 65RFE. Da fine 2013 tutti i modelli (gamma 2014 in poi) sono equipaggiati con la trasmissione ZF 8HP a 8 rapporti. A settembre 2015 viene introdotto lo Stop/Start abbinato al motore V6 inoltre il cambio 8 rapporti prevede la nuova funzione \"Sport\" su tutti i modelli."}
{"id": "1821694", "revid": "6923", "url": "https://it.wikipedia.org/wiki?curid=1821694", "title": "Organismo notificato", "text": "Un organismo notificato (in inglese \"Notified Body\" o NB) \u00e8 un organismo di certificazione o ente di certificazione o laboratorio di prova autorizzato dall'autorit\u00e0 governativa nazionale e notificato alla Commissione Europea, per attuare i compiti legati all'applicazione delle procedure di valutazione della conformit\u00e0 di prodotti e servizi fissate dalle Direttive Europee, per conto degli operatori economici, con competenza, trasparenza, neutralit\u00e0, indipendenza.\nIntervento degli organismi notificati.\nGli organismi notificati intervengono in tutti i settori previsti dalle Direttive Europee di \u201cNuovo Approccio\u201d dietro autorizzazione specifica delle autorit\u00e0 ministeriale nazionale indicate nella notifica dell'ente, ovvero per singolo prodotto o produzione cio\u00e8 come organismo notificato di certificazione, di ispezione o anche come laboratorio di prova. Al termine dell'attivit\u00e0 l'organismo notificato rilascia il certificato di conformit\u00e0 che attesta la conformit\u00e0 rispetto alle Direttive Comunitarie del prodotto o del processo produttivo o dell'ispezione eseguita.\nCaratteristiche degli organismi notificati.\nLa designazione degli organismi notificati da parte delle autorit\u00e0 governative nazionali avviene sulla base di comuni criteri di competenza tecnica, integrit\u00e0 professionale, indipendenza, affidabilit\u00e0, capacit\u00e0 organizzativa, rispetto della normativa europea vigente per gli organismi notificati (secondo la norma UNI CEI EN ISO/IEC 17021).\nLe caratteristiche degli organismi notificati sono definite dai criteri minimi che devono essere osservati dagli stati membri della Comunit\u00e0 Europea per la notifica degli organismi notificati riportati nell'allegato VII della Direttiva Europea 95/16/CE.\nGruppo Europeo Organismi Notificati.\nNel luglio 2000 \u00e8 stato costituito il gruppo operativo degli organismi notificati nella denominazione internazionale \"Notified Body Operations Group\" (NBOG) per riunire gli Organismi Notificati del settore dispositivi medici ad armonizzare le operativit\u00e0 di questi, anche tramite l'emissione di linee guida che il gruppo NBOG da allora ha emesso a beneficio di tutti gli organismi."}
{"id": "1821697", "revid": "123329952", "url": "https://it.wikipedia.org/wiki?curid=1821697", "title": "Pilar Mir\u00f3", "text": "Ha lavorato anche per la televisione ed \u00e8 stata direttrice di TVE dall'1986 al 1989.\nNel 1982 Pilar Mir\u00f3 viene incaricata di riorganizzare l'industria cinematografica spagnola; si ispira a quella francese, consisteva nel dare un anticipo sull'incasso, creazione di una categoria (Especial Calidad), l'apertura di cinema porno e la promozione del cinema spagnolo. Gli effetti si avvertono nel 1983 con un Oscar al miglior film straniero per \"Volver a empezar\"; arriva anche l'Orso d'oro con \"L'alveare\" e il premio speciale di Venezia per l'interpretazione di Fernando Fern\u00e1n G\u00f3mez in \"I trampoli\" di Carlos Saura, infine il Festival internazionale del cinema di San Sebasti\u00e1n riprende nuovo prestigio.\nBiografia.\nStudi\u00f2 giornalismo e diritto, laureandosi ugualmente nella Escuela Oficial de Cinematograf\u00eda, dove fu anche professoressa.\nLavor\u00f2 alla TVE dopo il 1960 come aiutante di redazione e come realizzatrice. Da l\u00ec arriv\u00f2 al mondo del cinema scrivendo e dirigendo vari film.\nNel 1982 occup\u00f2 la carica di Direttrice Generale della Cinematografia fino al 1985, carica che comport\u00f2 un cambiamento strutturale nella creazione cinematografica spagnola che, in cambio di un aumento della qualit\u00e0, ebbe un'incidenza negativa sulla quantit\u00e0 dei film prodotti. Dopo tale responsabilit\u00e0, ebbe un ruolo decisivo nel recupero della categoria A della FIAPF da parte del Festival Internazionale del Cinema di San Sebasti\u00e1n, al quale destin\u00f2 la maggior parte delle sovvenzioni statali dirette ad altri festival del cinema spagnoli. Nel 1985 torn\u00f2 a dedicarsi al cinema dirigendo \"Werther\". Nel 1986 torna a occupare una carica politica dirigendo l'Ente della Radiotelevisione Spagnola fino al 1989.\nNel 1995 e nel 1997 fu la realizzatrice televisiva dei rapporti della principessa Elena e della principessa Cristina. Mor\u00ec pochi giorni prima di quest'ultima trasmissione. Lasci\u00f2 pi\u00f9 di 200 produzioni per cinema e televisione.\nEbbe un figlio, Gonzalo, da nubile, poich\u00e9 non rivel\u00f2 mai il nome del padre."}
{"id": "1821700", "revid": "543022", "url": "https://it.wikipedia.org/wiki?curid=1821700", "title": "Bruiser - La vendetta non ha volto", "text": "Bruiser - La vendetta non ha volto (\"Bruiser\") \u00e8 un film del 2000, scritto e diretto da George A. Romero.\nTrama.\nHenry Creedlow \u00e8 un uomo sempre di pi\u00f9 alla deriva: ingabbiato in un matrimonio con una donna dispotica che lo tradisce in continuazione con il suo capo, Milo Styles, nonch\u00e9 appunto in un lavoro poco soddisfacente in cui \u00e8 costantemente bistrattato, Henry deve anche sopportare l'umiliazione di sottostare all'amico James, il quale ha investito dei soldi per conto suo senza ricavarne un grande guadagno. Dopo aver assistito al suicidio di un uomo avvenuto in diretta durante una trasmissione radiofonica, Henry \u00e8 turbato dall'indifferenza del conduttore radiofonico nei confronti dell'accaduto e inizia ad avere delle strane visioni in cui si ritrova o a suicidarsi o ad uccidere chiunque gli abbia appena commesso un torto. Durante una riunione di lavoro in cui la redazione di \"Bruiser\" dovrebbe scegliere il volto della sua copertina di settembre, il capo di Henry esegue uno show grottesco in cui umilia sia Henry che Rosemary, sua moglie che viene tuttavia costantemente tradita da Milo. Come se niente fosse, Styles commissiona a Henry di organizzare ben due feste, ad una delle quali il dipendente non \u00e8 neanche invitato. Segue una partita di tennis con James durante la quale quest'ultimo continua ad ostentare superiorit\u00e0 nei confronti di Henry.\nQuel pomeriggio, durante una festa in piscina presso la casa di Styles, Henry si imbatte nella collezione di maschere d'argilla di Rosemary, che ne ha scolpita una anche in base alle fattezze di Henry. Subito dopo l'uomo scopre che sua moglie lo sta tradendo con Milo quasi sotto gli occhi di tutti, tuttavia non riesce a reagire. Quando poche ore dopo l'uomo affronta la donna la situazione addirittura peggiore: Janine lo tratta con estrema arroganza e lo lascia da solo a casa e va a divertirsi da sola, lasciandolo in preda all'ennesima allucinazione omicida. Il giorno dopo, Henry si sveglia con addosso la maschera raffigurante il suo volto plasmata da Rosemary, tuttavia non riesce a toglierla, come se fosse ormai parte di lui. Subito dopo arriva a casa la colf e Henry si scopre in grado di leggerle nei pensieri, scoprendo che la donna ha una pessima opinione di lui e che gli ruba costantemente delle somme di denaro: infuriato e in balia ad una crisi per la questione della maschera, Henry la uccide. Subito dopo arriva Janine a casa insieme al suo cane, odiatissimo da Henry: credendo di essere sola in casa, la donna parla a telefono con Milo e programma il logo imminente incontro: mentre lo raggiunge in ufficio Henry la segue.\nNascosto nell'ufficio di Milo, Henry scopre che l'uomo e sua moglie hanno una relazione che va avanti da tempo. Proprio mentre i due stanno per avere un amplesso, Rosemary appare dal nulla e li fotografa per poi andare via, inseguita da un supplicante Milo. Henry esce allora allo scoperto e, dopo aver terrorizzato sua moglie, la uccide impiccandola e gettandola poi da una finestra. Un suo collega, Tom, ha assistito a tutta la scena ma Henry lo convince con la minaccia a non rivelare nulla. Henry va via indisturbato mentre la polizia interroga Milo, che per eludere i sospetti rivela che sua moglie aveva appena scoperto il tradimento. Una delegazione di poliziotti si presenta anche a casa di Henry ma questi, pur essendo dentro, non apre. La polizia non pu\u00f2 entrare perch\u00e9 priva di mandato, e cos\u00ec va via: l'uomo mette la casa completamente a soqquadro per simulare un'aggressione nei suoi confronti. Da questo momento in avanti, in un'escalation di pazzia, Henry porta avanti la sua vendetta anche contro James (che in realt\u00e0 gli ha rubato molti soldi) e Milo, uccidendoli rispettivamente nel circolo in cui erano soliti giocare a tennis e nel bel mezzo di una festa in maschera che lui stesso aveva organizzato per suo conto. Una volta compiuta la sua vendetta, Henry si rende conto che ha di nuovo il suo volto smascherato: la maledizione della maschera continua tuttavia a colpire, raggiungendo un uomo che (almeno al lavoro) vive una condizione molto simile alla sua.\nDistribuzione.\nIl film \u00e8 stato distribuito direttamente per il mercato home video.\nAccoglienza.\nSull'aggregatore Rotten Tomatoes il film riceve il 67% delle recensioni professionali positive con un voto medio di 6 su 10 basato su 9 critiche."}
{"id": "1821702", "revid": "1543377", "url": "https://it.wikipedia.org/wiki?curid=1821702", "title": "Monti Cardamomi", "text": "I Monti Kr\u00e2vanh, o letteralmente \u00abMonti Cardamomi\u00bb (scrittura regolare khmer: , \"Chuor Phnom Kr\u00e2vanh\"; thai: \u0e40\u0e02\u0e32\u0e1a\u0e23\u0e23\u0e17\u0e31\u0e14, \"Khao Banthat\"), sono una catena montuosa situata nella regione sud-occidentale della Cambogia, nei pressi del confine con la Thailandia. La loro altitudine pi\u00f9 elevata sono i 1813 metri del Phnom Aural, nei pressi di Pursat, la vetta pi\u00f9 alta della Cambogia.\nLa catena montuosa si estende lungo un asse sudest-nordovest e si prolunga a sudest nei monti D\u00e2mrei e a nordovest, in territorio thailandese provincia di Chanthaburi, nei Monti Soi Dao (\"Khao Soi Dao\"). Il confine meridionale dei Cardamomi \u00e8 situato nella provincia di Koh Kong, mentre quello settentrionale \u00e8 nel distretto di Veal Veang, nella provincia di Pursat.\nQueste colline costituivano una delle ultime roccaforti dei Khmer rossi e per questo motivo sono state a lungo inaccessibili. L'inaccessibilit\u00e0 delle colline, comunque, ha permesso di preservare l'area; questi monti costituiscono attualmente un'ecoregione minacciata. Su questi monti si trovano molti \u00absiti di giare\u00bb, situati un po' ovunque. Le giare sono una caratteristica unica di questi monti. Sono alte 60\u00a0cm e contengono le ossa di cambogiani defunti. Le leggende locali affermano che queste ossa siano i resti di reali cambogiani.\nLa catena montuosa \u00e8 la dimora di quattordici specie di mammiferi a rischio e minacciati, compreso l'elefante asiatico, la tigre indocinese, l'orso del sole malese, il gibbone pileato, il delfino dell'Irrawaddy, quello gibboso e met\u00e0 delle specie avicole della Cambogia. \u00c8 uno dei pochi luoghi della Terra dove si pu\u00f2 incontrare il coccodrillo siamese e l'unico rifugio rimasto della Cambogia dove sopravvive la quasi estinta \"Batagur baska\", o \u00abtartaruga reale\u00bb.\nRecentemente, nel maggio 2011, \u00e8 stata scoperta dall'erpetologo Neang Thy di Fauna e Flora International una nuova specie di lucertola cieca e senza zampe nominata \"Dibamus dalaiensis\".\nLe popolazioni umane che vivono sulla catena dei Monti Cardamomi sono estremamente povere e minacciano la diversit\u00e0 biologica della regione abbattendo gli alberi per impadronirsi del legname, cacciando di frodo e incendiando le foreste per effettuare un'agricoltura taglia e brucia. Tra le organizzazioni internazionali che lavorano in quest'area ricordiamo Wildlife Alliance, Conservation International, Fauna and Flora International e WWF."}
{"id": "1821704", "revid": "1429175", "url": "https://it.wikipedia.org/wiki?curid=1821704", "title": "Acido jasmonico", "text": "L'acido jasmonico \u00e8 un fitormone; estratto per la prima volta da arbusti di gelsomino - da cui il nome - si \u00e8 successivamente rintracciato in molte altre specie di piante.\nSintetizzato a partire dall'acido linoleico \u00e8 implicato nello sviluppo del polline, dei semi e nella difesa contro stress fisici (ferite), chimici (ozono) e biotici (insetti, funghi, batteri e patogeni vari).\nLa sua presenza comporta la sintesi di proteine quali: difensina, tionina e chitinasi, che determinano la resistenza sistemica indotta (ISR).\nL'acido jasmonico ed alcuni suoi derivati (principalmente lo jasmonato di metile), sono utilizzati come elicitori, ossia agenti in grado di indurre nelle piante, o nelle colture cellulari vegetali, la produzione di metaboliti secondari implicati nella difesa chimica."}
{"id": "1821707", "revid": "1971044", "url": "https://it.wikipedia.org/wiki?curid=1821707", "title": "Irene Taylor Brodsky", "text": "Biografia.\nSi \u00e8 laureata alla New York University e alla Scuola di giornalismo della Columbia University. Ha vinto un Emmy per \"Heart of the Country\", ha vinto nel 2007 al Sundance Film Festival il premio del pubblico per la miglior opera prima con il suo documentario \"Hear and How\". I suoi documentari sono andati in onda su HBO, CBS, A&amp;E Network, Fox e History.\nBrodsky \u00e8 la fondatrice della Vermilion Films. \u00c8 anche autrice di \"Buddhas in Disguise\"."}
{"id": "1821710", "revid": "729019", "url": "https://it.wikipedia.org/wiki?curid=1821710", "title": "Nazionale Under-21 di calcio dell'Ungheria", "text": "La nazionale ungherese di calcio Under-21 \u00e8 la rappresentativa calcistica Under-21 dell'Ungheria ed \u00e8 posta sotto l'egida della Federazione calcistica ungherese. Partecipa al Campionato europeo Under-21, che si tiene ogni due anni. Nella gerarchia delle nazionali calcistiche giovanili ungheresi \u00e8 posta prima della nazionale Under-20. L'Under-21 \u00e8 la principale risorsa cui attinge la nazionale maggiore: \u00e8 consuetudine che i migliori giovani che vi si sono resi protagonisti vengano chiamati a integrarsi nella nazionale maggiore, fino a diventarne spesso titolari e giocatori cardine.\nRosa attuale.\nLista dei 23 giocatori convocati per la fase finale a gironi del Campionato europeo di calcio Under-21 2021.\n\"Presenze e reti aggiornate al 30 marzo 2021\".\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "1821713", "revid": "324622", "url": "https://it.wikipedia.org/wiki?curid=1821713", "title": "Brassinosteroide", "text": "I brassinosteroidi (BR) sono un gruppo di fitormoni steroidali. Il brassinosteroide fu il primo dei composti steroidi scoperto nel 1973.\nIsolati dal polline della colza, sono presenti in altre specie. Recentemente inseriti nella classe dei fitormoni, hanno effetti sull'accrescimento delle piante, distensione e divisione cellulare aumentando la sensibilit\u00e0 all'auxina, fotomorfogenesi, sviluppo riproduttivo, senescenza e risposte agli stress."}
{"id": "1821715", "revid": "767487", "url": "https://it.wikipedia.org/wiki?curid=1821715", "title": "La met\u00e0 oscura (film)", "text": "La met\u00e0 oscura (\"The Dark Half\") \u00e8 un film del 1993 diretto da George A. Romero, con Timothy Hutton, Amy Madigan e Michael Rooker. La pellicola \u00e8 l'adattamento dell'omonimo romanzo di Stephen King.\nTrama.\nIl film ruota intorno ai tentativi dello scrittore Thad Beaumont di eliminare il suo pseudonimo, George Stark. Tuttavia il suo pseudonimo \u00e8 diventato un'entit\u00e0 fisica e sta terrorizzando la famiglia Beaumont. Lo sceriffo Alan Pangborn di Castle Rock, investiga sul caso.\nProduzione.\nCom'era gi\u00e0 avvenuto in altre occasioni, anche per \"La met\u00e0 oscura\", Romero si trov\u00f2 a fare i conti con disavventure produttive: al termine delle riprese, nell'inverno 1990, la Orion dichiar\u00f2 fallimento e da allora, sino all'uscita del film, due anni dopo, al regista fu di fatto sottratto il controllo sulle fasi di post-produzione, compreso il montaggio. In un'intervista rilasciata nell'aprile 1992, ammetteva di non aver ancora potuto vedere il finale del film e di non condividere alcuni dei tagli apportati ai primi 105 minuti."}
{"id": "1821719", "revid": "74801", "url": "https://it.wikipedia.org/wiki?curid=1821719", "title": "Alfonso di Borbone Dampierre", "text": "Biografia.\nInfanzia.\nNato alla Clinica Santa Anna a Roma, fu battezzato nella casa della nonna materna, Donna Vittoria Ruspoli dei principi di Poggio Suasa, Palazzo Ruspoli su via del Corso, dal cardinale Eugenio Pacelli, poi Papa Pio XII.\nPoich\u00e9 sua madre non era per nascita una principessa di sangue reale, suo nonno Alfonso XIII non consider\u00f2 il nipote nella linea di successione al trono spagnolo, in conformit\u00e0 con la Prammatica Sanzione di Carlo III di Spagna; il padre Giacomo Enrico non era della stessa opinione e pretese che Alfonso e suo fratello Gonzalo fossero considerati membri della dinastia spagnola con il trattamento di \"altezza reale\". Alfonso, fino al 1972, in Spagna fu chiamato generalmente Don Alfonso de Borb\u00f3n y Dampierre, bench\u00e9 altrove gli fosse concesso il titolo di \"Principe\" e il trattamento di \"altezza reale\".\nDelfino \"titolare\" di Francia.\nAlfonso fu considerato un principe francese con trattamento da altezza reale da quei legittimisti che ritennero suo nonno Alfonso XIII l'erede legittimo al trono francese: dopo la morte del nonno e l'ascesa di suo padre Giacomo Enrico come pretendente alla corona di Francia, egli venne considerato erede al trono francese e Delfino di Francia.\nEducazione.\nA cinque anni, nel 1941, alla morte del nonno Alfonso XIII di Spagna, segu\u00ec i genitori a Losanna, in Svizzera. Trascorsa l'infanzia nell'Hotel Royal, i due fratelli furono mandati al Coll\u00e8ge San-Jean a Friburgo. L'8 dicembre 1946 Alfonso ricevette la prima comunione e la cresima dalle mani del cardinale Pedro Segura y S\u00e1enz, arcivescovo di Siviglia. Il 25 novembre 1950 Alfonso fu creato dal padre Duca di Borbone.\nGiovinezza.\nNel settembre 1955 Gonzalo ed Alfonso restarono entrambi feriti in un incidente di automobile vicino a Losanna: stavano tornando da Windsor e avevano guidato tutto il giorno e tutta la notte.\nFu un'importante pedina nella strategia di Francisco Franco per tenere docili e remissivi l'erede legittimo di Alfonso XIII, Giovanni di Borbone-Spagna conte di Barcellona e suo figlio Juan Carlos di Spagna. L'ipotesi che Alfonso o il lontano cugino Carlo Ugo di Borbone-Parma potessero divenire i successori del Generalissimo fu pi\u00f9 volte fatta girare, durante gli anni Sessanta, rendendo malleabili e disponibili il conte di Barcellona ed il figlio. Alla fine, nel luglio 1969, Franco design\u00f2 proprio successore Juan Carlos e nel dicembre dello stesso anno nomin\u00f2 Alfonso ambasciatore di Spagna in Svezia, ruolo che ricopr\u00ec fino al 1973.\nMatrimonio.\nL'8 marzo 1972 al Palazzo Reale di El Pardo, a Madrid, Alfonso spos\u00f2 Do\u00f1a Mar\u00eda del Carmen Mart\u00ednez-Bordi\u00fa y Franco, figlia di Don Crist\u00f3bal Mart\u00ednez-Bordi\u00fa, X marchese di Villaverde e di sua moglie, Do\u00f1a Carmen Franco, I duchessa di Franco ed unica figlia del Caudillo. Testimoni furono lo stesso Generale Franco (che accompagn\u00f2 la nipote all'altare, scavalcando il genero) e la madre di Alfonso. La coppia divorzi\u00f2 civilmente nel 1982 ed ottenne l'annullamento nel 1986.\nDuca di Cadice.\nIl 22 novembre 1972 Alfonso ricevette il titolo di Duca di Cadice dal generale Franco, che gli riconobbe il trattamento di Altezza reale. Questo suscit\u00f2 timori e malumori nell'entourage di Juan Carlos e del Conte di Barcellona, sia perch\u00e9 pareva che il Caudillo meditasse di mutare opinione sulla successione, sia perch\u00e9 tale titolo era appannaggio della Casa Reale di Spagna (cui Alfonso non apparteneva) e poteva essere concesso solo dal suo capo. Prima di Alfonso, l'ultimo a portare tale titolo era stato l'Infante Francesco d'Assisi di Borbone-Spagna.\nPretendente \"legittimista\" al trono di Francia.\nIl 20 marzo 1975 il padre di Alfonso, Giacomo Enrico, mor\u00ec: egli fu immediatamente riconosciuto da alcuni ambienti legittimisti spagnoli come Alfonso III di Francia e Navarra: il 3 agosto dello stesso anno scelse per s\u00e9 il titolo di cortesia di duca d'Angi\u00f2.\nDal 1977 al 1984 Alfonso fu Presidente della Federazione Spagnola di Sci e dal 1984 al 1987 fu Presidente del Comitato Olimpico Spagnolo.\nIl 5 febbraio 1984 Alfonso stava tornando a casa con i suoi figli da una vacanza sciistica sui Pirenei: la sua automobile si scontr\u00f2 con un camion. Il primogenito Francesco, gravemente ferito, mor\u00ec il giorno 7, l'altro figlio Luigi Alfonso rest\u00f2 in ospedale per un mese ed Alfonso dovette subire sei operazioni. Un giudice sanc\u00ec che Alfonso era stato negligente e lo priv\u00f2 della custodia del figlio superstite.\nContesa del titolo di pretendente.\nNel 1987 Enrico d'Orl\u00e9ans, primogenito maschio di Enrico d'Orl\u00e9ans, conte di Parigi e pretendente orleanista al trono di Francia, inizi\u00f2 un'azione legale contro Alfonso per il suo uso del titolo di duca d'Angi\u00f2 e dello stemma delle \"pleines armes de France\" (d'azzurro ai tre gigli d'oro), secondo lui appannaggio solo del Capo della dinastia dei Borboni di Francia. Enrico chiese alla corte di multare Alfonso per 50.000 franchi francesi per ogni futura violazione. Nel 1988 Ferdinando Maria di Borbone-Due Sicilie, duca di Castro, ed il principe Sisto Enrico di Borbone-Parma si unirono alla causa di Enrico d'Orl\u00e9ans circa l'uso del titolo di duca d'Angi\u00f2, ma non per quanto riguarda la questione dello stemma. Il 21 dicembre 1988 il tribunale di prima istanza di Parigi stabil\u00ec che la causa era inammissibile perch\u00e9 l'esistenza legale del titolo non poteva essere dimostrata e che n\u00e9 il querelante (Enrico) n\u00e9 coloro che si erano aggiunti (Fernando e Sisto Enrico) avevano sancito i loro diritti al titolo e che Enrico d'Orl\u00e9ans non veniva offeso dall'uso delle \"pleines armes de France\" da parte del ramo spagnolo della famiglia.\nMorte.\nAlfonso mor\u00ec a Beaver Creek in Colorado in un incidente sugli sci il 30 gennaio 1989: and\u00f2 a sbattere contro un cavo che si stava facendo alzare per sostenere una bandiera all'arrivo di una gara dei Campionati mondiali di sci alpino 1989. Nel marzo dello stesso anno Enrico d'Orl\u00e9ans ed il principe Sisto Enrico di Borbone-Parma fecero appello nella causa circa l'uso di un titolo e delle armi da Alfonso; il giudizio originale contro di loro fu mantenuto.\nVenne sepolto nella cappella di San Giovanni Battista della chiesa del Monastero de las Descalzas Reales, dove gi\u00e0 era stato inumato suo figlio Francesco. Nella vicina cappella di San Sebastiano \u00e8 sepolto suo fratello minore Gonzalo di Borbone-Dampierre (morto nel 2000).\nDiscendenza.\nAlfonso e Mar\u00eda del Carmen ebbero due figli:"}
{"id": "1821721", "revid": "834", "url": "https://it.wikipedia.org/wiki?curid=1821721", "title": "Cattedrale di Nidaros", "text": ""}
{"id": "1821722", "revid": "426473", "url": "https://it.wikipedia.org/wiki?curid=1821722", "title": "Poliammina", "text": ""}
{"id": "1821730", "revid": "1793900", "url": "https://it.wikipedia.org/wiki?curid=1821730", "title": "San Michele Arcangelo e storie della sua leggenda", "text": "La tavola con San Michele Arcangelo e storie della sua leggenda \u00e8 attribuita al pittore Coppo di Marcovaldo ed \u00e8 databile agli anni che vanno dal 1250 al 1260 circa.\n\u00c8 una delle opere di spicco della collezione permanente del Museo di San Casciano di San Casciano Val di Pesa, in provincia di Firenze, nonch\u00e9 una delle pietre miliari della pittura fiorentina del Duecento prima dell'avvento di Cimabue.\nDescrizione dell'opera.\nNel dossale \u00e8 raffigurato San Michele arcangelo in quanto \u00e8 il santo titolare della chiesa dalla quale l'opera proviene: si tratta della chiesa di Sant'Angelo a Vico l'Abate, nel comune di San Casciano.\nL'arcangelo \u00e8 rappresentato al centro del dossale, seduto in trono, con una lunga tunica secondo il rito orientale. Nelle mani tiene il globo crocifero e la croce.\nLe storie, tratte dalla \"Legenda Aurea\", sono disposte ai lati (3 per ciascuno); altro segno della tradizione orientale \u00e8 la lettura di tipo bustrofedico, partendo da destra a sinistra\nVicenda attributiva.\nLa vicenda attributiva \u00e8 stata, ed \u00e8 tuttora, travagliata: L. Dami per primo segnal\u00f2 quest'opera ascrivendola ad un maestro di scuola fiorentina; egli cre\u00f2 un convenzionale \"Maestro di San Michele\", mettendolo in rapporto con l'autore del \"San Francesco Bardi\".\nPietro Toesca (1927) not\u00f2 affinit\u00e0 con la \"Croce\" del Museo Civico di San Gimignano, oggi assegnata a Coppo.\nSandberg-Vaval\u00e0 (1929) e Salmi (1931-1932) riferirono quest'opera ad un anonimo maestro di scuola lucchese, molto vicino a Bonaventura Berlinghieri, ribadendo il rapporto con il \"San Francesco Bardi\", ritenuto di scuola lucchese.\nOffner, Coletti, Oertel, Longhi e Garrison preferirono creare un pittore fittizio denominato Maestro di Vico l'Abate: Longhi lo avvicin\u00f2 alla pala del San Francesco Bardi, da alcuni studiosi ancora oggi riferita a Coppo.\nBoskovitz (1977) lo ha riferito a Coppo di Marcovaldo sviluppando una intuizione dell'Offner: egli ha messo l'opera in relazione con la grande croce della Pinacoteca Civica di San Gimignano, come gi\u00e0 il Toesca, e con la \"Madonna del Bordone\" conservata nella Chiesa di Santa Maria dei Servi a Siena, proponendo una datazione poco successiva al 1260.\nMarques (1987) ha anticipato la datazione agli anni cinquanta del Duecento. Tartuferi e Bellosi (1991) hanno confermato l'attribuzione a Coppo."}
{"id": "1821734", "revid": "561337", "url": "https://it.wikipedia.org/wiki?curid=1821734", "title": "Turgorine", "text": "Le turgorine sono fitormoni che agiscono sul turgore cellulare dei pulvini, cellule particolari site alla base del picciolo che controllano i movimenti nastici delle piante, come ad esempio la nictinastia."}
{"id": "1821735", "revid": "767487", "url": "https://it.wikipedia.org/wiki?curid=1821735", "title": "'Onsori", "text": "Biografia.\nPoeta panegirista che si colloca agli inizi della letteratura persiana. Nato a Balkh, nell'odierno Afghanistan, non si conosce la data precisa della sua nascita. Certo \u00e8 che suo padre fosse un mercante e che il figlio volesse seguire le sue orme. Difatti alla morte del padre eredita tutta la mercanzia, ma durante uno spostamento viene depredato di tutti i suoi averi. Decide cos\u00ec di dedicarsi allo studio delle belle lettere e della retorica. Grazie alla sua abilit\u00e0 nel comporre qaside panegiristiche, entra nelle grazie di Sebuktegin, governatore del Khorasan e fratello minore di Mahmud di Ghazna, alla presenza del quale verr\u00e0 condotto proprio da Sebuktegin.\nL'impressione che far\u00e0 al sultano ghaznavide sar\u00e0 cos\u00ec buona, che gli far\u00e0 guadagnare il posto di capo dell'entourage degli oltre 400 panegiristi che lavoravano alla corte di Mahmud di Ghazna, con il titolo onorifico di \"Re dei Poeti\", coniato apposta per lui.\nLa sua posizione era cos\u00ec importante che ogni qa\u1e63\u012bda composta alla corte ghaznavide, doveva venire sottoposta a lui prima di poter essere ascoltata dal sultano Mahmud e, oltre a procurargli immense ricchezze e lodi, non manc\u00f2 di procurargli anche l'invidia di alcuni panegiristi di Mahmud, i quali per\u00f2 non si azzardarono mai ad attaccarlo prima della sua morte che sopraggiunse dopo quella del sultano, nel 1039/1040. 'Onsori lavor\u00f2 infatti anche alla corte del figlio di Mahmud, Mas'ud.\nOpere.\nDi tutto il suo diwan, composto originariamente di oltre 30000 versi, per la maggior parte qaside e mathnavi epici, sopravvivono ad oggi fra i 2500 e i 3000 versi, raccolti nei vari dizionari persiani come il Loghat-e F\u00e2rs di Asadi. Alcune sue opere sono: \nStile.\nCon 'Onsori la tipologia della qa\u1e63\u012bda, iniziata da Rudaki, viene portata alla perfezione.\nNonostante la sua musicalit\u00e0 sia decisamente inferiore a quella di Rudaki, 'Onsori compensa con un'eccezionale virtuosit\u00e0 nell'espressione, infatti nelle sue qaside dalla costruzione sapiente e quadrata, come quelle di Farrokhi, dimostra anche un'eccezionale abilit\u00e0 nel variare sui temi tipici della sua poetica.\n'Onsori, in quanto esponente della cosiddetta \"Pleiade ghaznavide\" insieme a Farrokhi e a Manuchehri, compone secondo lo stile khorasanico: le sue composizioni hanno quindi un carattere essenzialmente ornamentale.\nTemi.\nNelle qaside elegiache, prevale l'elencazione delle virt\u00f9 fisiche e morali dell'amato, che \u00e8 ovviamente il sovrano, ma non manca il tema del dolore per amore: il poeta dichiara di sentirsi addolorato per l'eccessiva bellezza del sovrano/amato e si chiede cosa potr\u00e0 mai proteggerlo da questa eccessiva bellezza che gli costringe il cuore. La risposta \u00e8 logica: il cuore del poeta trarr\u00e0 sollievo solo dal servizio del Giusto Re.\nSono presenti anche descrizioni naturalistiche che dimostrano una spiccata tendenza al \u201cquadretto\u201d."}
{"id": "1821742", "revid": "228587", "url": "https://it.wikipedia.org/wiki?curid=1821742", "title": "Mercedes d'Orl\u00e9ans", "text": "Biografia.\nInfanzia ed educazione.\nEra figlia di Antonio d'Orl\u00e9ans, duca di Montpensier e dell'infanta Luisa Ferdinanda di Borbone-Spagna, sorella di Isabella II di Spagna: suo padre era figlio di Luigi Filippo di Francia e di Maria Amalia di Borbone-Napoli, mentre sua madre era figlia di Ferdinando VII di Spagna e della sua quarta moglie - e nipote- Maria Cristina di Borbone-Due Sicilie. Maria Mercedes discendeva per quattro quarti da membri dei Borboni. Fu battezzata lo stesso giorno della sua nascita, alle otto del pomeriggio, e i suoi padrini furono i suoi zii materni, la regina Isabella II e suo marito Francisco d'Assisi.\nAnche se Mercedes era una Principessa francese, era anche Infanta di Spagna, poich\u00e9 suo padre era stato creato \"Infante\" in occasione del suo matrimonio.\nTrascorse l'infanzia nel palazzo di San Telmo a Siviglia, dove risiedevano i genitori, malvisti a Madrid a causa delle aspirazioni del Duca di Montpensier al trono della cognata. Era molto vicina a suo fratello Ferdinando, morto quando aveva 13 anni e alle sorelle, le principesse Isabella (che avrebbe sposato il cugino Luigi Filippo Alberto d'Orl\u00e9ans, conte di Parigi, nel 1864), Maria Amelia (morta all'et\u00e0 di diciannove anni nel 1870) e Maria Cristina (1862-1879).\nMatrimonio.\nIn seguito alla fragilit\u00e0 ed incertezza della politica del governo e alla corruzione della Corte, nel 1868 Isabella II venne deposta e tutta la famiglia reale esiliata. Poco dopo, quando aveva dodici anni, per la prima volta conobbe suo cugino Alfonso, principe delle Asturie e figlio della deposta Isabella II: nel 1876, poco dopo la sua ascesa al trono, il diciannovenne Alfonso XII dichiar\u00f2 di voler sposare la cugina sedicenne, incontrando opposizioni nella famiglia reale.\nL'ex regina Isabella aveva ad esempio progettato un fidanzamento con l'infanta Blanca (1866-1935), la figlia del suo rivale carlista Carlo Maria di Borbone-Spagna, duca di Madrid. Tuttavia Alfonso era il sovrano, e l'ultima parola spettava a lui. Il fidanzamento ufficiale avvenne nel mese di dicembre del 1877 e le nozze il 23 gennaio 1878 nella chiesa di Atocha. Le nozze furono un avvenimento di grande risalto popolare in Spagna e le celebrazioni furono sontuose.\nMorte.\nTuttavia, subito dopo la luna di miele, fu evidente che Mercedes era affetta da tubercolosi: il matrimonio dur\u00f2 appena cinque mesi, durante i quali Mercedes potrebbe aver avuto aborto spontaneo. Disperato, il re non pot\u00e9 fare nulla per impedire la morte della moglie, avvenuta due giorni dopo il suo diciottesimo compleanno, dopo giorni di incoscienza. Vestito con l'abito nuziale e veli neri, il corpo della regina Mercedes fu sepolto all'Escorial, ma non nella cripta reale a cui hanno diritto soltanto le regine che avevano dato alla luce un erede.\nMeno di un anno dopo Alfonso XII sopravvisse ad un attentato. Quando il ministro Antonio C\u00e1novas del Castillo gli ricord\u00f2 che un sovrano doveva sposarsi per assicurare la discendenza, Alfonso scelse la sua ex cognata e cugina, Maria Cristina d'Orl\u00e9ans, che assomigliava molto a Mercedes: troppo, poich\u00e9 anch'essa mor\u00ec di tubercolosi durante il fidanzamento, spezzandogli il cuore. Senza alcun interesse, Alfonso acconsent\u00ec a sposare Maria Cristina d'Asburgo-Teschen, che gli diede tre bambini, uno dei quali, il futuro Alfonso XIII di Spagna, nato dopo la morte del padre.\nNella cultura di massa.\nLa notizia della sua scomparsa ha generato molte canzoni popolari che lo spiegano, in particolare la famosa copla (con molte varianti in Spagna e nelle Americhe), particolarmente popolare tra i bambini consegnati come canzone che accompagna un gioco con la corda per saltare. Secondo Benito P\u00e9rez Gald\u00f3s, ne aveva gi\u00e0 sentito parlare pochi giorni dopo l'incidente: \u00bfD\u00f3nde vas Alfonso XII? D\u00f3nde vas triste de ti? Voy en busca de Mercedes que ayer tarde no la vi (\"Dove vai, Alfonso XII? Dove vai, uomo triste? - Vado in cerca di Mercedes che non ho visto ieri pomeriggio...\"). Un film sulla storia d'amore tra Mercedes e Alfonso XII, \"\u00bfD\u00f3nde vas Alfonso XII?\" (con Paquita Rico nel ruolo di Mercedes) \u00e8 uscito nel 1958.\nLa regina Mercedes fu tra i promotori della costruzione della cattedrale dell'Almudena, una nuova chiesa, a Madrid, di fronte al Palazzo Reale. Dopo oltre un secolo, nel maggio 2004, il Principe delle Asturie Felipe di Borbone-Spagna si spos\u00f2 in quella chiesa, dove il corpo di Mercedes era stato traslato l'8 novembre 2000, secondo i desideri del vedovo.\nUna citt\u00e0 nella provincia di Isabela, situata nelle Filippine, fu chiamata Reina Mercedes in suo onore durante il periodo coloniale spagnolo."}
{"id": "1821745", "revid": "4506", "url": "https://it.wikipedia.org/wiki?curid=1821745", "title": "Scaldi", "text": ""}
{"id": "1821748", "revid": "179980", "url": "https://it.wikipedia.org/wiki?curid=1821748", "title": "Luis Antonio Mar\u00edn", "text": ""}
{"id": "1821749", "revid": "729019", "url": "https://it.wikipedia.org/wiki?curid=1821749", "title": "Borghesiana (metropolitana di Roma)", "text": "Borghesiana \u00e8 una fermata della linea C della metropolitana di Roma. La stazione nasce come fermata della linea ferroviaria Roma-Fiuggi. La stazione \u00e8 a servizio della borgata di Borghesiana ed il suo ingresso \u00e8 raggiungibile sia dalla via Casilina, all'incrocio con via di Vermicino, sia da via Biancavilla.\nStoria.\nLa stazione \u00e8 stata chiusa il 7 luglio 2008 a causa dei lavori di trasformazione necessari per l'inclusione del tratto terminale della Roma-Pantano nella linea C. L'apertura \u00e8 avvenuta il 9 novembre 2014.\nServizi.\nLa stazione dispone di:"}
{"id": "1821754", "revid": "1632387", "url": "https://it.wikipedia.org/wiki?curid=1821754", "title": "Pentagram (Gorgoroth)", "text": "Pentagram \u00e8 il primo album del gruppo black metal norvegese Gorgoroth, pubblicato il 12 ottobre 1994 da Embassy Productions. In seguito \u00e8 stato ristampato pi\u00f9 volte, nel 1996 da Malicious Records, nel 1999 da Century Black, nel 2005 da Season of Mist e nel 2007 da Regain Records, e in edizioni limitate in LP da Malicious Records nel 1996, da Agonia Records nel 2005 e da Back on Black Records nel 2007.\nSecondo All Music Guide il disco mostra forti influenze dal thrash metal, ma anche da punk e hardcore.\nL'album ha ricevuto recensioni generalmente positive."}
{"id": "1821755", "revid": "484362", "url": "https://it.wikipedia.org/wiki?curid=1821755", "title": "Nycticebus coucang", "text": "Il loris lento della Sonda (\"Nycticebus coucang\") \u00e8 una specie di primate strepsirrino appartenente alla famiglia dei lorisidi.\nDistribuzione.\nCome dice il nome, abita le isole della Sonda: il suo areale si estende anche sul continente asiatico (Malaysia, Thailandia, Birmania, Indocina). Preferisce le aree di foresta pluviale.\nSe ne riconoscono tre sottospecie:\nSi osserva una tendenza ad un accentuamento della banda dorsale man mano che da nord si scende verso le parti meridionali dell'areale: qui gli animali hanno la banda che frontalmente si quadripartisce andando a cerchiare le orecchie ed a congiungersi con la mascherina facciale.\nDescrizione.\nDimensioni.\nMisura 30\u201338\u00a0cm di lunghezza, per un peso di circa 2\u00a0kg.\nAspetto.\nIl pelo \u00e8 corto e folto, con tonalit\u00e0 che vanno dal grigio-bruno al bruno-rossiccio, mentre la zona ventrale \u00e8 bianco-grigiastra. Attorno al collo e sul dorso \u00e8 a volte presente una banda nera, mentre una banda bianca corre dalla fronte al muso.La coda \u00e8 praticamente atrofizzata: ci\u00f2 contribuisce a rendere il corpo ancora pi\u00f9 tarchiato e robusto di quanto non sia in realt\u00e0. Le mani possiedono un secondo dito assai ridotto, che nelle mani posteriori presenta un'unghia specializzata per il \"grooming\".Il muso \u00e8 corto e appuntito, sormontato da due grandi occhi circondati da anelli marroni: ai lati della testa sporgono due piccoli orecchi rotondi.Questi animali possiedono numerose vertebre dorsali, il che permette all'animale di ruotare di molto il busto rispetto all'addome.\nBiologia.\nSi tratta di animali notturni e solitari, che marcano il territorio con l'urina per evitare conflitti intraspecifici: a volte li si pu\u00f2 vedere in piccoli nuclei familiari. Durante il giorno, dormono appallottolati all'interno di cavit\u00e0 del tronco, o in mancanza di queste anche su semplici rami. Di notte si muovono flemmaticamente fra gli alberi, avendo cura di muovere un passo solo se hanno presa salda almeno con due zampe. Se avvistano od annusano la presenza di un pericolo, congelano i loro movimenti e possono restare immobili per ore.\nPericolosit\u00e0 e difese.\nCaso raro fra i mammiferi, questo animale \u00e8 capace di un morso velenoso: la tossina dai poteri infiammatori viene in realt\u00e0 prodotta da ghiandole poste nell'incavo dei gomiti, ed \u00e8 l'animale a portarla alla bocca. Con questa saliva velenosa le femmine cospargono i loro cuccioli. Se minacciato, questo animale inocula la tossina tramite il morso, attraverso il pettine dentale evoluto dagli strepsirrhini.\nAlimentazione.\nQuesti animali sono principalmente insettivori, ma quando capita l'occasione non esitano a cibarsi di uova, piccoli vertebrati e materiale vegetale. A differenza dei lori gracili, i lori lenti non spennano gli uccelli catturati, ma si limita a passare le labbra sulle penne prima di mangiare la preda.\nGestazione.\nLa femmina ha due periodi di estro: la gestazione dura circa 6 mesi, al termine dei quali viene dato alla luce un unico cucciolo. Quest'ultimo viene svezzato attorno agli 8-9 mesi d'et\u00e0, ma \u00e8 raro che si allontani dalla madre prima dell'anno e mezzo, quando raggiunge la maturit\u00e0 sessuale.\nIn cattivit\u00e0, questi animali vivono fino a ventisei anni.\nIl lori lento nella cultura di massa.\nI lori lenti costituiscono una parte consistente delle superstizioni delle popolazioni native del loro ambiente naturale: a seconda della zona, il lori pu\u00f2 essere portatore di buone novelle o di sventure. A Giava questi animali, chiamati \"muka\" (\"la faccia\"), sono forieri di una malattia, di morte o di una disgrazia, e si dice che siano sempre tristi (a causa dell'espressione facciale) poich\u00e9 sono una porta aperta sull'aldil\u00e0, quindi vedono gli spiriti inquieti dei defunti.La loro pelliccia, invece, \u00e8 considerata medicamentosa.\nUltimamente presso le popolazioni occidentali, il Loris Lento entra a far parte di un commercio illegale che porta alla distruzione fisica e morale dell'animale. \u00c8 in atto una campagna contro la loro tortura e contro il loro commercio."}
{"id": "1821758", "revid": "122315", "url": "https://it.wikipedia.org/wiki?curid=1821758", "title": "Strepsirrini", "text": ""}
{"id": "1821759", "revid": "216538", "url": "https://it.wikipedia.org/wiki?curid=1821759", "title": "L'altro delitto - Dead again", "text": ""}
{"id": "1821764", "revid": "216538", "url": "https://it.wikipedia.org/wiki?curid=1821764", "title": "L'altro delitto - Dead Again", "text": ""}
{"id": "1821767", "revid": "278406", "url": "https://it.wikipedia.org/wiki?curid=1821767", "title": "Stadio San Carlos de Apoquindo", "text": "Lo stadio San Carlos de Apoquindo \u00e8 un impianto multifunzione di Las Condes, nella provincia di Santiago, dedito principalmente al calcio; esso ospita gli incontri interni dell'Universidad Cat\u00f3lica."}
{"id": "1821769", "revid": "1632387", "url": "https://it.wikipedia.org/wiki?curid=1821769", "title": "Antichrist (Gorgoroth)", "text": "Antichrist \u00e8 il secondo album del gruppo black metal norvegese Gorgoroth, pubblicato il 3 giugno 1996 da Malicious Records. In seguito \u00e8 stato ristampato pi\u00f9 volte, su CD da Century Black nel 1999 e da Season of Mist nel 2005 e su vinile in edizione limitata da Agonia Records nel 2005 e nel 2006 da Back on Black Records. La formazione \u00e8 quasi completamente diversa da quella del precedente \"Pentagram\", se si eccettuano il chitarrista Infernus e il cantante Hat, che tuttavia canta solo in alcune tracce del disco.\nL'album ha ricevuto recensioni generalmente positive, anche se alcuni l'hanno ritenuto leggermente inferiore al suo predecessore."}
{"id": "1821773", "revid": "229244", "url": "https://it.wikipedia.org/wiki?curid=1821773", "title": "Michigan superiore", "text": ""}
{"id": "1821775", "revid": "287204", "url": "https://it.wikipedia.org/wiki?curid=1821775", "title": "Berbablu", "text": ""}
{"id": "1821776", "revid": "161374", "url": "https://it.wikipedia.org/wiki?curid=1821776", "title": "Alta\u00efr Ibn La-Ahad", "text": ""}
{"id": "1821777", "revid": "22416", "url": "https://it.wikipedia.org/wiki?curid=1821777", "title": "Nuraminis", "text": "Nuraminis (\"Nur\u00e0minis\" in sardo) \u00e8 un comune italiano di abitanti della provincia del Sud Sardegna.\nOrigine del nome.\nIn un documento del 1341, il toponimo \"\"de Noramine calaritane diocesis\" risulterebbe composto con l'elemento sardo di origine preromana \"nur\" quindi \"nurra\"\", ovvero \"voragine, screpolamento del terreno, burrone a forma di pozzo, cumulo\".\nStoria.\nLa presenza dell'uomo nel territorio risale al periodo prenuragico e nuragico per la presenza di alcune testimonianze archeologiche. L'area fu abitata anche in epoca romana, per il ritrovamento di resti di colonne e di monete dell'epoca.\nNel medioevo appartenne al giudicato di Cagliari, nella curatoria omonima, di cui fu capoluogo. Alla caduta del giudicato (1258), dopo una breve parentesi di dominazione pisana, passa sotto il dominio aragonese. Quando nel 1519 Ludovico Bellit fu creato barone di Monastir, Nuraminis fu annesso alla baronia. Successivamente (1355) fu concessa in feudo dal re di Aragona Pietro IV \"il Cerimonioso\" a Francesco di Valguarnera; nel 1436 con l'estinzione dell'ultimo discendente, pass\u00f2 attraverso il dominio di varie famiglie di feudatari: i de Besora, i Bertran, i Capdevilla, i Gualbes, i Brondo ed i Bon Crespi, ai quali fu riscattato nel 1839 con la soppressione del sistema feudale.\nNel corso del XVIII secolo Nuraminis riprese per\u00f2 a crescere e degni di nota furono la costituzione del monte granatico e del Consiglio comunitativo.\nNella seconda met\u00e0 del XIX secolo, grazie anche alla sua salubre posizione, inizi\u00f2 un periodo di prosperit\u00e0, nel quale si trasferirono alcuni nuclei familiari, come nel caso della nobile famiglia Vaquer di Villasor che inizi\u00f2 a risiedervi a seguito del matrimonio del nobile cavaliere don Francesco Vaquer con donna Maria Efisia sorella dell'Arcivescovo Serci Serra. I nobili Vaquer, di origine aragonese, integrarono in Nuraminis la loro gi\u00e0 cospicua propriet\u00e0 terriera di Villasor con l'acquisto di un importante fondo a frutteto (Sa Tanca Vaquer) dopo aver dato al Campidano e alla Sardegna personaggi illustri, distintisi massimamente durante il Risorgimento, contribuendo cos\u00ec all'Unit\u00e0 d'Italia.\nMonumenti e luoghi d'interesse.\nArchitetture religiose.\nTra gli edifici di particolare valore storico-architettonico: la chiesa parrocchiale di San Pietro, di origine gotico-aragonese, rimodernata nel Settecento.\nSiti archeologici.\nDegni di nota sono anche i siti nuragici presenti sul territorio comunale, tra cui occorre menzionare la stazione nuragica di Santa Maria, sita a valle del rilievo calcareo de \u201cSa K\u00f2rona\u201d difesa da quattro nuraghi che la attorniano.\nSociet\u00e0.\nLingue e dialetti.\nLa variante di sardo parlata a Nuraminis \u00e8 il campidanese occidentale.\nInfrastrutture e trasporti.\nStrade.\nNuraminis \u00e8 raggiunta dalla principale strada sarda, la Strada Statale 131 Carlo Felice, che si sviluppa ad ovest dell'abitato. Altri collegamenti coi comuni limitrofi sono possibili tramite le strade provinciali 33 e 54 bis.\nFerrovie.\nNuraminis \u00e8 servita dalla stazione di Serramanna-Nuraminis, situata nel vicino comune di Serramanna lungo la Dorsale Sarda, e servita dai treni di Trenitalia."}
{"id": "1821790", "revid": "1839752", "url": "https://it.wikipedia.org/wiki?curid=1821790", "title": "Jason Flemyng", "text": "Biografia.\nNato a Putney, distretto a sud-ovest di Londra, \u00e8 figlio del regista Gordon Flemyng. I primi approcci con la recitazione li ha avuti durante gli studi, interpretando lo Spaventapasseri in una versione teatrale de \"Il mago di Oz\". Nel corso degli anni, si \u00e8 diviso tra le sue due passioni, il teatro e la politica. Nel 1990 entra nella London Academy of Music and Dramatic Art ed in seguito alla Royal Shakespeare Company, politicamente \u00e8 stato membro dell'organizzazione Young Socialists ed \u00e8 stato militante del Partito Laburista. Dopo aver lavorato in svariate produzioni televisive britanniche, nel 1992 inizia a lavorare oltre oceano come guest star in due episodi della serie TV \"Le avventure del giovane Indiana Jones\", nel 1994 partecipa al film \"Mowgli - Il libro della giungla\", mentre nel 1996 recita nel film di Bernardo Bertolucci \"Io ballo da sola\".\nDopo aver partecipato al film di scarso successo \"Spice Girls - Il film\", inizia una collaborazione con il regista Guy Ritchie, partecipando ai suoi film \"Lock &amp; Stock - Pazzi scatenati\" e \"Snatch - Lo strappo\". Nel 2000 lavora per George A. Romero con protagonista in \"Bruiser - La vendetta non ha volto\", l'anno seguente recita al fianco di Antonio Banderas in \"The Body\" e a Johnny Depp in \"La vera storia di Jack lo squartatore - From Hell\". Nel 2003 interpreta il doppio ruolo del Dr. Jekyll e Mr. Hyde ne \"La leggenda degli uomini straordinari\". Negli anni seguenti la sua carriera spazia in generi cinematografici differenti, dal drammatico \"The Pusher\", passando per il film d'azione \"\", fino al fantasy \"Stardust\". Nel 2008 appare nel film di David Fincher \"Il curioso caso di Benjamin Button\". Dall'anno 2009 ha lavorato nella serie televisiva britannica della BBC, \"Primeval\", nel ruolo di Danny Quinn. Nonostante la lunga carriera gli unici film che lo vedono protagonista sono \"The Bunker\" e \"Vij\" con la regia di Oleg Stepchenko. Nel 2019 partecipa al film \"La sfida delle mogli\".\nVita privata.\n\u00c8 sposato dal 2008 con Elly Fairman.\nDoppiatori italiani.\nNelle versioni in italiano delle opere in cui ha recitato, Jason Flemyng \u00e8 stato doppiato da:"}
{"id": "1821791", "revid": "1714743", "url": "https://it.wikipedia.org/wiki?curid=1821791", "title": "Alfonso d'Orl\u00e9ans", "text": "Figlio dell'Infanta Eulalia di Borbone-Spagna e di Antonio d'Orl\u00e9ans, nel 1899 assieme al fratello minore Luigi Ferdinando fu mandato al Beaumont College, gestito dai gesuiti, rimanendovi fino al 1904. Nel 1906 Alfonso usc\u00ec dall'accademia Militare di Toledo e nel 1910 inizi\u00f2 il suo addestramento come pilota d'aeroplano in Francia: tornato in Spagna, in breve divenne uno tra i migliori e pi\u00f9 decorati aviatori del paese e nel 1925 diresse le operazioni aeree per lo sbarco anfibio ad Al-Hoseyma in Marocco.\nNel 1928 Alfonso visit\u00f2 l'America del Nord accompagnata dalla moglie e dal primogenito in un viaggio che avrebbe dovuto precedere quello di Alfonso XIII, che non avvenne mai. Il 13 novembre arrivarono a New York, soggiornando in casa del generale Cornelius Vanderbilt e furono ospiti di Moses Taylor Pyne nella sua villa a Roslyn, a Long Island. Proseguirono per Filadelfia, dove incontrarono di Joseph E. Widener, per Washington, DC (venendo ricevuti dal vicepresidente Charles G. Dawes), Boston, Montreal (incontrando il Governatore del Quebec, Narcisse P\u00e9rodeau), Detroit e le Cascate del Niagara. Due anni dopo, nel mese di maggio 1930, Alfonso prese parte al volo del Graf Zeppelin da Siviglia al Brasile, e da l\u00ec, sempre in dirigibile, raggiunse New York ed incontr\u00f2 il presidente Herbert Hoover a Washington, prima di tornare in Spagna.\nIl 27 febbraio 1931 fu nominato da suo cugino Alfonso XIII Capo del Personale dell'Aeronautica spagnola e alla guida della Prima Divisione Aerea.\nDopo la fondazione della Seconda Repubblica Spagnola il 14 aprile 1931 Alfonso fu esiliato a Londra: al suo ritorno in Spagna nel 1932 fu incarcerato a Villa Cisneros, oggi Dakhla, nell'attuale Sahara occidentale. Il 1\u00ba gennaio 1933, Alfonso e circa altri trenta altri prigionieri monarchici fuggirono con una nave, navigando per circa 1800 miglia fino a Lisbona. Nel 1937 dopo l'inizio della Guerra civile spagnola Alfonso torn\u00f2 in Spagna per dirigere le forze aeree del Generale Francisco Franco: alla fine della guerra fu promosso Generale. Posto a capo della Seconda Divisione Aerea nel 1940, tre anni dopo fu promosso al rango di Brigadiere Generale.\nPer molti anni Alfonso fu il rappresentante ufficioso in Spagna di Giovanni di Borbone-Spagna, conte di Barcellona, figlio ed erede di re Alfonso XIII. Nel 1941 Alfonso fu il padrino per il secondo maschio del conte, anch'esso di nome Alfonso. Nel 1945 Alfonso si dimise dai suoi incarichi nell'aeronautica spagnola per mostrare il proprio sostegno al \"manifesto di Losanna\", un manifesto del conte di Barcellona che sosteneva il ripristino della monarchia. Questa sua decisione mise fine alla sua carriera militare; continu\u00f2 a pilotare velivoli da civile.\nNel 1975 mor\u00ec per un attacco di cuore nel suo palazzo a Sanl\u00facar de Barrameda: la \"Fundaci\u00f3n Infante de Orleans\", un fondazione dedita al recupero e alla conservazione dei velivoli storici spagnoli, creata nel 1989, \u00e8 stata chiamata cos\u00ec in suo onore.\nMatrimonio e famiglia.\nIl 15 luglio 1909. Alfonso spos\u00f2 la principessa Beatrice di Gran Bretagna (1884-1966), figlia del duca Alfredo di Gran Bretagna, a sua volta secondo figlio della regina Vittoria del Regno Unito, e della duchessa Marija Aleksandrovna di Russia: ci fu prima una cerimonia civile allo Schloss Rosenau, poi una cerimonia religiosa cattolica nella chiesa di S. Agostino a Coburgo ed infine una protestante allo Schloss Callenberg. Il New York Times scrisse che Alfonso non aveva avuto il permesso del cugino Alfonso XIII di Spagna di sposarsi e che \"era stato privato dei suoi titoli e decorazioni\": Beatrice, nata protestante, aveva scelto di non convertirsi al cattolicesimo.\nAlcuni giorni dopo il matrimonio si seppe che Alfonso XIII non aveva avuto alcuna obiezione personale sulle nozze (la sposa era inoltre prima cugina di sua moglie) e che, anzi, le aveva incoraggiate e aveva impiegato la sua influenza per ottenere una dispensa in modo da permettere una cerimonia cattolica. Tuttavia, il governo spagnolo asser\u00ec che le nozze di un infante spagnolo con una protestante non potevano ricevere un'approvazione ufficiale: Alfonso fu rimosso dal suo reggimento. Il Times riport\u00f2 che egli sarebbe stato \"giudicato da un consiglio disciplinare per essersi sposato senza il permesso delle autorit\u00e0 militari\".\nAlfonso e Beatrice ebbero tre figli:\nNel 1911 Alfonso fu restituito al grado di tenente dell'esercito e l'anno seguente Alfonso XIII ripristin\u00f2 i suoi titoli: nel 1913, infine, Beatrice divenne cattolica."}
{"id": "1821795", "revid": "1543377", "url": "https://it.wikipedia.org/wiki?curid=1821795", "title": "Tanout", "text": "Tanout \u00e8 un comune urbano del Niger, capoluogo del dipartimento omonimo nella regione di Zinder."}
{"id": "1821796", "revid": "859693", "url": "https://it.wikipedia.org/wiki?curid=1821796", "title": "J\u00e9r\u00f4me Le Banner", "text": "J\u00e9r\u00f4me Le Banner, noto come \"Iper Cyborg\" o \"Il Bulldog di Normandia\", \u00e8 un kickboxer professionista francese noto per il suo passato nell'organizzazione giapponese K-1, famoso per il suo stile di combattimento aggressivo e feroce.\nAttualmente \u00e8 sotto contratto con la promozione singaporiana di kickboxing Glory; per i ranking ufficiali \u00e8 il contendente numero 11 tra i pesi massimi.\nBiografia e carriera.\nJerome nasce a Le Havre in Francia. Comincia a praticare judo all'et\u00e0 di 5 anni. \nA 16 anni rimane talmente colpito dai film di Bruce Lee che inizia a praticare karate e, contemporaneamente, si impegna ad apprendere le tecniche di Jeet Kune Do che vide nei film del suo eroe.\nRaggiunta l'et\u00e0 di 16 anni comincia ad allenarsi nella specialit\u00e0 di kick boxing, qualche mese dopo inizia a disputare i suoi primi combattimenti amatoriali vincendoli tutti per k.o tecnico.\nAll'et\u00e0 di 18, debutta nel suo primo incontro ufficiale di Full Contact Kickboxing. In 20 mesi da professionista riusc\u00ec a vincere la cintura europea contro St\u00e9phane Reveillon, e la cintura Intercontinentale in Sud Africa contro Mike Bernardo.\nIl 3 marzo del 1995 Jerome LeBanner esordisce nel K-1, vincendo per k.o. tecnico alla 5 ripresa contro Nokveed Devy che a fine incontro sar\u00e0 ricoverato per trauma cranico.\nIl 7 dicembre 2002 al K-1 World Grand Prix 2002, dopo avere sconfitto Musashi nei quarti di finale e Mark Hunt nella semifinale, affronta in finale l'allora 3 volte campione del mondo: l'olandese Ernesto Hoost. Hoost vince e nel terzo round colpisce con violenza il braccio di Le Banner con ripetuti calci, infortunandolo. Nonostante l'infortunio abbia rischiato di finire la carriera del lottatore francese, 6 mesi pi\u00f9 tardi Le Banner riusc\u00ec a tornare per il K-1 Paris 2003, dove riusc\u00ec a battere il bielorusso Vitaly Akhramenko con una serie di pugni.\nIl 2 dicembre 2006, dopo la sconfitta subita contro Semmy Schilt nella finale del K-1 World Grand Prix 2006, Le Banner annuncia un ritiro provvisorio. Il 4 marzo del 2007, dopo un combattimento al K-1 World GP 2007 a Yokohama contro il giovane Junichi Sawayashiki, \u00e8 costretto ad operarsi al ginocchio con rientro previsto non prima del 2008. Le Banner perde inoltre quell'incontro per decisione unanime dopo aver subito 2 atterramenti. Incredibilmente per\u00f2 riesce a rientrare nel ring esattamente il 29 settembre 2007 per le Final 16 del K-1 World GP 2007 a Seoul. Il suo avversario avrebbe dovuto essere il russo Ruslan Karaev che deve per\u00f2 rinunciare a due giorni dall'incontro e viene rimpiazziato dall'ex praticante di Taekwondo, Park Yong-soo. In soli 54 secondi Le Banner abbatte Park e si spiana la strada per le Finali del K-1 World GP 2007, in programmazione l'8 dicembre 2007 alla Yokohama Arena, in Giappone. Qui Geronimo incontra subito nei quarti un avversario ostico, il colosso coreano Choi Hong-man. Il francese riesce ad avere la meglio solo ai punti. Purtroppo per lui il suo avversario nella semifinale \u00e8 il bi-campione in carica, l'olandese Semmy Schilt, che spegne i sogni di gloria di Le Banner nel secondo round, sconfiggendolo per TKO. Vanta anche una comparsa nel film Babylon A.D., regia di Mathieu Kassovitz (2008)\nAltre informazioni.\n Record professionale\n KICKBOXING\n Incontri Totali 91 \n Vittorie 74 \n Per K.O. 59 \n Sconfitte 15 \n Per K.O. 9\n Pareggio 1\n No Contest 1\nMISURE\nheight:191\u00a0cm/6.3\u00a0ft\nweight:120\u00a0kg/264.5\u00a0lb\n Titoli Vinti\n 2002 K-1 World Grand Prix Finalist \n 2001 K-1 World Grand Prix in Osaka Champion \n 2000 K-1 World Grand Prix in Nagoya Champion \n 1999 K-1 World Grand Prix 3rd Place \n 1996 I.S.K.A. World Super Heavyweight Thaiboxing Champion \n 1995 K-1 World Grand Prix Finalist \n W.K.N. World Muay Thai Super Heavyweight Champion \n French &amp; European Kickboxing Champion"}
{"id": "1821797", "revid": "287204", "url": "https://it.wikipedia.org/wiki?curid=1821797", "title": "Nycticebus pygmaeus", "text": "Il loris lento pigmeo (\"Nycticebus pygmaeus\") \u00e8 una specie di primate strepsirrino appartenente alla famiglia dei lorisidi.\nDistribuzione.\n\u00c8 diffuso in Cina (Yunnan), Laos, Vietnam, Cambogia e Thailandia. Preferisce le aree di foresta pluviale. I Lori lenti pigmei vivono nella vegetazione pi\u00f9 fitta delle Foreste pluviali tropicali. Essi si trovano anche nei Boschetti di Bamb\u00f9.\nDescrizione.\nDimensioni.\n\u00c8 pi\u00f9 piccolo delle specie congeneri (da qui il nome), misurando 15\u201325\u00a0cm di lunghezza, per un peso di circa 1/2\u00a0kg.\nAspetto.\nIl manto, corto e folto, va dal bruno-grigiastro al bruno-rossiccio, con una banda scolor nocciola che va dalla nuca al posteriore (non sempre presente).Gli occhi sono grandi ed orientati frontalmete, le orecchie piccole e rotonde, quasi nascoste dal pelo.La coda \u00e8 vestigiale, ma questi animali sono ugualmente ben adattati a una vita arboricola: hanno un pollice opponibile, mentre il dito indice \u00e8 assai ridotto, permettendo una presa fortissima sui rami. Nelle zampe sono presenti sacche per l'accumulo di sangue, il che permette loro di restare saldamente aggrappati a un supporto anche per ore, senza che la circolazione ne risenta. Gli indici delle mani posteriori hanno un'unghia specializzata per il \"grooming\".\nBiologia.\nSi tratta di animali notturni ed arboricoli: vivono in gruppi che comprendono pi\u00f9 femmine ed un unico maschio, che \u00e8 assai territoriale e stabilisce un territorio che marca con l'urina.Di giorno questi animali dormono appallottolati fra i rami od in cavit\u00e0 dei tronchi, mentre di notte si muovono da soli alla ricerca di cibo: per i loro movimenti cauti e ponderati sono stati definiti \"lemur-camaleonte\", anche se sono capaci di muoversi piuttosto velocemente. A differenza dei lemuri e dei galagoni, non saltano mai di ramo in ramo.A differenza degli altri lorisidi, sono pi\u00f9 propensi all'emissione di suoni: come gli altri lori lenti, emettono una sostanza tossica e dal forte odore da ghiandole nell'incavo dei gomiti, che poi portano alla bocca.\nAlimentazione.\nLe prede (generalmente insetti, ma anche piccoli vertebrati) vengono catturate avvicinandosi lentamente: quando si trova ad una distanza sufficiente, l'animale si rizza sulle zampe posteriori e scatta in avanti, catturando la preda con le due mani anteriori.\nRiproduzione.\nOgni maschio si accoppia con pi\u00f9 femmine, le quali comunicano lo stato di estro emettendo dei fischi. Le femmine si accoppiano una volta l'anno od anche di meno: la gestazione dura sei mesi circa, al termine dei quali nasce un unico cucciolo ben sviluppato, il quale si aggrappa alla madre e viene trasportato aggrappato alla sua schiena per i primi tempi. In seguito, la femmina lascia il cucciolo su un ramo dopo averlo cosparso di saliva tossica, mentre lei va a cercare il cibo.I piccoli vengono svezzati attorno ai 4 mesi d'et\u00e0: le femmine sono ricettive a partire dal nono mese, mentre i maschi diventano sessualmente maturi non prima dell'anno e mezzo."}
{"id": "1821798", "revid": "3115", "url": "https://it.wikipedia.org/wiki?curid=1821798", "title": "Goure", "text": "Goure \u00e8 un comune urbano del Niger, capoluogo del dipartimento omonimo nella regione di Zinder."}
{"id": "1821804", "revid": "1851848", "url": "https://it.wikipedia.org/wiki?curid=1821804", "title": "Daniele Bernazzani", "text": "Carriera.\nGiocatore.\nCresciuto nella Vogherese, viene acquistato nel 1981 dall' che lo inserisce nelle formazioni giovanili. Nella stagione successiva avviene l'esordio in Serie A: saranno 11 le presenze per lui al termine della stagione . Nell'ottobre del 1983 viene mandato in prestito alla in Serie B: gioca da titolare (26 presenze) nella stagione che si conclude con la retrocessione in Serie C1 dei toscani.\nNel 1984 passa in compropriet\u00e0 al , nel quale vince il campionato di Serie B come rincalzo collezionando 23 presenze (6 delle quali da titolare). Riscattato dall'Inter, finisce ai margini della squadra fino alla trasferta di Coppa UEFA contro il Legia Varsavia, nella quale viene rilanciato tra i titolari da Mario Corso. Chiude la stagione con 8 presenze in campionato, al termine del quale viene ceduto definitivamente, di nuovo al Pisa, dove nuovamente ottiene una promozione in massima serie. Le due stagioni successive con la societ\u00e0 toscana vedono prima la vittoria della Mitropa Cup e la salvezza, e quindi la retrocessione in B: in queste tre stagioni colleziona in tutto 88 presenze e 6 reti.\nNel 1989 passa alla in Serie B: nella prima stagione la squadra si piazza al sesto posto, mentre nella stagione successiva retroceder\u00e0 in Serie C1. Nel gennaio del 1992 passa al in Serie C2, dove nel 1993 chiude la sua carriera professionistica con la promozione in Serie C1.\nIn carriera ha totalizzato complessivamente 75 presenze e 4 reti in Serie A e 149 presenze e 2 reti in Serie B.\nAllenatore.\nI suoi primi passi da allenatore li compie nella formazione della sua citt\u00e0 natale: a partire dalla stagione 1994-1995 allena dapprima le formazioni giovanili del , arrivando a sedere sulla panchina della prima squadra in Serie A nel gennaio del 2000 per sostituire, in tandem con Maurizio Braghin, l'esonerato Luigi Simoni. Durante questa parentesi, culminata con la retrocessione in Serie B, include stabilmente tra i titolari il giovane Alberto Gilardino; a fine stagione torna a sedere sulla panchina prima degli Allievi Nazionali e poi su quella della Primavera.\nNel 2003 avviene il passaggio all' dove riveste nelle prime tre stagioni l'incarico di allenatore della Primavera, e dopo aver vinto la Coppa Italia Primavera 2005-2006 contro il , si occupa invece degli Allievi Nazionali con i quali diventa campione d'Italia nel 2008. Nello stesso anno viene promosso assistente tecnico della prima squadra dall'allenatore Jos\u00e9 Mourinho. Nel 2010, con la partenza di Mourinho e l'arrivo di Benitez prima e Leonardo poi, rimane assistente tecnico assieme a Giuseppe Baresi. Nel 2011 anche con Gian Piero Gasperini e poi con Claudio Ranieri rimane assistente tecnico.\nIl 26 marzo 2012, dopo l'esonero di Ranieri, sostituisce Andrea Stramaccioni (passato nel frattempo alla guida della prima squadra) sulla panchina della \"Primavera\" nerazzurra. Con la formazione giovaline accede alla \"final eight\" del campionato di categoria, dove in finale supera la Lazio per 3-2, aggiudicandosi il suo primo titolo di campione d'Italia \"Primavera\". Nella stagione 2012-2013 perde la Supercoppa Primavera contro la e porta la squadra fino alla semifinale play-off persa contro il Torino. Il 5 luglio 2013 lascia la panchina della Primavera nerazzurra a Salvatore Cerrone, per diventare Coordinatore tecnico del settore giovanile dell'Inter.\nTorna ad allenare nel 2016, sostituendo sulla panchina della Primavera, per la partita del 5 novembre vinta 1-4 contro la , Stefano Vecchi, nel frattempo nominato allenatore \"ad interim\" della prima squadra dopo l'esonero di Frank de Boer. Stessa situazione si ripete a fine campionato dopo l'esonero di Stefano Pioli."}
{"id": "1821806", "revid": "819238", "url": "https://it.wikipedia.org/wiki?curid=1821806", "title": "Grotte Celoni", "text": "Grotte Celoni \u00e8 una stazione della linea C della metropolitana di Roma. Originariamente parte della linea ferroviaria Roma-Fiuggi-Frosinone, a seguito della chiusura di quest'ultima fu oggetto di ristrutturazione e trasformazione in stazione metropolitana. Si trova lungo la via Casilina, tra le zone di Torre Angela e Torre Gaia, in prossimit\u00e0 di un ampio capolinea di autobus urbani e regionali.\nStoria.\nLa stazione, originariamente denominata \"Grotta Celona\", fu inaugurata il 2 giugno 1916 nella tratta da Roma a Genazzano; questa era posta sull'originario tracciato a binario unico della ferrovia SFV per Frosinone. Il raddoppio del tracciato tra Centocelle e Grotte Celoni fu inaugurato nel 1940 causando una modifica del piazzale binari lato Roma.\nNella seconda met\u00e0 degli anni novanta la stazione fu sottoposta a una profonda ristrutturazione: laddove fino ad allora, infatti, i binari erano allo stesso livello del fabbricato viaggiatori ed erano dotati di banchine, a seguito dei lavori il fabbricato viaggiatori fu chiuso e tutto il piano binari ribassato. Furono inoltre costruite delle nuove pensiline moderne e una passerella sopra a queste. Gi\u00e0 nel 1996 erano iniziati i lavori per la grande pensilina centrale e, a seguito della sua costruzione, furono dismessi i binari 4, 5 e 6.\nLavori di trasformazione.\nLa stazione fu chiusa il 7 luglio 2008 a seguito dei lavori di trasformazione necessari per l'inclusione del tratto terminale della Roma-Pantano nella linea C. La riapertura, inizialmente prevista per l'11 ottobre 2014, slitt\u00f2 al 9 novembre successivo per problemi ad alcuni impianti lungo la linea.\nStrutture e impianti.\nLa stazione, nel 1976 posta alla progressiva chilometrica 13+226, dispone di un fabbricato viaggiatori, chiuso al pubblico e tagliato fuori dall'impianto vero e proprio, di 5 binari di cui tre tronchi in direzione Frosinone e di 3 ampie banchine al servizio dei suddetti binari.\nAnnesso al fabbricato viaggiatori vi era l'ufficio dei Dirigenti Movimento, inutilizzato dall'inizio dei lavori di trasformazione degli anni 2000, e un piccolo fabbricato per i servizi igienici.\nI treni della linea C utilizzano i binari 2 (direzione San Giovanni) e 5 (direzione Pantano). I binari 3 e 4 sono dotati di porte di banchina, ma vengono utilizzati raramente; il binario 1 dispone di banchina ma non \u00e8 utilizzato per il servizio viaggiatori, \u00e8 tronco ed \u00e8 utilizzato solo dai dipendenti della stazione e/o dell'ATAC.\nServizi.\nLa stazione dispone di:\nInterscambi.\nLa stazione permette i seguenti interscambi:"}
{"id": "1821807", "revid": "1543377", "url": "https://it.wikipedia.org/wiki?curid=1821807", "title": "Filingue", "text": "Filingue \u00e8 un comune urbano del Niger, capoluogo del dipartimento omonimo nella regione di Tillab\u00e9ri.\nServizi.\nFilingue \u00e8 sede dell\u2019omonima Prefettura. Vi sono presenti, inoltre, due moschee, un benzinaio e un grande supermercato."}
{"id": "1821809", "revid": "339392", "url": "https://it.wikipedia.org/wiki?curid=1821809", "title": "Missione Tellini", "text": ""}
