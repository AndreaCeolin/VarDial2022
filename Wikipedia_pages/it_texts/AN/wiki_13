{"id": "1813167", "revid": "599013", "url": "https://it.wikipedia.org/wiki?curid=1813167", "title": "Roberto Nanni", "text": "Carriera.\nClub.\nInizi.\nSi forma nell'Alumni Azuleno, una squadra dilettantistica della sua citt\u00e0 di nascita, ma gi\u00e0 all'et\u00e0 di 16 anni viene chiamato dal Velez.\nDebutta in prima squadra il 26 agosto 2001, all'et\u00e0 di 20 anni giocando uno spezzone di partita. Il suo primo gol con la maglia del Velez, in campionato, arriva il 3 ottobre 2001 contro il Lan\u00fas. Nella sua seconda stagione chiude con 22 centri e si ritrova al secondo posto della classifica marcatori argentina, alle spalle dell'ex-genoano Figueroa. Viene soprannominato 'El Pistolero'.\nDinamo Kiev.\nNel 2003 viene acquistato dalla Dinamo Kiev per il valore di 5 milioni di euro. Riesce comunque a giocare le prime due partite di quel campionato con il Velez e a segnare ancora 1 gol. Alla Dinamo Kiev veste la maglia numero 18. Non trova molto spazio in prima squadra. \nDebutta in Champions League con gli ucraini il 5 novembre 2003 in un match contro l'Arsenal.\nPrestiti vari.\nNell'ottobre 2004 viene girato in prestito all'Almeria, squadra militante nella Serie B Spagnola. A fine stagione torna nella societ\u00e0 ucraina. Al rientro dal prestito viene ceduto in prestito con diritto di riscatto al . Presentato ufficialmente dal Siena il 14 luglio 2005, Nanni tenta subito di placare l'entusiasmo dei tifosi, ma l'allenatore senese De Canio lo vede bene in coppia con Enrico Chiesa. Debutta col Siena in Coppa Italia il 7 agosto 2005 nella partita vinta contro la Juve Stabia per 2-1; giocher\u00e0 anche spezzoni di partite contro e Atalanta.\nDebutta in Serie A il 25 ottobre 2005, giocando da titolare nella partita contro la Fiorentina persa per 2-1. Il tecnico non \u00e8 convinto delle capacit\u00e0 del giocatore, e per questo, nella successiva partita contro il Chievo Verona lo fa entrare al 19\u00ba minuto del secondo tempo, per poi toglierlo 5 minuti dopo in favore di Rey Volpato.\nLa situazione per Nanni si complica dato che Erjon Bogdani trova la via del goal e diventa il nuovo bomber del Siena. Nella sessione del mercato invernale passa tra le file del , dopo esser tornato a Kiev.\nAllenata da Bortolo Mutti, la squadra sembra in crisi; dopo aver venduto giocatori di spessore come Riccardo Zampagna e Ivica Iliev. A parte un gol contro il Lecce, il periodo a Messina non \u00e8 molto brillante per Nanni. L'anno successivo torna in Italia andando a giocare a Crotone dove rimarr\u00e0 per tutta la stagione 2006/2007. La stagione termina con la retrocessione della squadra. Rientrato dal prestito, rimane svincolato.\nRitorno al V\u00e9lez Sarsfield.\nNel 2008 viene ingaggiato a parametro zero dal V\u00e9lez Sarsfield.\nCerro Porte\u00f1o.\nNel luglio 2009 viene ufficializzato il suo trasferimento al Cerro Porte\u00f1o. Con il Cerro Porte\u00f1o gioca per quattro anni, \nTerzo ritorno al V\u00e9lez Sarsfield.\nIl 12 febbraio 2014 viene ufficializzato il suo ritorno al V\u00e9lez Sarsfield.\nC\u00facuta Deportivo e Nacional.\nNel gennaio 2016 si trasferisce al C\u00facuta Deportivo. Nel luglio 2016 si trasferisce al Nacional.\nStatistiche.\nPresenze e reti nei club.\n\"Statistiche aggiornate al 29 dicembre 2016.\""}
{"id": "1813171", "revid": "767487", "url": "https://it.wikipedia.org/wiki?curid=1813171", "title": "G\u00f6khan Zan", "text": "Carriera.\nClub.\nG\u00f6khan Zan ha iniziato a giocare nel 1999 nell'Hatayspor. L'anno seguente si \u00e8 trasferito al \u00c7anakkale Dardanelspor in cui \u00e8 rimasto fino al 2003.\nNel 2003 ha firmato per il Be\u015fikta\u015f, che, dopo una stagione e 20 presenze in campionato, lo ha ceduto in prestito al Gaziantepspor. Rientrato al Be\u015fikta\u015f la stagione seguente, ha segnato il primo gol con il 20 agosto 2006 contro il Denizlispor.\nIl 22 giugno 2009 si trasferisce al Galatasaray.\nNazionale.\nG\u00f6khan Zan ha esordito nella Nazionale turca il 1\u00ba marzo 2006 in amichevole contro la Repubblica Ceca (2-2).\nCon la Turchia ha partecipato all'Europeo 2008, disputando la prima partita contro il Portogallo (2-0 per i portoghesi) i quarti di finale contro la Croazia (1-1 dopo i supplementari, 3-1 ai rigori) e la semifinale contro la Germania, che ha eliminato la Turchia battendola 3-2."}
{"id": "1813172", "revid": "1566286", "url": "https://it.wikipedia.org/wiki?curid=1813172", "title": "Massimo Sarchielli", "text": "Biografia.\nNasce da una famiglia povera. Il padre faceva lavori saltuari e la madre era sarta. Frequent\u00f2 un Istituto Tecnico a Firenze ma us\u00f2 il suo diploma in una sola occasione: quando divent\u00f2 un disegnatore di cartine topografiche per l'Istituto Geografico Militare (IGM) in un paesino della Basilicata. La sua missione dur\u00f2 solamente qualche mese. Ritornato a Firenze decise di frequentare l'Accademia delle belle Arti come auditore, ma ben presto abbandon\u00f2 l'idea.\nInizi\u00f2 un commercio di pellame e artigianato destinato soprattutto ai turisti. In poco tempo divent\u00f2 un vero e proprio mestiere e dopo aver messo da parte un po' di soldi, riusc\u00ec ad aprire un piccolo negozio di pellame insieme ad un suo amico. Ma ad un certo punto lasci\u00f2 stare tutto. In seguito si dedic\u00f2 all'attivit\u00e0 di mimo. Frequent\u00f2 la scuola di Etienne De Croux a New York dove visse per circa quattro anni. Poi si trasfer\u00ec a Parigi per qualche mese seguendo il suo maestro. Lavor\u00f2 in giro per la Francia per poi tornare in Italia, dove continu\u00f2 a girare facendo spettacoli in molte regioni della penisola. Decise di lasciare il mimo e frequent\u00f2 a Milano la scuola di teatro di Giorgio Strehler. Da qui inizi\u00f2 una lunga serie di collaborazioni con grandi nomi del cinema italiano e internazionale.\nA 31 anni si spos\u00f2 in America con Giudy da cui ebbe un figlio. Durante un viaggio in Italia per lavoro fu fermato alla dogana per non aver dichiarato dei gioielli che portava con s\u00e9 e fu interdetto dagli Stati Uniti per 5 anni. Fu in questo periodo che gir\u00f2 il film \"Anna\" con Alberto Grifi. Giudy quindi torn\u00f2 in Italia ma dopo poco tempo fu costretta a ripartire per gli Stati Uniti a causa delle gravi condizioni di salute della mamma. Massimo era impegnato in una collaborazione con Carlo Lizzani a Como, non ebbe molto tempo per occuparsi del figlio e di l\u00ec a poco vi fu il divorzio. Fu all'uscita della proiezione del film \"Anna\" fatta al Filmstudio di Roma, che conobbe Dodi Moscati, cantante folk, che dopo breve tempo divent\u00f2 la sua compagna. Vissero insieme per circa vent'anni fino a quando lei mor\u00ec nel febbraio 1998.\nMassimo Sarchielli mor\u00ec a Roma, dove viveva, il 12 maggio 2010 all'et\u00e0 di 79 anni.\nCarriera cinematografica.\nIl suo esordio cinematografico fu in \"Giulietta degli spiriti\" di Federico Fellini, dove ebbe un piccolo ruolo. Lavor\u00f2 a fianco di Pier Paolo Pasolini nel film \"Requiescant\" di Carlo Lizzani. Attivo anche all'estero, lavor\u00f2 a fianco di Jeanne Moreau e Orson Welles nel film \"Il marinaio del Gibilterra\". Nel 1966 lavor\u00f2 a un progetto sperimentale diretto da Alberto Grifi \"Transfert per Kamera verso Virulentia\", un esperimento di cui fecero parte anche Aldo Braibanti e Lou Castel. Successivamente fu diretto da Roberto Faenza nel film \"H2S\" del 1968, che ebbe la distribuzione solo tre anni dopo a causa della censura. Lavor\u00f2 con Franco Giraldi per alcuni film western, per poi passare al cinema impegnato lavorando con Francesco Maselli, con Bernardo Bertolucci ne \"Il conformista\" e con Sergio Rossi in \"Policeman\".\nNel 1970 lavor\u00f2 con Marcello Mastroianni nel film \"Correva l'anno di grazia 1870\" e prese parte, nel ruolo dello scultore Massimo, a \"Lettera aperta a un giornale della sera\" di Francesco Maselli. Venne poi diretto da Vittorio Gassman nel film \"Senza famiglia, nullatenenti cercano affetto\"; poi lavor\u00f2 con Mauro Bolognini per il dramma giudiziario \"Imputazione di omicidio per uno studente\" per poi passare ai primi polizieschi italiani come \"Il poliziotto \u00e8 marcio\" di Fernando Di Leo del 1974. Nel 1975 gir\u00f2 con l'amico Alberto Grifi il film \"Anna\", che divenne un caso cinematografico. Lavor\u00f2 poi accanto a Terence Stamp nel film \"Morte in Vaticano\" del 1982 e nello stesso anno fu diretto dai fratelli Taviani per il film \"La notte di San Lorenzo\". Fu anche nel cast di alcune produzione statunitensi girate in Italia, per esempio a fianco di Michelle Pfeiffer in \"Ladyhawke\" e di Richard Gere in \"King David\".\nNel 1987 fu chiamato da Michael Cimino per una parte ne \"Il siciliano\". Lavor\u00f2 anche in diversi film del regista Pupi Avati come \"Ultimo minuto\" del 1987, \"Storia di ragazzi e di ragazze\" del 1989, \"Magnificat\" del 1993, \"Dichiarazioni d'amore\" del 1994 e \"La via degli angeli\" del 1999. Nel 1989 prese parte al progetto di remake televisivo de \"La ciociara\" diretto da Dino Risi. Recit\u00f2 anche in diversi film di Dario Argento tra cui \"La terza madre\". Nel 2003 ebbe una piccola parte nel film \"Buongiorno, notte\" di Marco Bellocchio e sempre nello stesso anno nel film di Ettore Scola \"Gente di Roma\". L'ultima sua collaborazione \u00e8 stata quella con il regista statunitense Spike Lee per \"Miracolo a Sant'Anna\", che gir\u00f2 in Italia alla fine del 2007. Nel 2009 venne scelto per interpretare il ruolo di Pietro Pacciani nella fiction \"Il mostro di Firenze\", diretta da Antonello Grimaldi."}
{"id": "1813174", "revid": "74801", "url": "https://it.wikipedia.org/wiki?curid=1813174", "title": "Sci\u00e0 Isma'il I", "text": "Biografia.\nAncora in giovane et\u00e0 prende il titolo di Shah, ma poco dopo si proclama capo indiscusso e leader del Kizilbash, una confraternita militare, dando inizio ad una nuova era che coincide con l'impianto di una nuova fede religiosa, lo sciismo duodecimano, la branca pi\u00f9 numerosa dell'Islam sciita.\nSci\u00e0 Ism\u0101\u02bf\u012bl, ispirato da un disegno imperiale, compie campagne militari (1501-1511) che ampliano il suo impero. Sono vittorie eclatanti che aumentano il suo carisma, poich\u00e9 secondo i suoi seguaci esse sono la dimostrazione della sua natura divina. Di particolare importanza \u00e8 la conquista dell'Iraq, dove ci sono le tombe di \u02bfAl\u012b ibn Ab\u012b \u1e6c\u0101lib e altre figure importanti dello sciismo. Entr\u00f2 in contrasto con gli Uzbechi (fortemente sunniti) e gli Ottomani (che occupavano ancora un territorio circoscritto all'Anatolia).\nIl successo ottenuto in campo militare, il carattere di leader forte e le decise convinzioni religiose trova interesse nelle potenze europee dell'epoca, tra cui la Repubblica di Venezia e il Papato di Roma, che a lungo andare potesse essere tratto nella sfera di influenza contro la Turchia ottomana.\nDopo l'avvicendarsi di continue battaglie verificatesi nel secondo decennio del '500 per la conquista dei territori mediorientali oggi riconosciuti come Iraq, Azerbaigian e Turchia, Sci\u00e0 Ism\u0101\u02bf\u012bl I mor\u00ec alla giovane et\u00e0 di 37 anni, lasciando i suoi domini in mano al figlio Tahmasp I.\nPoesia.\nInsieme con il poeta Imadaddin Nasimi, Khat\u0101'\u012b \u00e8 considerato tra i primi promotori della lingua azera semplificata in versi che potesse far presa su un pubblico pi\u00f9 vasto."}
{"id": "1813177", "revid": "767487", "url": "https://it.wikipedia.org/wiki?curid=1813177", "title": "Anna (film 1975)", "text": "Anna \u00e8 un film del 1975 diretto da Alberto Grifi e Massimo Sarchielli.\nGirato nel 1972 con uno dei primi videoregistratori portatili utilizzati in Italia, il film fu proiettato per la prima volta al Filmstudio di Roma nel 1975 \nIl film fu portato alla Biennale di Venezia dove . Grifi e Sarchielli, per\u00f2, ebbero forti contrasti tra loro; il successo del film a Venezia contribu\u00ec ad acuire le tensioni, dal momento in cui Grifi fu ritenuto il principale artefice dell'opera e il contributo di Sarchielli venne messo in ombra. Successivamente la pellicola fu presentata anche al Festival di Berlino ed infine al Festival di Cannes 1976 nella sezione \"L'air du temp\".\nGenesi del film.\nUn giorno, alla fine degli anni '60, l'attore Massimo Sarchielli incontra Anna nei pressi di Piazza Navona a Roma. Anna era una ragazza sedicenne, incinta e visibilmente sotto l'effetto di sostanze stupefacenti; sfuggita a diversi tentativi di suicidio e con costanti momenti depressivi. Figlia di immigrati sardi in Francia, la ragazza era scappata da diversi riformatori.\nSarchielli decide di prendersi cura di lei e la porta a casa sua. Inizia subito a prendere appunti sui comportamenti della ragazza, fino al momento in cui decide di riprenderla in video per girare un film.\nInesperto di regia, chiama il suo amico Alberto Grifi e gli propone di collaborare al progetto.\nGrifi accetta e i due iniziano a girare. Il risultato sono circa 11 ore di registrazioni magnetiche; una parte di queste registrazioni viene poi trasferita su pellicola 16mm attraverso un vidigrafo artigianale creato da Grifi. La durata del film in seguito viene ridotta a 3 ore e 45."}
{"id": "1813183", "revid": "48344", "url": "https://it.wikipedia.org/wiki?curid=1813183", "title": "Sintema Emiliano-Romagnolo superiore", "text": ""}
{"id": "1813193", "revid": "121114953", "url": "https://it.wikipedia.org/wiki?curid=1813193", "title": "Bernard Nathanson", "text": "Fu ostetrico e ginecologo, cofondatore del NARAL e poi legato al \"Movimento pro-life\".\nAbortista.\nSi laure\u00f2 nel 1949 alla facolt\u00e0 di medicina della \"McGill University\" di Montr\u00e9al. Ottenne l'abilitazione alla pratica medica nello stato di New York nel 1952. Ottenne la certificazione in ostetricia e ginecologia nel 1960.\nDurante gli anni giovanili si schier\u00f2 decisamente in favore della libert\u00e0 di scelta della donna, e realizz\u00f2 un aborto su una donna che lui stesso aveva messo incinta.\nIn seguito acquis\u00ec notoriet\u00e0 quando divenne membro fondatore della \"National Association for the Repeal of Abortion Laws\" (Associazione Nazionale per l'Abrogazione delle Leggi sull'Aborto, oggi NARAL Pro-Choice America).\nLavor\u00f2 con Betty Friedan ed altri per la legalizzazione dell'aborto negli Stati Uniti.\nI loro sforzi ebbero successo quando si produsse la celebre decisione \"Roe v Wade\". Durante un periodo di tempo fu anche direttore del \"Center for Reproductive and Sexual Health\" (\"Centro per la Salute Riproduttiva e Sessuale\"), la pi\u00f9 grande clinica di aborti di New York. Nathanson ha scritto che fu responsabile di oltre 75\u00a0000 aborti durante la sua militanza per la libert\u00e0 di scelta.\nNel 1969, fu fra i co-fondatori del National Association for the Repeal of Abortion Laws (NARAL), gruppo di attivisti che promosse la legalizzazione dell'aborto negli Stati Uniti. Nathanson divenne il primo direttore della clinica abortista di Manhattan, a New York. La Corte Suprema legalizz\u00f2 nel '73 l'aborto teoricamente fino all'ultimo mese di gravidanza.\n\"Pro-life\".\nNegli anni settanta lo sviluppo degli ultrasuoni lo port\u00f2 a riconsiderare il suo punto di vista sull'aborto, e divenne un forte sostenitore del movimento per la vita. Nel 1984 realizz\u00f2 il documentario \"The Silent Scream\" (\"Il grido silenzioso\"), che mostrava un aborto attraverso l'ecografia. Il suo secondo documentario, \"Eclipse of Reason\" (\"Eclisse della ragione\"), analizzava invece la tematica degli aborti tardivi. Afferm\u00f2 anche che il numero in passato citato dal NARAL sul numero di aborti illegali erano \"numeri falsi\".\nNella sua autobiografia, attribu\u00ec un ruolo decisivo al sapiente uso di tecniche di disinformazione, negli Stati Uniti ed in Italia: controllo e presenzialismo nei media, diffusione di sondaggi inventati e privi di fondamento statistico, divisione interna del movimento cattolico fra laici e gerarchia, soppressione delle evidenze scientifiche contrarie.\nBench\u00e9 fosse di origine ebraica e fosse stato educato nell'ebraismo, si descrisse come un \"ateo giudeo. Nel 1996, si convert\u00ec al cattolicesimo attraverso l'incontro con l\"'Opus Dei\", e ricevette il Battesimo.\nPrima della conversione religiosa, Nathanson aveva divorziato tre volte.\nNathanson testimoni\u00f2 come esperto in molti casi di malasanit\u00e0. \u00c8 scomparso nel 2011 all'et\u00e0 di 84 anni a seguito di un tumore."}
{"id": "1813195", "revid": "71433", "url": "https://it.wikipedia.org/wiki?curid=1813195", "title": "Terminator 4", "text": ""}
{"id": "1813196", "revid": "1543377", "url": "https://it.wikipedia.org/wiki?curid=1813196", "title": "Sesam", "text": "Sesam \u00e8 un motore di ricerca scandinavo sviluppato dalla \"Schibsted\". \u00c8 stato lanciato il 1\u00ba novembre 2005 ed \u00e8 disponibile in lingua norvegese e svedese. Alla fine del 2007 Sesam.no aveva avuto 480.000 utenti ed era tra i 12 siti web pi\u00f9 grandi in Norvegia. Dal momento che la Schibsted in Norvegia detiene una posizione importante, il motore di ricerca \u00e8 specializzato nella ricerca di notizie, ed offre anche la possibilit\u00e0 di effettuare una ricerca su tutti gli articoli pubblicati a partire dal 1983. Il motore di ricerca \u00e8 stato sviluppato in collaborazione con la \"Fast Search &amp; Transfer\"."}
{"id": "1813201", "revid": "767487", "url": "https://it.wikipedia.org/wiki?curid=1813201", "title": "Servet \u00c7etin", "text": "Carriera.\nClub.\nServet ha iniziato a giocare nel 1999 nel Kartalspor. Nel 2001 \u00e8 passato al G\u00f6ztepe, poi al Denizlispor e nel 2003 si \u00e8 trasferito al Fenerbah\u00e7e con cui ha vinto due campionati turchi.\nServet nell'agosto del 2006 ha firmato per il Sivasspor, raggiunto a parametro zero. Il 15 aprile dell'anno successivo ha firmato un contratto triennale con il Galatasaray. Appena arrivato a Istanbul \u00e8 stato fortemente criticato per i diversi errori commessi sul campo: grazie alla sua statura era un ottimo giocatore nel gioco aereo ma veniva spesso superato dagli avversari nell'uno contro uno a causa della sua scarsa velocit\u00e0. Sotto la guida di Karl-Heinz Feldkamp, Servet \u00e8 molto migliorato, ed \u00e8 diventato un beniamino dei tifosi. Per la sua altezza e la sua forza i tifosi del Galatasaray lo chiamano \"Ayibogan\", che significa \"uomo che potrebbe soffocare un orso\".\nNazionale.\nServet, dopo aver giocato nelle Nazionali giovanili, ha esordito nella Nazionale turca il 30 aprile 2003 in amichevole contro la Repubblica Ceca (4-0 per i cechi), subentrando all'83\u00ba minuto ad Alpay. Ha realizzato il primo gol in Nazionale l'8 settembre 2007 in Malta-Turchia, segnando al 78\u00ba minuto la rete del definitivo 2-2.\nCon la Turchia ha partecipato alla Confederations Cup 2003, conclusa al terzo posto e all'Europeo 2008, dove la Turchia \u00e8 stata eliminata in semifinale dalla Germania."}
{"id": "1813204", "revid": "767487", "url": "https://it.wikipedia.org/wiki?curid=1813204", "title": "Rock 'n' Roll High School (film)", "text": "Rock 'n' Roll High School \u00e8 una commedia del 1979, prodotta da Michael Finnell e diretta da Allan Arkush che vede la partecipazione della band punk Ramones.\nTrama.\nLa Vince Lombardi High School continua a perdere i propri dirigenti scolastici, vittime di continui crolli nervosi, dovuti agli studenti che con la loro dedizione verso il Rock and roll portano alla disperazione i presidi. La leader degli studenti \u00e8 Riff Randall, la pi\u00f9 grande fan dei Ramones della scuola, capace di attendere in fila ad un botteghino per tre giorni pur di riuscire ad ottenere i biglietti di un loro concerto, e sperando d'incontrare Joey Ramone per dargli un brano che ha scritto, \"Rock 'n' Roll High School\".\nQuando la preside Togar butta i loro biglietti nella spazzatura, Riff e la sua migliore amica Kate Rambeau trovano un altro modo per incontrare i loro eroi, vincendo un contest in radio.\nSuccessivamente la preside Togar, insieme ad un gruppo di genitori, sequestra e d\u00e0 alle fiamme i dischi di rock nd roll di propriet\u00e0 dei giovani dell'istituto, che per risposta iniziano una rivolta, riuscendo ad ottenere il controllo dell'istituto insieme ai Ramones, eletti \"studenti onorari\" dai loro stessi fan.\nLa preside poi chiama la polizia, la quale chiede agli studenti di abbandonare l'istituto.\nGli studenti obbediscono ma, per ripicca, provocano un'esplosione all'interno dello stesso."}
{"id": "1813206", "revid": "124123", "url": "https://it.wikipedia.org/wiki?curid=1813206", "title": "William Zwicker", "text": "Laureatosi nel 1976 al Massachusetts Institute of Technology, si occupa soprattutto di logica matematica applicata alla teoria dei giochi ed alle teorie delle scelte sociali. \nWilliam Zwicker \u00e8 attualmente docente allo Union College di Schenectady."}
{"id": "1813210", "revid": "57872", "url": "https://it.wikipedia.org/wiki?curid=1813210", "title": "Chiesa nuova dei Santi Pietro e Paolo (Ceriana)", "text": "La chiesa dei Santi Pietro e Paolo \u00e8 un luogo di culto cattolico situato nel comune di Ceriana, in via Don Giacomo Cassini, in provincia di Imperia. L'edificio \u00e8 sede della parrocchia omonima del vicariato di Sanremo della diocesi di Ventimiglia-San Remo.\nStoria.\nLa sua edificazione, cos\u00ec come attestano i documenti storici, si attu\u00f2 negli ultimi mesi del 1768 grazie ai proventi derivati da un lascito. L'opera di costruzione fu affidata alla cura dell'architetto Domenico Belmonte. Le fonti attestano il notevole contributo della popolazione cerianese che, gratuitamente, collabor\u00f2 alla realizzazione materiale della chiesa specie nei primi anni di costruzione.\nL'edificazione sub\u00ec, per\u00f2, poco dopo un rallentamento a causa di leggeri contrasti la tra comunit\u00e0 e gli eredi del patrono, alla quale si aggiunse la non reperibilit\u00e0 di operai per la manodopera. Una nuova ripresa dei lavori nel 1773 permise di giungere ad una fine parziale dell'edificio che, nel 1774, fu solennemente consacrato dal vescovo della diocesi di Albenga monsignor Giuseppe Francesco Maria della Torre.\nLa definitiva conclusione dei lavori si ebbe nel 1782 quando furono completati i due campanili ai lati e la facciata.\nDescrizione.\nL'edificio presenta una facciata in stile tardo barocco e con un'altezza notevole. Ai lati di essa sono collocati i due campanili che si accostano come due ali arretrate concave nella parte centrale della facciata. La struttura architettonica degli interni \u00e8 paragonabile, come asseriscono alcuni studiosi in materia, all'arte produttiva di scuola lombarda. Ad unica navata presenta una matrice a forma quadrangolare che si espande ai lati dando origine a cappelle interne e raccordi curvilinei.\nTra le opere conservate vi \u00e8 di pregio il polittico di \"San Pietro in cattedra\" databile al 1526, ma di autore ignoto. Nel trittico centrale \u00e8 raffigurato in stile rinascimentale l'apostolo Pietro fra Paolo di Tarso e sant'Andrea; nella predella sono raffigurate alcune storie di Pietro, mentre nel registro superiore vi \u00e8 la presenza della Crocifissione con ai lati san Michele arcangelo e l'Annunziata.\nIl trittico ritraente \"Santa Caterina fra le sante Apollonia e Maria Maddalena\", databile al 1545, \u00e8 attribuita al pittore Francesco Brea. Vicino all'altare centrale, del XVI secolo e scolpito in legno di tiglio, \u00e8 presente l'esatta copia dell'idrocronometro situato sul colle Pincio a Roma, opera del padre domenicano Embr\u00ecaco da Ceriana.\nIl restauro della facciata, iniziato nel 2008, \u00e8 terminato nel 2011."}
{"id": "1813211", "revid": "287204", "url": "https://it.wikipedia.org/wiki?curid=1813211", "title": "Martino Aliprandi", "text": "Vita.\nFiglio di Rebaldo, apparteneva ad una delle famiglie pi\u00f9 importanti di Monza, ma residente in Milano.\nFratello di Pinalla e di Salvarino, fu giurista in Milano. Fu collaboratore di Azzone e Giovanni Visconti per cui rivest\u00ec incarichi diplomatici.\nOrganizz\u00f2, con il fratello Pinalla, una vittoriosa resistenza dei monzesi contro l'imperatore Ludovico IV. Dopo essere stato invitato da Azzone come oratore all'ambasceria spedita nel 1332 ad Avignone dal Pontefice Giovanni XXII, fu \"Podest\u00e0\" dal 1334 al 1336 sempre a Monza, ove cur\u00f2 la costruzione delle mura e fortific\u00f2 la rocca, e quindi nel 1337-1338 a Piacenza.\nDopo la morte di Azzone Visconti (16 agosto 1339) Pinalla Aliprandi fu tenuto in disparte da Luchino ed entr\u00f2 a far parte della congiura ordita nel 1341 contro costui dai Pusterla e da altri nobili milanesi. Scoperta la congiura, Pinalla, e con lui il fratello Martino, fu arrestato, torturato e fatto morire di fame.\nMartino fu sepolto nella cappella di famiglia nella Chiesa di San Marco di Milano; la sua arca sepolcrale \u00e8 un esempio di scultura funeraria della met\u00e0 del XIV secolo."}
{"id": "1813226", "revid": "729019", "url": "https://it.wikipedia.org/wiki?curid=1813226", "title": "Flushing Meadows Park", "text": "Il Flushing Meadows Park, conosciuto anche come Flushing Meadows\u2013Corona Park, \u00e8 un parco pubblico situato a New York, nel distretto del Queens. Con un'area di 363 ettari, \u00e8 il secondo parco pi\u00f9 grande di New York (dopo il Pelham Bay Park nel Bronx). Fu creato come sito della Fiera mondiale di New York 1939 ed ospit\u00f2 anche l'edizione del 1964 ed \u00e8 gestito dal New York City Department of Parks and Recreation.\nStoria.\nLe due esposizioni universali.\nIl parco, avente una superficie di 500 ettari, fu creato dall'antico terreno paludoso definito come \"una valle di ceneri\" nel romanzo \"Il grande Gatsby\" di F. Scott Fitzgerald. Il sito, noto all'epoca come Corona Ash Dumps (\"Paludi di cenere di Corona\"), fu bonificato dal Commissario ai parchi Robert Moses in preparazione dell'esposizione universale del 1939-1940. Dovendo affrontare il problema di sbarazzarsi delle montagne di ceneri, Moses incorpor\u00f2 strategicamente una significativa porzione degli scarti nelle fondamenta di tre strade limitrofe, la Van Wyck Expressway che correva lungo il lato orientale del parco, la vicina Interboro Parkway (ora Jackie Robinson Parkway) e la Long Island Expressway che divide il parco in due met\u00e0 nord e sud. Un'altra importante arteria, la Grand Central Parkway, separa una sezione occidentale dalla parte principale della met\u00e0 settentrionale, mentre la Jewel Avenue che corre da est ad ovest taglia in due la met\u00e0 meridionale.\nAlcuni degli edifici dell'esposizione del 1939 furono usati come sede temporanea delle Nazioni Unite dal 1946 fino a quando non si trasferirono, nel 1951, alla sede definitiva a Manhattan. Durante quel periodo l'Assemblea Generale dell'ONU si svolgeva nel palazzo dove si trovavano allora gli uffici dello Stato di New York. Questo edificio fu pi\u00f9 tardi ristrutturato per l'esposizione del 1964 come padiglione della citt\u00e0 di New York, dove era esposto il \"Panorama della citt\u00e0 di New York\", un enorme modello in scala dell'intera metropoli. Attualmente \u00e8 il solo edificio sopravvissuto dell'esposizione del 1939, e la sede del Queens Museum of Art, che ancora ospita il Panorama. \nL'Unisfera, un grande globo in acciaio di 37 metri di diametro rappresentante la Terra, fu costruita come simbolo tematico per l'esposizione del 1964-65, ed \u00e8 tuttora la principale attrazione scultorea del parco.\nDal 1965 ad oggi.\nIl torneo di tennis US Open, uno dei quattro tornei del Grande Slam, ha luogo nel Flushing Meadows Park presso lo USTA Billie Jean King National Tennis Center; il campo centrale \u00e8 l'Arthur Ashe Stadium, il pi\u00f9 grande del mondo per la capienza di spettatori, e quello secondario il Louis Armstrong Stadium. Lo Shea Stadium, sede della squadra di baseball New York Mets, si trova all'estremit\u00e0 nord del parco.\nSono disponibili barche in affitto per vogare e fare canottaggio sul Lago Meadow del parco, che confluisce a nord nel fiume Flushing e da l\u00ec nella Baia di Flushing . Il Lago Meadow \u00e8 anche il sito delle annuali corse di \"dragon boat\", e le squadre di New York vi si allenano durante i mesi estivi. L'American Small Craft Association (TASCA) ospita anche una flotta di oltre una dozzina di barche a vela attrezzate a sloop da 4,42 m, che sono usate dai membri del circolo per insegnamento, gare e ricreazione. Piste ciclabili si estendono intorno al Lago Meadow e collegano alla Brooklyn-Queens Greenway. Alcuni sentieri intorno al Lago Willow, in un'area naturale di zone umide nella sezione meridionale del parco, poco frequentata, sono attualmente chiusi al pubblico. I molti campi da gioco e parchi ricreativi nel parco sono usati per attivit\u00e0 che riflettono la vasta mescolanza etnica del Queens; calcio e cricket sono particolarmente popolari.\nIl parco \u00e8 anche la sede del Queens Theater in the Park, della New York Hall of Science, del Queens Museum of Art e del \"Terrace on the Park\" (una struttura per banchetti e ristorazione, ricavata dall'ex piattaforma per elicotteri della Fiera).\nAnche il Padiglione dello Stato di New York, costruito come sala espositiva dello stato per la Fiera mondiale del 1964-1965, \u00e8 un'attrazione del parco. Tuttavia, dopo la Fiera non fu trovata una nuova destinazione per l'edificio, che ora \u00e8 abbandonato e in decadenza. Gli altri edifici abbandonati per un periodo dopo la conclusione della Fiera per vedere se si potesse trovare per essi una nuova destinazione, come il Padiglione degli Stati Uniti, sono stati successivamente demoliti. Uno di questi appezzamenti divenne il sito del Playground for All Children (\"Parco gioco per tutti i bambini\"), uno dei primi parchi giochi progettato per contenere attivit\u00e0 sia normali sia accessibili ai disabili. Il concorso per il progetto fu vinto dall'architetto Hisham N. Ashkouri e la struttura fu completata nel 1981. Fu ristrutturata e riaperta nel 1997.\nIl 24 giugno 2005, il parco ha ospitato il reverendo predicatore Billy Graham in quello che egli ha dichiarato essere il suo ultimo \"tour\" in Nord America.\nNel 2008 \u00e8 stato inaugurato un centro acquatico da 66,3 milioni di dollari, che comprende una piscina al coperto di dimensioni olimpiche e una pista di pattinaggio di dimensioni conformi ai regolamenti della NHL. La struttura, utilizzata da scuole, leghe sportive e membri della comunit\u00e0 di tutte le et\u00e0, \u00e8 il pi\u00f9 grande complesso ricreativo in qualunque parco della citt\u00e0 di New York, con una superficie di circa 10.220 metri quadrati. Il complesso include attrezzature per i disabili fisici."}
{"id": "1813232", "revid": "287204", "url": "https://it.wikipedia.org/wiki?curid=1813232", "title": "Golfo di Alessandretta", "text": "Il golfo di Alessandretta (in turco \"\u0130skenderun K\u00f6rfezi\") o golfo di \u0130skenderun \u00e8 un golfo del Mediterraneo orientale, sulla costa sud della Turchia, vicino al confine con la Siria. Esso rappresenta l'insenatura pi\u00f9 orientale del Mar Mediterraneo e, nello specifico, del Mar di Levante.\nLa costa orientale del golfo fa parte della provincia turca di Hatay, dove si trova la citt\u00e0 di Alessandretta, mentre la costa nord \u00e8 parte della provincia di Adana."}
{"id": "1813237", "revid": "287204", "url": "https://it.wikipedia.org/wiki?curid=1813237", "title": "Rodolphe Topffer", "text": ""}
{"id": "1813240", "revid": "192549", "url": "https://it.wikipedia.org/wiki?curid=1813240", "title": "Golfo di Iskenderun", "text": ""}
{"id": "1813241", "revid": "109705933", "url": "https://it.wikipedia.org/wiki?curid=1813241", "title": "Jeholodens jenkinsi", "text": "Il jeholodente (Jeholodens jenkinsi) \u00e8 un mammifero estinto appartenente ai triconodonti, vissuto nel Cretaceo inferiore (circa 125 milioni di anni fa). I suoi resti sono stati rinvenuti in Cina.\nArcaico ma specializzato.\nCome molti altri mammiferi mesozoici, il jeholodente era di piccole dimensioni, possedeva una lunga coda e probabilmente era notturno. Le sue prede potenziali erano gli insetti, che catturava con rapidi movimenti degli arti anteriori prensili. Nonostante appartenesse all'arcaico ordine dei triconodonti, questo animale era gi\u00e0 dotato di varie specializzazioni: si presume che fosse notturno perch\u00e9 le orbite erano molto grandi, e ospitavano occhi dal diametro di circa 5 centimetri. Questa caratteristica avrebbe permesso al jeholodente una migliore visione notturna nella caccia agli insetti. Altre caratteristiche, tuttavia, erano molto primitive: gli arti posteriori, ad esempio, sporgevano ai lati del corpo come quelli dei rettili, mentre quelli anteriori erano gi\u00e0 ritti come quelli dei mammiferi pi\u00f9 evoluti."}
{"id": "1813242", "revid": "6923", "url": "https://it.wikipedia.org/wiki?curid=1813242", "title": "Gran Premio motociclistico delle Nazioni", "text": ""}
{"id": "1813243", "revid": "2112260", "url": "https://it.wikipedia.org/wiki?curid=1813243", "title": "PowerISO", "text": "PowerISO \u00e8 un software utilizzato per aprire, creare, montare / emulare, comprimere, crittografare e manipolare in altro modo i file immagine. \u00c8 pi\u00f9 comunemente noto per il suo formato DAA di immagine disco. Altri formati supportati includono ISO, BIN, NRG, UIF e CD-i. PowerISO \u00e8 in grado di modificare tutti i formati immagine CD supportati, ISO in particolare. La versione di prova non pu\u00f2 creare o modificare le immagini di dimensioni superiori a 300 megabyte, ma pu\u00f2 masterizzare su disco file di qualunque dimensione.\nAttualmente viene prodotto in Cina da PowerISO Computing, Inc.."}
{"id": "1813250", "revid": "114100576", "url": "https://it.wikipedia.org/wiki?curid=1813250", "title": "Planned Parenthood", "text": "Negli Stati Uniti Planned Parenthood (inglese, \"Genitorialit\u00e0 pianificata\") \u00e8 il nome collettivo delle organizzazioni nazionali che sono membri della \"IPPF\", \"International Planned Parenthood Federation\" (\"Federazione Internazionale genitorialit\u00e0 pianificata\"). Ha sede a Manhattan (New York City) e a Washington.\n\u00c8 stata fondata negli Stati Uniti, cosa che l'ha sempre portata al fronte del dibattito sul tema dell'aborto.\n\"Planned Parenthood Action Fund\" (\"Fondo di azione per la genitorialit\u00e0 pianificata\") \u00e8 un'organizzazione legata a \"Planned Parenthood\" che si batte negli Stati Uniti in favore della legislazione abortista, dell'educazione sessuale, dell'accesso a certi servizi medici anche contrastando la libert\u00e0 all'obiezione di coscienza.\nIn Italia, organizzazioni con intenti analoghi sono:\n- Associazione Luca Coscioni\n- Pro-choice. Rete italiana contraccezione aborto\n- Obiezione Respinta (progetto web che monitora l'obiezione di coscienza in Italia)."}
{"id": "1813251", "revid": "1632387", "url": "https://it.wikipedia.org/wiki?curid=1813251", "title": "Heavy Metal Thunder (Sex Machineguns)", "text": "Heavy Metal Thunder \u00e8 il quinto album in studio dei Sex Machineguns; \u00e8 stato pubblicato il 2 marzo del 2005 dalla Toshiba-EMI.\nCollegamenti esterni.\nVideo di Suspense Gekijou su YouTube\nVideo di Demae-do Icchokusen su YouTube"}
{"id": "1813253", "revid": "767487", "url": "https://it.wikipedia.org/wiki?curid=1813253", "title": "Apur\u00edmac (fiume)", "text": "L'Apur\u00edmac (in spagnolo \"R\u00edo Apur\u00edmac\", dalla fusione delle parole indigene \"apu\", divinit\u00e0 e \"rimac\", oracolo) \u00e8 un fiume del Per\u00f9 meridionale. Sorge dal Nevado Mismi, una montagna alta 5.597 metri situata nella provincia di Arequipa nel sud del Per\u00f9.\nIl fiume Apur\u00edmac \u00e8 la sorgente del sistema fluviale maggiore al mondo, quello del Rio delle Amazzoni. Nasce nella cordigliera delle Ande a dieci km dal villaggio di Caylloma e a meno di 160\u00a0km dalla costa affacciata sull'oceano Pacifico.\nIl fiume fluisce a nord-ovest oltre Cuzco in stretti passaggi fino a 3.000 metri di altezza, e nel suo percorso vi sono diverse cascate e rapide. Dei sei tentativi di percorrerlo in tutta la sua lunghezza solo due hanno avuto successo.\nDopo 700\u00a0km, alla confluenza con il fiume Mantaro, l'Apurimac cambia il suo nome in Ene a 440 metri sopra il livello del mare; confluendo nel fiume Peren\u00e9 a 330 metri sul livello del mare diventa il fiume Tambo; unendosi al fiume Urubamba a 280 metri di altezza diventa il fiume Ucayali, dal quale prosegue il Rio delle Amazzoni in Per\u00f9 e quindi in Colombia e Brasile.\nPer gran parte del suo corso il fiume scorre in mezzo ad irti e profondi canyon.\nA causa delle difficolt\u00e0 di collegamento buona parte del territorio relativo al bacino dell'Apurimac \u00e8 stata per lungo tempo sotto il controllo dei trafficanti di droga, che vi coltivavano la coca; soltanto verso la fine del 2006 il governo peruviano ha ripreso il controllo della zona con l'invio di 1500 militari."}
{"id": "1813255", "revid": "32116", "url": "https://it.wikipedia.org/wiki?curid=1813255", "title": "Apurimac", "text": ""}
{"id": "1813256", "revid": "767487", "url": "https://it.wikipedia.org/wiki?curid=1813256", "title": "Agguato ai tropici", "text": "Agguato ai tropici (\"Across the Pacific\") \u00e8 un film del 1942 diretto da John Huston interpretato da Humphrey Bogart.\nTrama.\nNel 1941 poco prima dell'entrata USA in guerra Rick Leland viene radiato dall'esercito americano. \nFallito il tentativo di arruolarsi in Canada l'uomo decide di imbarcarsi su una nave diretta in Giappone; fa amicizia con il dottor Lorenz, sociologo filogiapponese e conosce Alberta Marlow.\nFin dall'inizio il personale giapponese si comporta in modo sospetto, arrivando perfino a rovistare fra i bagagli di Leland.\nRick stesso ha per\u00f2 qualcosa da nascondere."}
{"id": "1813257", "revid": "1543377", "url": "https://it.wikipedia.org/wiki?curid=1813257", "title": "Fruitafossor windscheffeli", "text": "Il fruitafossor (Fruitafossor windscheffeli) \u00e8 un mammifero estinto, vissuto nel Giurassico superiore (circa 150 milioni di anni fa). I suoi resti fossili sono stati rinvenuti in Colorado (USA).\nIl \u201cformichiere\u201d del Giurassico.\nUno scheletro quasi completo di questo animale \u00e8 stato scoperto nel 2005 nell'area di Fruita; l'animale intero doveva essere della taglia di uno scoiattolo, ma possedeva specializzazioni uniche, precedentemente sconosciute nei mammiferi mesozoici. La forma del corpo, infatti, suggerisce che questo animale assomigliava a un formichiere o a un armadillo, anche se non era strettamente imparentato, e probabilmente si nutriva di insetti coloniali come formiche e termiti. Questo tipo di adattamento si \u00e8 sviluppato varie volte indipendentemente nell'evoluzione dei mammiferi, ad esempio nei formichieri, nel numbat, nell'oritteropo e nell'echidna.\nTra gli armadilli e Braccio di ferro.\nI denti del fruitafossor (a radice aperta, a forma di matita e senza lamella) sono notevolmente simili a quelli degli odierni armadilli e oritteropi: questo tipo di dentatura indica una nutrizione altamente specializzata, a base di insetti coloniali (mirmecofagia). Dal momento che le formiche non erano ancora apparse nel Giurassico, \u00e8 probabile che il fruitafossor si nutrisse quasi esclusivamente di termiti, abbondanti in quel periodo.\nIl fruitafossor \u00e8 stato soprannominato \u201cBraccio di ferro\u201d, come il personaggio dei cartoni animati, per via degli arti anteriori robustissimi. Questa caratteristica indica che l'animale viveva in tane ipogee e utilizzava gli arti per scavare attraverso il terreno, come le odierne talpe e i gophers.\nIl processo dell'olecrano era molto ingrossato, ad indicare che la zampa anteriore possedeva muscoli potenti. Anche questo carattere \u00e8 compatibile con la dieta mirmecofaga, in quanto i mammiferi odierni che si cibano di insetti sociali utilizzano le possenti zampe anteriori per distruggere i nidi di termiti e formiche.\nVertebre robuste.\nLa colonna vertebrale del fruitafossor, inoltre, era molto simile a quella degli armadilli, dei bradipi e dei formichieri (gli attuali xenartri), poich\u00e9 possedeva ulteriori punti di contatto fra le vertebre analoghi ai processi xenartrali presenti nelle forme odierne. Questi processi fanno in modo che la colonna vertebrale risulti particolarmente rigida e poco flessibile, perfetta per un'attivit\u00e0 scavatrice.\nQuesto ritrovamento \u00e8 molto importante nell'ottica dell'evoluzione dei mammiferi; fino a pochi anni fa si pensava che quasi tutti i mammiferi mesozoici fossero insettivori poco specializzati. \"Fruitafossor\", invece, era specializzato sia per quanto riguarda la dieta (insetti sociali) sia per le abitudini di vita (era una forma scavatrice). Questo fossile, insieme ad altri mammiferi mesozoici descritti negli anni 2000 (\"Repenomamus\", \"Volaticotherium\", \"Castorocauda\"), ha cambiato la nozione che i mammaliaformi primitivi fossero relegati a una singola nicchia ecologica, e dimostra che durante il Giurassico e il Cretaceo si specializzarono in varie direzioni.\nParentele.\nIl fruitafossor non ha parenti attuali, e pu\u00f2 essere considerato un membro primitivo dei teri (la sottoclasse che contiene marsupiali e placentali). Il suo cinto scapolare \u00e8 simile a quello dei rettili e dell'ornitorinco, ma molte altre caratteristiche lo avvicinano maggiormente ai mammiferi pi\u00f9 evoluti. Si pensa che il fruitafossor possa essere uno dei primi rappresentanti della linea evolutiva che ha condotto ai teri odierni.\nIl nome del genere, \"Fruitafossor\", proviene da Fruita, la localit\u00e0 del Colorado dove sono stati scoperti i fossili, e dal latino \"fossor\", che significa scavatore. L'epiteto della specie, \"windscheffeli\", \u00e8 stato dato in onore di Wally Windscheffel, che ha scoperto l'esemplare insieme a C. Safris.\nBibliografia.\nLuo, Z.-X. and J. R. Wible. 2005. A Late Jurassic Digging Mammal and Early Mammal Diversification. Science, 308:103-107."}
{"id": "1813273", "revid": "2192069", "url": "https://it.wikipedia.org/wiki?curid=1813273", "title": "Nitrobacter", "text": "I Nitrobacter sono ceppi di batteri specializzati nella trasformazione dei Nitriti in Nitrati nelle fasi della trasformazione dell'ammoniaca nel ciclo d'azoto.\nLa presenza di ossigeno fa sviluppare batteri aerobi utili (Nitrosomonas) alla trasformazione della Ammoniaca in Nitriti (NO2-) e altri batteri aerobi utili (Nitrobacter) che trasformano i Nitriti (NO2-) in Nitrati (NO3-), questo processo di trasformazione \u00e8 parte del cosiddetto ciclo dell'azoto.\nI Nitrobacter, cos\u00ec come i Nitrosonomas, fanno parte degli Eubacteria, una delle divisioni del regno dei Prokaryota.\nQuesti sono batteri chemiolitotrofi autotrofi, ovvero organismi autotrofi che sfruttano l'energia derivante da reazioni chimiche di ossidazione tra sostanze inorganiche (litotrofia) per produrre materia organica. \n\"Nitrobacter\" e \"Nitrosonomas\" giocano un ruolo fondamentale per quanto riguarda la fertilit\u00e0 del suolo, essi infatti arricchiscono il terreno di nitrati."}
{"id": "1813275", "revid": "1632387", "url": "https://it.wikipedia.org/wiki?curid=1813275", "title": "Made in USA (Sex Machineguns)", "text": "Made In USA \u00e8 il quinto album in studio dei Sex Machineguns;\u00e8 stato pubblicato l'8 febbraio del 2006 dalla Toshiba-EMI. Questo \u00e8 l'ultimo album prima della pausa e della riforma del gruppo da parte di Anchang nel 2007. L'album \u00e8 stato registrato durante il viaggio della band in America da cui \u00e8 stato tratto anche un DVD\nCollegamenti esterni.\nVideo di Aijin 28 su YouTube\nVideo di Junk Food su YouTube"}
{"id": "1813277", "revid": "547034", "url": "https://it.wikipedia.org/wiki?curid=1813277", "title": "George Jivaji Rao Scindia di Gwalior", "text": "\u00c8 stato l'ultimo Maharaja regnante di Gwalior e il Governatore (\"Rajpramukh\") del Madhya Bharat dal 28 maggio 1948 al 31 ottobre 1956.\nVita.\nJivaji Rao divenne Maharaja il 5 giugno 1925, succedendo al padre Madho Rao Scindia. Il 21 febbraio 1941, spos\u00f2 Lekha Divyeshwari Devi, in seguito nota come Vijaya Raje Scindia, imparentata con la potente famiglia Rana del Nepal.\nJivaji Rao regn\u00f2 sullo Stato di Gwalior come monarca assoluto fino a poco dopo l'indipendenza dell'India del 15 agosto 1947. Dovendo i Sovrani degli Stati principeschi decidere se aderire all'Unione Indiana o al Pakistan, Jivaji Rao firm\u00f2 un accordo con gli altri principi della regione che diede vita al nuovo Stato del Madhya Bharat nell'ambito dell'Unione Indiana.\nIl 28 maggio 1948 Jivaji Rao fu nominato primo \"Rajpramukh\" dello Stato e il 15 giugno 1948 venne siglata l'adesione all'Unione Indiana. Ricopr\u00ec tale carica fino al momento della fusione del Madhya Bharat nel nuovo Stato del Madhya Pradesh il 31 ottobre 1956.\nFamiglia.\nDei cinque figli nati dall'unione con Vijaya Raje Scindia, due in particolare si sono dedicati con successo alla politica e una figlia \u00e8 nota per essere la madre di Devyani Rana:\nDopo la morte di Jivaji Rao nel 1961, la sua famiglia rimase attiva in politica, militando nel Congresso o nel Bharatiya Janata.\nNel 1962, Vijaya Raje Scindia fu eletta alla Lok Sabha, dando inizio all'impegno nella politica competitiva-elettiva della nuova India. Fu dapprima membro del Congresso e in seguito divenne un esponente di spicco delBharatiya Janata Party. Madhav Rao Scindia fu eletto alla Lok Sabha nel 1971, tra le file del Congresso e continu\u00f2 il suo impegno politico fino alla sua morte nel 2001.\nVasundhara Raje \u00e8 divenuta la prima donna a ricoprire la carica di Capo del governo del Rajasthan nel 2005.\nTitoli.\nIl nome completo arricchito dai numerosi titoli e cariche di Jivaji Rao \u00e8 il seguente: \"Luogotenente-Generale Sua Altezza Ali Jah, Umdat ul-Umara, Hisam us-Sultanat, Mukhtar ul-Mulk, Azim ul-Iqtidar, Rafi-us-Shan Wala Shikoh, Muhtasham-i-Dauran, Maharajadhiraj Maharaja Shrimant George Jivaji Rao Scindia Bahadur, Shrinath, Mansur-i-Zaman, Fidvi-i-Hazrat-i-Malika-i-Mua'zzama-i-Rafi-ud-Darja-i-Inglistan, Maharaja Scindia di Gwalior\"."}
{"id": "1813282", "revid": "124748303", "url": "https://it.wikipedia.org/wiki?curid=1813282", "title": "Franchi Sali", "text": "I Franchi Sali o Salii furono un gruppo dei Franchi che originariamente vivevano a nord del \"Limes\" romano, nell'area costiera sopra al Reno, nell'attuale Olanda Settentrionale, dove oggi il loro nome sopravvive in quello della regione Salland. A partire dal III secolo i Salii vennero descritti dagli storici come dei guerrieri Germani, alleati (\"Laeti\") dei Romani. Furono la prima trib\u00f9 germanica che, provenendo da oltre il \"limes\", si stabil\u00ec permanentemente sul territorio romano.\nI Sali smisero di apparire con tale nome a partire dal V secolo, quando divennero i Franchi per eccellenza. I Franchi Ripuari appaiono nelle fonti antiche pi\u00f9 tardi. La \"Lex Ripuaria\" nacque attorno al 630 presso Colonia e venne descritta come evoluzione dell'antica legge franca, la \"Lex Salica\". Non ci fu divisione nei Franchi tra Sali e Ripuari.\nEtnonimo.\nDal VII secolo l'appellativo di \"sali\" venne usato per differenziare questo popolo dai Franchi Ripuari. \"Salii\" potrebbe derivare dal nome di un fiume olandese, un tempo chiamato Isala, o Sal, e attualmente noto come Jssl (o IJssel), e indicare le persone che abitavano questa zona della Gallia. Il termine \"Sali\" potrebbe anche far riferimento al sale e, per generalizzazione, al mare.\nStoria.\nL'originaria vicinanza al mare dei Franchi Sali \u00e8 dimostrata dalle prime registrazioni scritte. La loro storia \u00e8 descritta da Ammiano Marcellino e da Zosimo, che ne descrissero la migrazione verso i Paesi Bassi meridionali e il Belgio. Il primo attraversamento del Reno port\u00f2 scompiglio tra i Romani nel 260. Non si sa se questo popolo sia stato obbligato a entrare nell'esercito romano come i Batavi, o se gli venne assegnato un altro territorio vicino al Mar Nero, fatto sta che gli storici ne descrissero le qualit\u00e0 marinare durante il regno di Probo (276-282). Attorno al 286 Carausio venne incaricato di difendere le coste dello stretto di Dover dai Sassoni e dai pirati Franchi. Questo cambi\u00f2 quando i Sassoni si diressero a sud entrando in territorio romano. Quando torn\u00f2 la pace, l'imperatore romano Costanzo Cloro permise ai Sali di insediarsi tra i Batavi nel 297, dove in poco tempo presero il comando della loro isola sul delta del Reno. Non si sa di preciso quando un corposo gruppo decise di dirottare alcune navi di ritorno dall'Europa orientale, tornando alla loro terra d'origine sulla foce del Reno, senza grandi perdite, passando per Grecia, Sicilia e Gibilterra. I Franchi smisero di essere associati al mare quando altre trib\u00f9, probabilmente i Sassoni, li spinsero a sud. I Sali ricevettero la protezione romana e in cambio vennero reclutati da Costanzo Gallo, insieme ad altri Batavi. Questo per\u00f2 non prevenne l'attacco da nord portato da altre trib\u00f9 germaniche, soprattutto dai Camavi. Il successivo insediamento \"insolente\" dei Sali in territorio romano in Toxandria (tra i fiumi Mosa e Schelda, nei Paesi Bassi ed in Belgio) venne rifiutato dal futuro imperatore romano Giuliano, che li attacc\u00f2. I Sali si arresero nel 358 accettando le condizioni imposte dall'Impero. \nUna famiglia salica divenne importante nella storia franca all'inizio del V secolo, giusto in tempo per diventare i Merovingi. Questo nome deriva dal mitico padre di Childerico I, Meroveo, la cui nascita viene attribuita a cause soprannaturali.\nA partire dal 420, guidati da un certo Clodione, espansero il proprio territorio fino a Somme, nella Francia settentrionale. Formarono un regno la cui capitale fu Tournai, una citt\u00e0 belga. Questo regno venne ulteriormente esteso da Childerico I e da Clodoveo I, che prese possesso anche della Gallia romana, l'attuale Francia, che da questo popolo prende il nome.\nNel 451 Flavio Ezio, regnante \"de facto\" dell'Impero Romano d'Occidente, chiam\u00f2 i suoi alleati germanici su suolo romano per combattere l'invasione unnica di Attila. I Franchi Sali risposero alla chiamata combattendo nella battaglia dei Campi Catalaunici in una temporanea alleanza con Romani e Visigoti, che mise fine alla minaccia unnica che incombeva sull'impero d'Occidente.\nClodoveo, re dei Franchi Sali, divenne capo assoluto di un regno germanico formato da una popolazione mista romano-germanica nel 486. Consolid\u00f2 la sua posizione con le vittorie sui gallo-romani e su altre trib\u00f9 franche, spostando la capitale a Parigi. Dopo aver battuto i Visigoti e gli Alemanni, i suoi figli spinsero i Visigoti in Spagna e sottomisero Burgundi, Alemanni e Turingi. Dopo una dinastia durata 250 anni, comunque segnati da lotte intestine e da un graduale declino, il posto che i Merovingi occupavano nella societ\u00e0 franca venne preso dai Carolingi, provenienti da una zona settentrionale nei pressi del fiume Mosa, in quelli che oggi sono il Belgio e l'Olanda meridionale.\nIn Gallia ci fu una fusione tra societ\u00e0 franca e romana. Durante il governo merovingio, i Franchi iniziarono ad adottare il Cristianesimo in seguito al battesimo di Clodoveo I nel 496, evento che inaugur\u00f2 un'alleanza tra i Franchi e la Chiesa cattolica romana. A differenza degli avversari Goti e Longobardi, di estrazione ariana, i Sali divennero in poco tempo cattolici.\nLa divisione del regno di Clodoveo tra i quattro figli (511) fu un precedente che avrebbe segnato la storia dei Franchi per oltre quattro secoli. Da questo momento la legge salica avrebbe imposto il diritto di successione per i soli eredi maschi. Si trattava pi\u00f9 che altro di un'interpretazione della legge, piuttosto che di un nuovo modello di successione. Tra tutte le trib\u00f9 germaniche, solo i Franchi utilizzarono questo stile di divisione del regno tra i vari figli.\nDal IX secolo, se non prima, la divisione tra Franchi Sali e Ripuari divenne virtualmente inesistente, ma continu\u00f2 ad avere implicazioni dal punto di vista giuridico. L'aggettivo \"Sali\" \u00e8 all'origine del nome della legge salica.\nSociet\u00e0.\nDopo essersi insediati in territorio romano, svilupparono una societ\u00e0 organizzata che coltiv\u00f2 la terra e non minacci\u00f2 mai i vicini Romani.\nLe trib\u00f9 dei Sali costituivano una debole confederazione, che si aiutavano nelle negoziazioni con le autorit\u00e0 romane. Ogni trib\u00f9 era composta da gruppi familiari estesi, raccolti attorno a una famiglia in particolare, vista come rinomata o nobile. L'importanza di questi gruppi familiari venne chiarita dalla legge salica, la quale ordinava che un individuo non avesse diritti di protezione se non apparteneva a nessuna famiglia.\nReligione.\nL'antica mitologia franca, e la sua religione, erano pagane e germaniche per definizione. Si crede che il culto politeistico sia stato fiorente tra i Franchi fino alla conversione di Clodoveo I al Cristianesimo, dopo la quale il paganesimo venne lentamente abbandonato.\nLingua.\nLa loro lingua fa parte della famiglia dei dialetti del Basso Francone. I Franchi Sali sono uno dei popoli che parteciparono alla nascita della prima cultura e della societ\u00e0 olandese (insieme a Frisi, Batavi e Sassoni). Secondo gli attuali studiosi, come ad esempio Robinson, la loro lingua si evolse dal Francone all'Olandese."}
{"id": "1813284", "revid": "71155", "url": "https://it.wikipedia.org/wiki?curid=1813284", "title": "Rodolfo Belenzani", "text": "Biografia.\nRodolfo Belenzani nacque da una famiglia nobile arricchitasi amministrando i feudi del principe vescovo di Trento. Da giovane rimase orfano di padre. Fra il 1385 e il 1387 Alberto di Ortenburg (principe vescovo dal 1363 al 1390) lo invest\u00ec di alcuni possedimenti nella zona di Pressano (oggi frazione di Lavis) e altri benefici. Il 5 maggio 1391 il suo successore Giorgio I di Liechtenstein li conferm\u00f2. Divent\u00f2 amico di diversi umanisti, forse studiando a Padova.\nIn seguito ai tumulti (popolari ma aizzati dalla nobilt\u00e0 locale) contro il vescovo del 2 febbraio 1407 questi concesse la \"Carta edictorum et provisionum\" (Carta degli editti e delle provvisioni). Grazie a questa Belenzani divenne \"capitano generale dei concittadini e del popolo di Trento\" (capitano del popolo o \"referendarius\"). In seguito chiese al vescovo la consegna del Castello del Buonconsiglio: questi rifiut\u00f2 e Belenzani lo fece prigioniero. Chiese sostegno a Federico IV d'Asburgo, detto Tascavuota, duca d'Austria e Conte del Tirolo. Questi in un primo momento fece alcune promesse al Belenzani, ma poi prese il controllo della citt\u00e0, sollevando l'opposizione della nobilt\u00e0 trentina. Il 6 ottobre 1407 Belenzani fu arrestato dagli agenti del duca ma fu liberato su cauzione. In seguito per\u00f2 invece di presentarsi al duca come promesso fugg\u00ec nella zona di Rovereto, raccogliendo uomini per combatterlo. Tent\u00f2 senza successo di ottenere l'appoggio della Repubblica di Venezia. Riusc\u00ec comunque a conquistare Trento, ma il 5 luglio 1409 rimase ferito e mor\u00ec.\nInfluenze.\nA Belenzani \u00e8 dedicata una delle pi\u00f9 sontuose strade di Trento, l'antica \"Contrada Larga\", che scorre parallela al sepolto cardine romano, nel secolo XIV era conosciuta come \"Contrada dei Belenzani\".\nNel 1992 l'attore Andrea Castelli ha dedicato alla sua figura il dramma storico \"E mora i traditor!\" (\"Viva el popolo e el signore e mora y traditori\" era il grido del popolo contro il vescovo).\nAlla figura storica di Belenzani \u00e8 ispirato il protagonista del racconto \"La portoghese\" di Robert Musil (1880-1942), incentrato appunto su un nobile rivoltoso e tirannico trentino che architetta un piano per rovesciare il vescovo."}
{"id": "1813285", "revid": "767487", "url": "https://it.wikipedia.org/wiki?curid=1813285", "title": "Seguendo la flotta", "text": "Seguendo la flotta (\"Follow the Fleet\") \u00e8 un film del 1936 diretto da Mark Sandrich.\n\u00c8 il quinto film che vede insieme la coppia Fred Astaire e Ginger Rogers, gi\u00e0 diretti da Sandrich in \"Cerco il mio amore\" (\"The Gay Divorcee\") e \"Cappello a cilindro\" (\"Top Hat\"). L'altra coppia di protagonisti \u00e8 interpretata da Randolph Scott e da Harriett Hilliard. In due piccoli ruoli, anche Lucille Ball e Betty Grable.\nTrama.\nBake, arruolatosi in marina per dimenticare Sherry, la sua partner di danza, torna dopo qualche tempo a San Francisco al seguito della flotta. Sbarca insieme all'amico Bilge e, con altri marinai, si reca al Paradise, una sala da ballo. Al contrario di quello che gli aveva raccontato Sherry che gli aveva vantato una carriera fulminante, scopre che la ragazza lavora molto pi\u00f9 modestamente l\u00ec. I due riprendono il loro rapporto e Bake promette alla ragazza di intercedere presso un importante agente per trovarle una scrittura migliore, dato che in una sola sera \u00e8 riuscito a farle perdere il lavoro al locale.\nBilge, nel frattempo, ha conosciuto la sorella di Sherry, Connie, una maestra di musica molto contegnosa ed estranea all'ambiente dello spettacolo. Ma Kitty Collins, una delle ragazze del Paradise, la riveste e la trucca, spedendola poi in sala. Bilge, quando la rivede, neanche la riconosce e comincia a farle la corte. La ragazza si innamora del marinaio, lo porta a casa sua e gli mostra il modellino di una nave che ha ereditato dal padre, una sorta di relitto che lei sogna di rimettere in mare. Bilge, per\u00f2, non vuole legami e lascia Connie con la scusa che deve tornarsene sulla nave entro mezzanotte. Fuori, per\u00f2, lo attende Iris, ricca divorziata e amica di Sherry, che lo ha adocchiato e che se lo porta via in macchina. Il giorno dopo, la flotta riparte senza preavviso con tutti i suoi marinai.\nSherry, furibonda, vede sfumare l'incontro con l'agente promessole da Bake. \nConnie, intanto, si immalinconisce per la partenza di Bilge che la sera precedente le aveva confessato il suo sogno di diventare capitano: decide allora di metter mano a tutti i suoi risparmi per far riparare la nave. Insieme alla sorella, si reca da un vecchio amico del padre cui chiede aiuto. Con i soldi messi da parte dalle due sorelle e con un po' di buona volont\u00e0 da parte degli operai dei cantieri, la nave ritorna a nuova vita. Torna anche la flotta. E tornano Bake e Bilge. Quest'ultimo ha sostenuto gli esami per il brevetto di capitano, Bake invece vuole mantenere la promessa di trovare un buon lavoro a Sherry. Si presenta all'agente cui deve chiedere di occuparsi della ragazza, ma l'uomo in quel momento \u00e8 occupato con un provino. Bake non sa che la show girl che si \u00e8 presentata \u00e8 proprio Sherry e, sentendo dire dall'assistente dell'agente che quella \u00e8 proprio una cannonata, procura di rovinarle il provino versando in un bicchiere d'acqua a lei destinato del bicarbonato in quantit\u00e0 industriale. Quando la ragazza si rimette a cantare, ha dei problemi con la voce e il contratto, che era gi\u00e0 pronto, va in fumo.\nLa sera, Bake vede finalmente Sherry e tutto contento le racconta quello che ha fatto, facendola infuriare ancora di pi\u00f9. Intanto Connie si rende conto che Bilge, per cui lei ha fatto rimettere a nuovo la nave, ha invece una relazione con Iris.\nBake, allora, organizza una messa in scena: far\u00e0 recitare a Iris, ex ballerina con ancora delle velleit\u00e0 artistiche, un copione predisposto da lui, imbrogliando Bilge che creder\u00e0 di essere stato tradito dalla donna. Il piano fila alla perfezione e Bilge molla la ricca amante, tornando disponibile per Connie. Intanto, per pagare i debiti della nave, Bake - sempre molto creativo - decide di organizzare uno spettacolo sulla tolda: i costumi e le scene glieli fornir\u00e0 sottobanco il suo amico, assistente all'agenzia teatrale, lui e le ragazze metteranno invece insieme un corpo di ballo.\nLa sera dell'inaugurazione, a Bake viene negato il permesso di scendere a terra, ma lui riesce a prendere la scialuppa che porta i marinai in terraferma e a sbarcare. Lo spettacolo ha un grande successo: al gala interviene anche l'agente teatrale che offre ai danzatori una scrittura: Sherry dichiara che accetter\u00e0 solo se Bake lascer\u00e0 la marina ma, soprattutto, se vorr\u00e0 ancora sposarla.\nProduzione.\nIl film fu prodotto dalla RKO Radio Pictures\nDistribuzione.\nDistribuito dalla RKO Radio Pictures, il film usc\u00ec nelle sale cinematografiche USA il 20 febbraio 1936 con il titolo originale \"Follow the Fleet\". Il 1\u00ba ottobre 1953, ne fu distribuita una riedizione rimontata di 80 minuti (a confronto del 110 dell'edizione originale)."}
{"id": "1813298", "revid": "110157", "url": "https://it.wikipedia.org/wiki?curid=1813298", "title": "The Free Software Definition", "text": "The Free Software Definition (in italiano: \"La definizione del software libero\") \u00e8 un documento scritto da Richard Stallman e pubblicato dalla Free Software Foundation (FSF) che definisce il concetto di software libero, ovvero software che rispetti la libert\u00e1 degli utenti.\nLa prima pubblicazione conosciuta della definizione \u00e8 l'edizione del febbraio 1986 da parte del \"bollettino GNU\" della FSF. La fonte canonica di questo tipo di documenti \u00e8 la sezione filosofica del sito del Progetto GNU. Fino all'aprile del 2008, la definizione \u00e8 stata pubblicata in 39 lingue diverse..\nLa FSF ha pubblicato una lista di licenze software che soddisfano questa definizione.\n\u00c8 stata la prima definizione del concetto di software libero ad essere stata pubblicata.\nLa definizione.\nLa definizione pubblicata dall'FSF nel febbraio 1986 ha due punti:\nThe word \"free\" in our name does not refer to price; it refers to freedom. First, the freedom to copy a program and redistribute it to your neighbors, so that they can use it as well as you. Second, the freedom to change a program, so that you can control it instead of it controlling you; for this, the source code must be made available to\nyou.\nIn italiano:\nLa parola \"libero\" nel nostro nome non si riferisce al prezzo; si riferisce alla libert\u00e0. Prima di tutto, la libert\u00e0 di copiare un programma e ridistribuirlo agli altri cosicch\u00e9 loro possano usarlo come te. Come seconda cosa, la libert\u00e0 di modificare il programma, cos\u00ec tu puoi controllarlo e lui non pu\u00f2 controllarti; per questo, il codice sorgente deve essere accessibile.\nLa moderna definizione ha quattro punti, che si numera dallo zero al tre. Essa definisce il software libero sia che il beneficiario o no abbia le libert\u00e0 di:\nBisogna inoltre nota che \"\"L'accesso al codice sorgente \u00e8 una pre-condizione\" per le libert\u00e0 1 e 3.\nAltre definizioni successive.\nNel luglio 1997, Bruce Perens pubblic\u00f2 la Debian Free Software Guidelines. Questa \u00e8 stata utilizzata anche dal Open Source Initiative (OSI) sotto il nome \"The Open Source Definition\"\", l'unica modifica che \u00e8 stata fatta al termine \"software libero\" \u00e8 stata la sostituzione dall'termine alternativo per software libero, il \"software open source\"."}
{"id": "1813301", "revid": "161374", "url": "https://it.wikipedia.org/wiki?curid=1813301", "title": "Dragon boat", "text": ""}
{"id": "1813306", "revid": "22356", "url": "https://it.wikipedia.org/wiki?curid=1813306", "title": "Fruitafossor", "text": ""}
{"id": "1813317", "revid": "6923", "url": "https://it.wikipedia.org/wiki?curid=1813317", "title": "Gondwanatheria", "text": "I gondwanateri (Gondwanatheria) sono un gruppo estinto di mammiferi primitivi dall'incerta collocazione sistematica, vissuti tra il Cretaceo e l'Eocene. I loro resti sono stati rinvenuti nell'emisfero meridionale, Antartide incluso.\nClassificazione.\nI gondwanateri includono due famiglie, i sudamericidi (Sudamericidae) e i feruglioteridi (Ferugliotheriidae). I primi, descritti nel 1984 da Scillato-Yan\u00e9 e Pascual, comprendono i generi \"Sudamerica\", \"Gondwanatherium\", \"Bharattherium\" e \"Lavanify\", mentre i secondi furono descritti per la prima volta da Jos\u00e9 Bonaparte nel 1986 e includono il solo \"Ferugliotherium\". Secondo alcuni paleontologi i sudamericidi potrebbero essere stati simili ai castori, e forse vivevano in ambienti semiacquatici.\nLa maggior parte dei resti dei gondwanateri \u00e8 stata ritrovata in Sudamerica, ma alcune forme sono note in Madagascar (\"Lavanify\"), in India (\"Bharattherium\" nel Cretaceo superiore, epoca in cui l'India era ancora staccata dall'Asia) e in Antartide. In quest'ultimo territorio i gondwanateri prosperarono nell'Eocene, quando l'Antartide era ricoperto da foreste.\nI sopravvissuti dell'Antartide.\nIl ritrovamento a Seymour Island di resti di sudamericidi, estintisi in Sudamerica nel Paleocene, indica che l'isolamento pu\u00f2 aver permesso la sopravvivenza di questo gruppo gondwanico nell'Eocene e i fattori che causarono la loro estinzione non colpirono l'Antartide.\nLa penisola antartica, nell'Eocene, era un luogo molto diverso dall'attuale: le condizioni geologiche della formazione La Meseta indicano che, circa 40 milioni di anni fa, esisteva una foresta popolata da una fauna diversificata, con caratteristiche simili a quelle presenti in Patagonia. Vi erano marsupiali frugivori e insettivori (Polydolopidae), bradipi minuscoli, erbivori brucatori di media e grande taglia (gli sparnoteriodontidi e l'astrapoterio \"Antarctodon\"), rapaci diurni, grandi uccelli terrestri e pinguini. Sembra che alla fine dell'Eocene il clima fosse diventato inadatto a una fauna di questo tipo, risultando sempre pi\u00f9 freddo.\nUn gruppo enigmatico.\nLe affinit\u00e0 del gruppo non sono chiare; in un primo momento dopo la scoperta, i gondwanateri vennero considerati antichi sdentati (una situazione abbastanza ironica, visto che i gondwanateri erano conosciuti solo per dei denti), e in seguito vennero accostati agli estinti multitubercolati. Le ultime supposizioni includono un ritorno alla considerazione originale (parenti degli sdentati) e l'ipotesi che fossero qualcosa di completamente diverso. Nonostante i gondwanateri non siano pi\u00f9 considerati multitubercolati, alcuni scarsi resti descritti come ?\"Ferugliotherium\" apparterrebbero effettivamente a tale gruppo, e dimostrerebbero che un gruppo di multitubercolati visse nel Cretaceo superiore in Sudamerica.\nTassonomia.\nOrdine \u2020Gondwanatheria [Gondwanatheroidea ]"}
{"id": "1813318", "revid": "1305772", "url": "https://it.wikipedia.org/wiki?curid=1813318", "title": "Paul Jackson", "text": ""}
{"id": "1813319", "revid": "122579057", "url": "https://it.wikipedia.org/wiki?curid=1813319", "title": "Alwin Seifert", "text": "Biografia.\nAlwin Seifert era figlio di un imprenditore edile mentre la madre, nativa di una famiglia ugonotta, mor\u00ec alla sua nascita. Studi\u00f2 presso l'Universit\u00e0 di Monaco di Baviera dal 1909 al 1913 laureandosi in architettura e nel 1915 nel corso della prima guerra mondiale si arruol\u00f2 volontariamente prestando servizio nelle truppe ferroviarie con il grado di tenente. Nel 1932, pur non accettando tutte le sue teorie, ader\u00ec al nazismo diventando ben presto un alto esponente del NSDAP. Insegn\u00f2 architettura presso l'universit\u00e0 di Monaco di Baviera.\nSeifert, con i gerarchi Walter Darr\u00e9, Fritz Todt, e Rudolf Hess, \u00e8 considerato uno dei quattro \"nazisti ecologici\", cos\u00ec soprannominati per la loro speciale concezione nel metodo delle costruzioni stradali o architettoniche tendenti al pieno rispetto della natura. Difatti negli anni trenta del Novecento, precisamente dal 1933 al 1939, Seifert si occup\u00f2 della progettazione dell'intera rete autostradale tedesca, curando con attenzione l'inserimento del tracciato nel pieno rispetto del paesaggio, anche agrario.\nDal 1933, Seifert fu il principale collaboratore di Fritz Todt, il potente ministro degli armamenti, approvvigionamenti, ispettore generale delle strade tedesche e dal 1933 plenipotenziario alla costruzione della rete austostradale, riguardante le problematiche ambientali in quanto ricopriva il prestigioso incarico di Responsabile del Reich per il Paesaggio.\nSoprannominato \"\"Signor Madre Terra\" era considerato da Fritz Todt, secondo le cronache, come un fanatico ecologista in quanto sognava \"una conversione totale dalla tecnologia alla natura\"\".\nAutore di numerosi testi sulla progettazione del verde, Alwin Seifert mise sempre in risalto l'importanza delle aree naturali incontaminate, si oppose alle coltivazioni monocolturali, alla bonifica delle aree umide e all'uso della chimica in agricoltura.\nSeifert, con il ministro Walter Darr\u00e9, fu il promotore dell'organizzazione delle prime fattorie biologiche e, con Fritz Todt, propose energicamente una legge del Reich per la difesa della \"madre Terra\", legge che poi non fu approvata per la sola opposizione del Ministero dell'Economia che tendeva a tutelare l'attivit\u00e0 estrattiva mineraria.\nFu in relazione con l'architetto italiano Pietro Porcinai che conobbe nel 1938 a Berlino al Congresso Internazionale di Ortoflorofrutticoltura. Secondo lo storico Joachim Wolschke-Bulmahn, Seifert fu un fanatico antisemita e durante la seconda guerra mondiale prest\u00f2 servizio come ufficiale nelle SS distaccato presso il campo di concentramento di Dachau come \"Kr\u00e4utergarten\", diventando il responsabile dei servizi agricoli dei 211 ettari di campi e orti voluti dallo stesso Heinrich Himmler per la sperimentazione di una agricoltura biodinamica che potesse soddisfare le esigenze dell'esercito tedesco. Ebbe tra l'altro alle sue dirette dipendenze come \"capo giardiniere\" Franz Lippert. Anche per la ricercatrice dell'universit\u00e0 di Monaco, Daniella Siedl, Alwin Seifert ebbe notevoli responsabilit\u00e0 degli eccidi commessi nel campo di detenzione, difatti sotto la sua direzione morirono circa 400 prigionieri a causa delle misere condizioni di lavoro, costretti alla coltivazione in larga scala di piante medicinali. Distaccato in Italia dal giugno 1944 al 1945, fu impegnato nella lotta antipartigiana nel Veneto, sull'altipiano di Asiago, e nella direzione per l'organizzazione Todt del camuffamento dei ponti ferroviari.\nDopo la fine della guerra sub\u00ec un procedimento di denazificazione perch\u00e9 accusato di collaborazionismo con il partito nazista, ma assolto rientr\u00f2 in breve alla vita pubblica. Agli inizi degli anni sessanta visit\u00f2 l'Italia e si rec\u00f2 sull'altopiano di Cima Rest a Magasa per completare la sua ricerca sui tipici fabbricati rurali del nord Italia con copertura in paglia di frumento. Seifert fu il primo ricercatore a teorizzare in uno scritto che l'introduzione in Italia di questo metodo costruttivo fosse da addebitarsi alla presenza dei Goti o dei Longobardi.\nDal 1958 al 1963 fu eletto presidente dell'organizzazione ambientalista della \"Lega per la protezione della natura\" (Bund Naturschutz) della Baviera e il 20 aprile del 1961, con altre sedici personalit\u00e0, fu firmatario della \"Carta Verde di Mainau\", uno dei primi manifesti ambientalisti, con lo scopo di sensibilizzare l'opinione pubblica sull'importanza di un movimento politico per la conservazione dell'ambiente naturale."}
{"id": "1813320", "revid": "120322022", "url": "https://it.wikipedia.org/wiki?curid=1813320", "title": "Cartella esattoriale", "text": "La cartella esattoriale (o \u201ccartella di pagamento\u201d, come indicato in tutte le leggi della Repubblica Italiana), nel diritto tributario italiano, \u00e8 uno strumento, attraverso il quale la pubblica amministrazione italiana notifica l'avvenuta iscrizione a ruolo (titolo esecutivo) che permette all'Agenzia delle entrate-Riscossione di agire coattivamente nei confronti del contribuente per recuperare il credito vantato.\nDescrizione.\nLa cartella di pagamento \u00e8 l'atto che Equitalia ora Agenzia delle entrate-Riscossione invia ai contribuenti \u2013 per conto dei crediti vantati dagli enti impositori (Agenzia delle Entrate, Inps, Comuni, ecc.) \u2013 per informarli del fatto che i suddetti enti li hanno iscritti a ruolo. Vale la pena precisare che il ruolo (secondo l'art.10 del DPR 602/1973 e successive modificazioni) non \u00e8 altro che un elenco che ciascun Ente impositore compila, indicando i contribuenti (con nominativo e codice fiscale) e le somme che l'ente stesso, sulla base della propria documentazione, ritiene siano dovute. Eventuali errori contenuti nel ruolo (nei nomi, nelle omonimie, nell'errata imposizione del tributo o della somma) sono responsabilit\u00e0 di ciascun ente, mentre il concessionario si limita a consegnare le cartelle. Infatti, le eventuali proteste contro i tributi, sia verso l'annullamento totale, sia verso lo sgravio parziale, devono essere indirizzate direttamente all'ente impositore e non alla societ\u00e0 di riscossione. Ci\u00f2 si evince chiaramente nel testo della nuova cartella di pagamento, cos\u00ec come riformata dal 1\u00ba ottobre 2010.\nUna guida alla lettura della cartella di pagamento si pu\u00f2 trovare sul sito dell'agenzia Entrate riscossione; dov'\u00e8 disponibile anche un facsimile del documento nella forma stabilita dopo il 1\u00ba ottobre 2010, anche attraverso il confronto tra Equitalia e le associazioni di tutela dei consumatori.\nLe cartelle di pagamento, a partire da quella data, devono contenere una descrizione sintetica delle somme dovute, le istruzioni sul pagamento (dove, come ed entro quale scadenza), l'invito a provvedere entro 60 giorni, come e a chi richiedere la rateazione, le spiegazioni per proporre eventuali ricorsi, il nome del responsabile del procedimento di iscrizione a ruolo e di quello di emissione e di notifica della cartella.\nAll'atto della notifica della cartella esattoriale, il destinatario deve firmare per l'avvenuta ricezione. La ricevuta di ritorno costituisce prova con valore legale dell'avvenuto invio e ricezione della cartella, al pari di una raccomandata A/R.\nLa cartella esattoriale deve contenere, a pena di nullit\u00e0, il nome del responsabile e titolare del procedimento di riscossione, avverso il quale il destinatario pu\u00f2 presentare ricorso alla commissione tributaria e/ o all'organo giudiziario competente per il tributo richiesto dentro la cartella.\nIl contribuente deve proporre ricorso entro 60/ 40 o 30 (variabili in funzione del tributo) giorni dalla notifica, il termine \u00e8 perentorio.\nLa cartella esattoriale \u00e8 lo strumento mediante il quale un Agente per la Riscossione richiede il pagamento di una determinata somma di denaro per conto di un ente creditore. Il credito sotteso alla cartella pu\u00f2 derivare dal presunto omesso pagamento di tributi, imposte, #sanzioni amministrative, crediti lavorativi di natura previdenziale. A seconda della natura del credito, cambier\u00e0 il tipo di ricorso e di opposizione da redigere, ma soprattutto il giudice competente. Se la cartella deriva dal presunto omesso pagamento di verbali e violazioni al c.d.s, sar\u00e0 competente il Giudice di Pace, indipendentemente dal valore economico incorporato nella cartella. \nSe la cartella di pagamento riguarda il presunto omesso pagamento di imposte e tasse, sar\u00e0 di competenza delle Commissioni Tributarie Provinciali e Regionali (primo e secondo grado), territorialmente competenti. Se il credito sotteso invece, avr\u00e0 natura previdenziale, ossia avr\u00e0 per oggetto presunti crediti vantati , ad es. dall'INPS, o da altri istituti di previdenza, sar\u00e0 competente il tribunale, nella sezione Lavoro. A seconda della natura del credito sotteso alla cartella esattoriale, e di conseguenza del Giudice competente, saranno, diversi anche i termini per impugnare (30 - 40 - 60 giorni dalla notifica). (\"cit. https://www.facebook.com/ricorsieopposizioni/\")\nCaratteristiche.\nIl d.lgs. 26 febbraio 1999 n. 46 ha modificato la natura ed il regime della cartella esattoriale, attribuendole la natura esecutiva prima svolta dall'avviso di mora. Trascorsi i 60 giorni per presentare i ricorso, la cartella esattoriale ha forza di Titolo esecutivo ed \u00e8 opponibile al contribuente ai fini delle riscossione coatta del credito con provvedimenti quali il sequestro, pignoramento o espropriazione di un bene, il fermo amministrativo di un veicolo.\nLa cartella esattoriale deve contenere, a pena di nullit\u00e0, l'importo e il nome del funzionario responsabile del procedimento amministrativo. Anche se il contribuente dimostra in corso di giudizio che le precedenti notifiche non contenevano le informazioni relative alla modalit\u00e0 con i relativi estremi per il pagamento (n. conto corrente, IBAN, ecc.), questo non \u00e8 motivo di nullit\u00e0 della cartella esattoriale.\n, termine di prescrizione dei crediti relativi a tasse e imposte. L'amministrazione potrebbe ad esempio notificare cartelle esattoriali a fronte di pagamenti correttamente effettuati; se il contribuente non possiede pi\u00f9 tali ricevute, deve pagare una seconda volta.\nL'onere della prova.\nL'onere della prova \u00e8 in generale a carico del ricorrente, e anche per la contestazione di cartelle esattoriali \u00e8 sempre a carico del contribuente che propone ricorso.\nLa Corte Costituzionale ha pi\u00f9 volte censurato[\"tradurre dal legalese all'italiano :-p, \"] la distribuzione dell'onere della prova nelle norme fiscali. \nIn altre parole, non \u00e8 l'amministrazione a dover presentare ricorso per la riscossione del credito e dover provare che il contribuente ha eluso o evaso il fisco, ma \u00e8 il contribuente che deve proporre ricorso e dimostrare di essere in regola con i pagamenti. La normativa ammette, in questo modo, atti di limitazione del diritto costituzionale alla propriet\u00e0 privata e inviolabilit\u00e0 del domicilio, che non seguano un procedimento giudiziario. Infatti, l'amministrazione non \u00e8 tenuta al ricorso al giudice ordinario o altra magistratura \"prima\" della riscossione coatta del credito: se il contribuente non propone ricorso, l'amministrazione pu\u00f2 ottenere la firma \"a vista\" di un decreto ingiuntivo e degli atti successivi per la sua attuazione. \u00c8 parte dell'accertamento tributario il potere di ottenere l'esecuzione dell'atto anche senza l'intervento dell'autorit\u00e0 giudiziaria, per cui gli atti non impugnati vengono infatti iscritti a ruolo, consentendo l'inizio della procedura di riscossione coattiva.\nLa riscossione coatta del credito fra privati e pubblica amministrazione ha natura radicalmente diversa rispetto alla disciplina che regola i rapporti fra due soggetti privati. Prima di firmare un provvedimento per la riscossione coattiva, un giudice terzo deve accertare l'esistenza del credito, in concreto deve convocare e garantire diritto di replica alla controparte, motivare la decisione con delle prove. Nei rapporti con la pubblica amministrazione, queste garanzie costituzionali non sono vincolanti per gli atti successivi, sono una facolt\u00e0 del contribuente che pu\u00f2 non proporre ricorso e non avvalersene. Possono non essere garantite per vizi di natura meramente formale, ad esempio se il ricorso \u00e8 presentato oltre i 60 giorni, oppure presenta vizi di forma che fanno rigettare la domanda e scadere il termine.\nInoltre, nei rapporti fra privati l'onere della prova \u00e8 a carico del creditore, diversamente da quanto accade fra amministrazione e contribuente."}
{"id": "1813321", "revid": "1594727", "url": "https://it.wikipedia.org/wiki?curid=1813321", "title": "Giancarlo Pontiggia", "text": "Biografia.\nPontiggia ha frequentato la Facolt\u00e0 di Lettere presso l'Universit\u00e0 degli Studi di Milano, e si \u00e8 laureato con una tesi sulla poesia di Attilio Bertolucci. \nDal 1977 al 1981 \u00e8 stato redattore della rivista di poesia \u00abNiebo\u00bb ed in collaborazione con Enzo Di Mauro ha curato nel 1978, per l'editore Feltrinelli,\" La parola innamorata. Poeti nuovi\". \nHa tradotto dal francese, tra molte altre opere, \"La nouvelle Justine\" di de Sade, le \"Bagatelle per un massacro\" di C\u00e9line, le varie versioni del \"Fauno\" di Mallarm\u00e9, \"La bambina dell'oceano\" di Supervielle, \"Charmes\" e \"Il mio Faust\" di Paul Val\u00e9ry.\nVerso la fine del 1980 il suo interesse si \u00e8 spostato ai classici con la traduzione delle \"Olimpiche\" di Pindaro, La congiura di Catilina di Sallustio e l'opera di Rutilio Namaziano.\nLe sue poesie, i suoi saggi e gli studi da lui compiuti sulla teoria poetica sono stati pubblicati su numerose riviste e antologie.\nNel 1998, con la raccolta poetica \"Con parole remote\" pubblicata da Guanda, ha ottenuto il Premio Internazionale Eugenio Montale 1998. \nInsegna letteratura latina e italiana presso un liceo milanese e collabora come critico letterario al quotidiano \"Avvenire\". Ha scritto un manuale scolastico di letteratura e testi latini edito da Principato Editore. \nInsieme a Paolo Lagazzi \u00e8 l'autore del manifesto per una nuova critica \"I volti di Hermes\" che \u00e8 stato pubblicato sul n.209 dell'ottobre 2006 della rivista \"Poesia\" dell'editore Crocetti.\nSempre con Lagazzi \u00e8 il responsabile della Sezione Letteratura Italiana della rivista \"Ali\" (Edizioni del Bradipo), diretta da Gian Ruggero Manzoni, e della rivista \"Poesia e Spiritualit\u00e0\", diretta da Donatella Bisutti.\nRiconoscimenti letterari.\nPer \"Con parole remote\"\nPer \"Bosco del tempo\"\nPer \"Il moto delle cose\""}
{"id": "1813322", "revid": "44876", "url": "https://it.wikipedia.org/wiki?curid=1813322", "title": "Antonio Pigino", "text": "Carriera.\nPigino inizi\u00f2 a prendere confidenza con il pallone all'et\u00e0 di nove anni, giocando nella Trinese. Diciannovenne ebbe il primo impegno di un certo livello, in Serie D, militando nelle file della Pro Molare per poi passare all', trovando come compagno di squadra Giancarlo Antognoni.\nIl lo acquist\u00f2 nel 1973-1974, inizialmente come terzo portiere dietro il veterano Franco Sattolo, promuovendolo l'anno successivo a prima riserva di Luciano Castellini. Un infortunio al menisco del titolare permise al giovane estremo torinese di debuttare nella massima serie in occasione del derby d'andata contro la , terminato con il risultato di parit\u00e0 (0-0).\nIn quella stagione totalizz\u00f2 6 presenze destando una buona impressione, ciononostante la societ\u00e0 granata scelse di cederlo alla , preferendo acquistare come vice di Castellini l'esperto Romano Cazzaniga. A San Benedetto del Tronto Pigino rimase fino al 1981-1982, quando venne ceduto alla .\nChiuse la carriera nella , dopo una stagione nell', per intraprendere quella di allenatore. Ha guidato, fra le altre, le squadre \"Primavera\" di e Torino, club questo ultimo di cui \u00e8 stato anche responsabile dell'area tecnica."}
{"id": "1813323", "revid": "287204", "url": "https://it.wikipedia.org/wiki?curid=1813323", "title": "Storia del Niger", "text": "Circa 6000 anni fa i vasti altipiani del Niger settentrionale erano verdi pascoli che davano da vivere a cacciatori, a pastori e a una ricca fauna. Intorno al 2500 a.C. il Sahara inizi\u00f2 a inghiottire questa regione e i suoi fiumi, costringendo le popolazioni a migrare verso sud. Ben poco \u00e8 rimasto di questo fiorente passato, a parte le splendide pitture rupestri neolitiche che si possono vedere nel massiccio dell'A\u00efr. Alla fine del I millennio a.C., le popolazioni della regione avevano appreso le tecniche di lavorazione dei metalli e sviluppato complesse organizzazioni sociali e forme di commercio.\nI grandi imperi dell'Africa occidentale.\nCrocevia del lucroso commercio trans-sahariano (oro, sale e schiavi), un tempo l'arido territorio del Niger accoglieva alcuni dei grandi imperi dell'Africa occidentale. Tra questi l'impero di Kanem-Borno, che fior\u00ec intorno al Lago Ciad tra il X e XI secolo, rimanendo una potenza significativa fino all'Ottocento. Tra il XIV e il XV secolo il Niger occidentale fu controllato dall'impero islamico del Mali, ma all'inizio del Cinquecento cadde in mano al potente impero di Songha\u00ef, che avrebbe poi dominato gran parte del Niger centrale fino alla fine del secolo.\nPrima dell'arrivo degli europei ebbero un ruolo molto importante anche i tuareg, migrati a sud nella zona del massiccio dell'A\u00efr durante l'XI secolo e dove agli inizi del XV secolo emerse il sultanato di Agadez, gli hausa e i kanouri, che dopo essere stati costretti a fuggire dalla Nigeria nel XVII secolo fondarono il potente stato di Damagaram.\nL'epoca precoloniale.\nPur essendo stato abolito intorno al 1850 in quasi tutta l'Africa occidentale, il commercio degli schiavi continu\u00f2 a fiorire nel Niger e nel Ciad. Forte di un esercito di 12.000 uomini, il sultano di Zinder non aveva grandi difficolt\u00e0 ad attaccare i villaggi del suo regno per catturarne gli abitanti e venderli come schiavi, riuscendo in questo modo a mantenere le sue 300 mogli e i suoi numerosi figli.\nAgadez, in passato un importante centro per il commercio dell'oro, fu penalizzata dallo spostamento dei traffici commerciali dal Sahara ai porti costieri controllati dai portoghesi; la sua popolazione diminu\u00ec, passando da 30.000 abitanti nel 1450 a meno di 3000 all'inizio del XX secolo. Con il declino del commercio dell'oro il valore del sale aument\u00f2. Estratto dai depositi nelle remote oasi del deserto che erano in mano ai nomadi tuareg, il sale era cos\u00ec raro che spesso nei mercati un'oncia di sale veniva venduta allo stesso prezzo di un'oncia di oro. Il commercio del sale permise alle enormi carovane di cammelli del Sahara di sopravvivere: fino al 1906 una carovana composta da 20.000 cammelli partiva da Agadez per andare a prendere il sale a Bilma, un'oasi situata 610\u00a0km pi\u00f9 a est.\nL'epoca coloniale.\nI francesi entrarono in scena alla fine del XIX secolo e incontrarono una resistenza pi\u00f9 accanita di quanto si fossero aspettati. Insoddisfatti della situazione, i francesi inviarono in breve tempo la spedizione punitiva Voulet-Chano\u00eene, che mise a ferro e fuoco gran parte del Niger meridionale nel 1898-99. Il massacro di Birni N'Konni \u00e8 uno degli episodi pi\u00f9 vergognosi della storia coloniale francese. Sebbene le rivolte dei tuareg nel nord continuassero, culminando nell'assedio di Agadez nel 1916-1917, il controllo francese sul territorio era ormai assicurato.\nLa dominazione francese non fu clemente con il Niger. L'amministrazione coloniale favor\u00ec il potere dei capi locali, arrivando addirittura a incoraggiarne gli abusi come mezzo per mantenere un controllo effettivo. L'imposizione del franco francese (moneta con cui si pagavano le tasse) indusse molti agricoltori a cercare lavoro nelle citt\u00e0. Il passaggio forzato da un'agricoltura di sussistenza a colture commerciali consolid\u00f2 ulteriormente il dominio francese, spostando i commerci verso i mercati costieri controllati dalle potenze europee e causando l'abbandono delle tradizionali piste trans-sahariane. La coltivazione a maggese, che fino ad allora aveva contribuito a preservare il fragile equilibrio ecologico, fu sostituita dallo sfruttamento intensivo della terra, i cui effetti si vedono ancora oggi nell'inarrestabile avanzata del Sahara.\nLa Francia non invest\u00ec molte risorse nel Niger: nel 1960, anno in cui il paese ottenne l'indipendenza, solo 14 dei 1032\u00a0km di strade asfaltate costruite nell'Africa occidentale dai francesi si trovavano in Niger.\nL'indipendenza.\nNel 1958 Charles de Gaulle offr\u00ec alle 12 colonie francesi dell'Africa occidentale la scelta tra l'autogoverno nell'ambito di un'unione francese e l'indipendenza immediata. Centinaia di migliaia di voti andarono convenientemente perduti consentendo alla Francia di dichiarare che il Niger desiderava rimanere nella sfera d'influenza francese.\nDjibo Bakari e il partito radicale Sawaba avviarono una campagna a sostegno della piena indipendenza e il governo, infuriato, reag\u00ec mettendo fuori legge il partito e mandando Bakari in esilio. In questo modo Hamani Diori, leader del Parti Progressiste Nig\u00e9rien (PPN), fu l'unico candidato alla presidenza quando nel 1960 venne concessa l'indipendenza.\nIl repressivo governo monopartitico di Diori mantenne stretti legami con la Francia e il presidente sopravvisse a diversi tentativi di colpo di stato prima della grande siccit\u00e0 che colp\u00ec la regione del Sahel tra il 1968 e il 1974, quando nelle case di alcuni ministri furono scoperte ingenti scorte alimentari. Questa fu l'ultima goccia: il tenente colonnello Seyni Kountch\u00e9 rovesci\u00f2 il regime di Diori con un sanguinoso colpo di stato e, una volta divenuto presidente, instaur\u00f2 un governo militare.\nDopo l'indipendenza.\nKountch\u00e9 e il Niger ebbero il proverbiale colpo di fortuna nel 1968, quando vennero scoperti giacimenti di uranio nei pressi di Arlit. Tra il 1974 e il 1979 il prezzo dell'uranio sul mercato quintuplic\u00f2, permettendo la realizzazione di alcuni ambiziosi progetti, tra cui la costruzione della \u00abstrada dell'uranio\u00bb per Agadez e Arlit. Ma la situazione era tutt'altro che rosea: il costo della vita aumentava vertiginosamente e i pi\u00f9 poveri stavano peggio che mai.\nAll'inizio degli anni '80 le entrate dello stato provenienti dal commercio dell'uranio precipitarono e il boom edilizio si arrest\u00f2; a ci\u00f2 si aggiunse, nel 1983, un grave periodo di siccit\u00e0 e per la prima volta nella storia a noi nota il Fiume Niger si prosciug\u00f2. Grazie alla sua reputazione di uomo onesto, Kountch\u00e9 riusc\u00ec a superare la crisi dovuta al malcontento, sfociato tra l'altro in un terzo tentativo di colpo di stato, ma nel 1987 mor\u00ec per un tumore al cervello e fu sostituito dal delfino che egli stesso aveva scelto, Ali Sa\u00efbou.\nSa\u00efbou diede immediatamente il via a una serie di cambiamenti. Nel 1989 form\u00f2 una nuova organizzazione politica, il Mouvement National pour une Soci\u00e9t\u00e9 de D\u00e9veloppement (MNSD), ma al tempo stesso mantenne il bando sui partiti politici introdotto da Kountch\u00e9. Quindi si present\u00f2 come unico candidato alle elezioni presidenziali (nell'interesse dell'unit\u00e0 nazionale, ovviamente!) che, naturalmente, vinse.\nLa popolazione del Niger era ben consapevole dei cambiamenti politici che avvenivano in tutta l'Africa occidentale e nel 1990 ci furono dimostrazioni studentesche di massa e scioperi dei lavoratori in segno di protesta contro la democrazia fittizia di Sa\u00efbou. All'universit\u00e0 di Niamey la polizia apr\u00ec il fuoco sui manifestanti uccidendo diverse persone. Lo scalpore suscitato da questo atto costrinse il riluttante Sa\u00efbou a convocare una conferenza nazionale nel 1991, durante la quale venne formato un governo ad interim che guid\u00f2 il paese fino alle elezioni pluripartitiche del 1993, vinte da Mahamane Ousmane, il primo capo di stato del paese di etnia hausa.\nIl governo democratico di Ousmane ebbe vita breve. Una giunta militare guidata dal colonnello Ibrahim Bare Mainassara mise in atto un colpo di stato nel gennaio del 1996. Le elezioni che si tennero nel luglio di quell'anno furono vinte da Mainassara - un risultato ovvio, visto che il colonnello aveva sciolto la commissione per le elezioni indipendenti e confinato agli arresti domiciliari i suoi principali oppositori.\nNel 1999, durante un periodo di grave ristagno dell'economia in cui dilagavano gli scioperi, il comandante della guardia presidenziale assassin\u00f2 Mainassara. Il primo ministro descrisse la morte del presidente, senza alcuna apparente ironia, come uno \u00absfortunato incidente\u00bb. L'autore del colpo di stato, il maggiore Daoud Mallam Wanke, si mise subito all'opera per ripristinare la democrazia e verso la fine del 1999 si tennero elezioni pacifiche. Mamadou Tandja venne eletto con oltre il 59% dei voti. Nell'assemblea nazionale, composta da 113 membri (solo uno dei quali \u00e8 una donna), Mamadou ha formato una coalizione di maggioranza con i sostenitori del precedente presidente Ousmane.\nIl Niger oggi.\nIl presidente Tandja fu riconfermato nel 2004. L'aggravarsi della situazione economica, anche per la discesa del prezzo dell'uranio e nel 2005 per una grave siccit\u00e0 e un'invasione di cavallette, ha riacceso la tensione sociale e politica, e nel 2007 \u00e8 riesploso anche il conflitto con i tuareg. Nel 2009 Tandja ha sciolto il Parlamento che contrastava il suo tentativo di modificare la costituzione per potersi candidare a un terzo mandato e indisse nuove elezioni, cui le opposizioni non parteciparono; nel febbraio 2010 \u00e8 stato deposto da un colpo di stato militare diretto dal generale Salou Djibo, ed \u00e8 stato nominato primo ministro Mahamadou Danda, cui nell'aprile 2011 \u00e8 subentrato Brigi Rafini. Nell'aprile dello stesso anno \u00e8 stato eletto presidente Mahamadou Issoufou, principale leader dell'opposizione, che alle consultazioni presidenziali del febbraio 2016 ha ricevuto il 48,41% delle preferenze contro il 17,4% aggiudicatosi dallo sfidante Hama Amadou, con il quale si sarebbe dovuto confrontare al ballottaggio nel mese di marzo; ma Amadou ha annunciato il suo ritiro denunciando irregolarit\u00e0, aprendo di fatto il campo a Issoufou per una seconda rielezione. Al secondo turno Issoufou \u00e8 stato riconfermato nella carica con il 92,4% dei suffragi. Un tentativo di colpo di stato ha avuto luogo la notte tra il 30 e il 31 marzo 2021, pochi giorni prima dell'inaugurazione di Mohamed Bazoum, presidente eletto. Il 2 aprile 2021, Mohamed Bazoum ha prestato giuramento e si \u00e8 insediato."}
{"id": "1813324", "revid": "92723", "url": "https://it.wikipedia.org/wiki?curid=1813324", "title": "Deltatheridium pretritubercolare", "text": "Il deltateridio (gen. Deltatheridium) era un mammifero primitivo, vissuto nel Cretaceo superiore (circa 75 milioni di anni fa). I suoi resti sono stati ritrovati in Mongolia e in Kazakistan. \u00c8 considerato uno dei pi\u00f9 antichi metateri, vicino all'origine dei marsupiali.\nDescrizione.\nLungo circa 20 centimetri, il deltateridio doveva essere un predatore di insetti e probabilmente si cibava anche di piccoli rettili e di carcasse, utilizzando i suoi aguzzi canini. Anche i molari erano taglienti, ad indicare una dieta prettamente carnivora. Oltre ad avere una formula dentaria simile a quella dei marsupiali per quanto riguarda i denti post-canini (tre premolari e quattro molari), \"Deltatheridium\" assomigliava ai marsupiali anche nella sostituzione solo dell'ultimo premolare e nell'angolo mandibolare ricurvo. I molari superiori possiedono una piattaforma stilare molto ampia con alcune cuspidi. Al contrario dei marsupiali primitivi, tuttavia, alcune cuspidi stilari erano molto sviluppate, i talonidi dei molari erano stretti, l'ipoconulide e l'entoconide non erano appaiati e l'ultimo molare sia superiore che inferiore era vestigiale. Inoltre, vi era un incisivo in meno sia nella mascella che nella mandibola.\nClassificazione incerta.\nScoperto per la prima volta all'inizio del secolo scorso, il deltateridio \u00e8 stato a lungo considerato troppo primitivo per essere incluso nei metateri o negli euteri; per questo animale (e altri a esso simili) nel 1956 Patterson coni\u00f2 la definizione \u201cTheria of metatherian/eutherian grade\u201d, per indicare la situazione di incertezza che queste forme presupponevano.\nRecentemente, tuttavia, ulteriori ritrovamenti di \"Deltatheridium\" hanno aiutato a far luce sulla vera natura di questo animale. Alcune caratteristiche del deltateridio hanno fatto supporre i paleontologi che questo mammifero fosse un marsupiale primitivo: ad esempio la presenza di un grande processo osseo presente nella parte posteriore della mandibola, che serviva per ancorare i muscoli masticatori, e anche una particolare tipologia di aperture nel cranio per permettere la circolazione del sangue.\nUn teschio appartenente a un esemplare giovane, rinvenuto nel giacimento di Ukhaa tolgod, riveste una notevole importanza perch\u00e9 quando l'animale mor\u00ec la sua dentizione definitiva stava appena incominciando ad emergere; in questo modo \u00e8 stato possibile osservare la crescita dei denti. Al contrario di ogni altro gruppo di mammiferi, i marsupiali sostituiscono solo un dente dopo la nascita, l'ultimo premolare; il giovane deltateridio mostra lo stesso tipo di sostituzione dentaria.\nIl ritrovamento di \"Deltatheridium\" in Asia Centrale, cos\u00ec come recenti scoperte dalla Cina (\"Sinodelphys\"), suggeriscono che i marsupiali si siano evoluti in Asia, anche se al giorno d'oggi sono del tutto scomparsi in questo continente e sono presenti solo in America e in Australia. \nLe caratteristiche di \"Deltatheridium\" indicano che questo animale non era un marsupiale in senso stretto, ma che rappresentava un clade indipendente di mammiferi metateri (Deltatheroidea) che, insieme ad altre forme come \"Asiatherium\", si svilupparono in Asia nel corso del Cretaceo. \u00c8 inoltre possibile che questi animali fossero un gruppo di mammiferi teri appena al di fuori del gruppo Metatheria + Eutheria (Luo et al., 2002).\nAl genere \"Deltatheriudium\" sono state ascritte due specie: la specie tipo, e anche la meglio conosciuta, \u00e8 Deltatheriudium pretrituberculare, proveniente dalla Mongolia; \"D. nessovi\" \u00e8 invece basato su un molare proveniente dal Kazakistan."}
{"id": "1813327", "revid": "119991", "url": "https://it.wikipedia.org/wiki?curid=1813327", "title": "Convento di Monte di Muro", "text": ""}
{"id": "1813330", "revid": "295403", "url": "https://it.wikipedia.org/wiki?curid=1813330", "title": "Central Florida Kraze", "text": "Il Central Florida Kraze \u00e8 una societ\u00e0 calcistica statunitense fondata nel 1998 e che milita nella Premier Development League (PDL).\nIn origine il nome della squadra era Central Florida Lionhearts, ma venne modificato appena un anno dopo la nascita del club.\nIl Kraze gioca le gare interne di campionato al Seminole Soccer Complex di Sanford (Florida), cittadina a meno di 50\u00a0km da Orlando.\nNel 2004 il Central Florida Kraze ha vinto la PDL, unico risultato rilevante nella sua storia decennale.\nNel novembre 2011 \u00e8 stata acquisita dall'Orlando City, che ne ha fatto la propria squadra under 23."}
{"id": "1813331", "revid": "339392", "url": "https://it.wikipedia.org/wiki?curid=1813331", "title": "Reopeptici", "text": ""}
{"id": "1813334", "revid": "15756", "url": "https://it.wikipedia.org/wiki?curid=1813334", "title": "Battaglia di Palestro", "text": "La battaglia di Palestro \u00e8 un episodio della seconda guerra di indipendenza italiana. Fu combattuta il 31 maggio 1859 a Palestro e fu preceduta da uno scontro minore il giorno prima.\nLe truppe piemontesi di re Vittorio Emanuele II di Savoia il 30 maggio 1859 conquistarono Palestro e alcuni comuni vicini presso Vercelli. Il loro scopo era quello di coprire un'ampia manovra dell\u2019esercito francese alleato, comandato da Napoleone III di Francia, che si svolgeva pi\u00f9 a nord e che puntava su Milano. Il giorno seguente gli austriaci del generale Fredrick Zobel tentarono di riconquistare le posizioni perdute e furono respinti presso Palestro dalla 4\u00aa Divisione piemontese di Enrico Cialdini efficacemente supportata dal 3\u00ba Reggimento Zuavi francese. La vittoria franco-piemontese del 31 maggio aument\u00f2 il disorientamento degli austriaci e consent\u00ec a Napoleone III di attuare la sua manovra verso Milano.\nLe due battaglie, quella del 30 e quella del 31 maggio, costituiscono un unico evento bellico. Tuttavia la storiografia definisce come battaglia di Palestro solo quella decisiva del 31.\nDa Montebello a Palestro.\nIl 20 maggio 1859 la fanteria francese, appoggiata dalla cavalleria piemontese, aveva fermato e respinto una disordinata azione di ricognizione armata austriaca nella battaglia di Montebello. Da questa localit\u00e0 le forze del generale austriaco Ferenc Gyulay si sarebbero dovute spingere fino alla non lontana Voghera, ma furono costrette a ripiegare.\nA seguito di questo che fu il primo scontro della guerra, il comandante delle forze franco-piemontesi, l\u2019imperatore francese Napoleone III, dopo una serie di ordini e contrordini, il 26 maggio decise una grande manovra aggirante dell\u2019ala destra dell\u2019esercito nemico da nord. L\u2019azione si doveva svolgere in senso orario da Montebello lungo il Sesia per Vercelli e Novara a proseguire verso est su Milano. Ma per consentire ai francesi di effettuare questa manovra, 4 delle 5 divisioni piemontesi (1\u00aa, 2\u00aa, 3\u00aa e 4\u00aa) avrebbero dovuto impegnare gli austriaci presso Vercelli.\nCos\u00ec, mentre Giuseppe Garibaldi a capo di oltre 3.000 volontari precedeva la manovra francese passando il Ticino gi\u00e0 il 23 maggio, il 27 l\u2019esercito franco-piemontese si mosse. Sfruttando per la prima volta la ferrovia in una vasta operazione di trasferimento di truppe, i soldati percorsero in treno circa cento chilometri e furono fatti scendere a Vercelli, da dove proseguirono a piedi.\nSull\u2019altro fronte, il comandante della 2\u00aa Armata austriaca, Gyulai, si trovava in difficolt\u00e0, poich\u00e9 la sua situazione strategica vacillava. In Toscana erano infatti sbarcati i francesi del principe Giuseppe Napoleone provocando la fuga del granduca Leopoldo e il passaggio della Toscana alla causa sabauda. Ci\u00f2 lo aveva costretto a stanziare un Corpo d\u2019armata lungo il medio corso del Po a difesa della sua ala sinistra (lo schieramento austriaco era disposto in Lombardia rivolto verso sud-ovest). Inoltre, il pericolo di un altro sbarco francese, questa volta in Adriatico, lo costringeva a tenere bloccato un Corpo d\u2019armata in Istria. E per finire Gyulai dovette inviare un\u2019intera divisione, quella del generale Karl von Urban, contro Garibaldi, mentre un terzo di tutte le sue forze erano mobilitate per fare fronte ad eventuali moti rivoluzionari.\nGli errori di valutazione di Gyulai.\nNello stesso tempo in cui Garibaldi avanzava con i suoi cacciatori delle Alpi oltre il Sesia e il Ticino appena a sud delle montagne, Gyulai pens\u00f2 che Napoleone III avrebbe attaccato a sud forzando il Po a Frassineto (poco a est di Casale Monferrato) e a Valenza. I francesi invece stavano iniziando la loro manovra pi\u00f9 a nord, protetti prima dal Po e poi dal Sesia, superato il quale presso Vercelli avrebbero cominciato l\u2019aggiramento dell'ala destra austriaca. Da ci\u00f2 l'importanza dell'azione di copertura affidata ai piemontesi che avrebbero dovuto impegnare e bloccare gli austriaci al centro e consentire l'aggiramento francese.\nCos\u00ec, tra il 29 e il 30 maggio 1859 le 4 divisioni comandate da re Vittorio Emanuele II passarono il Sesia e si disposero per lo scontro. La 1\u00aa Divisione si diresse su Casalino (tra Vercelli e Novara), la 2\u00aa pi\u00f9 a sud su Confienza (a est di Vercelli), la 3\u00aa su Vinzaglio (poco a sud ovest) e la 4\u00aa su Palestro (ancora pi\u00f9 a sud). La 5\u00aa Divisione piemontese, invece, stanziava di riserva nella zona di Frassineto, proprio dove gli austriaci si aspettavano partisse l\u2019offensiva nemica.\nNonostante questo grande movimento di truppe nemiche non passasse inosservato, gli austriaci ritenevano ancora che l\u2019attacco principale sarebbe stato sferrato da Casale Monferrato e da Frassineto (sulla sponda destra del Po) in direzione di Candia. Tutto questo trambusto pi\u00f9 a nord, secondo Gyulai e il comandante del 7\u00ba Corpo di Friedrich Zobel non era altro che una manovra diversiva nemica. Per precauzione, comunque, nella notte tra il 29 e il 30 Gyulai si spost\u00f2 in una posizione pi\u00f9 avanzata e centrale, trasferendosi con il suo capo di stato maggiore, Franz Kuhn von Kuhnenfeld, da Garlasco a Mortara.\nLa conquista piemontese di Palestro.\nAzione dimostrativa o no, i movimenti piemontesi sul Sesia cominciarono a insospettire Gyulai che la mattina del 30 maggio 1859 decise di vederci pi\u00f9 chiaro ordinando a due divisioni, una del 7\u00ba Corpo e una del 2\u00b0 di attaccare il nemico sul fiume. Intanto la 4\u00aa Divisione piemontese del generale Enrico Cialdini raggiungeva da nord Palestro occupata dagli austriaci.\nPalestro si trova in posizione strategica sopra un altopiano che emergeva in una zona di canali e risaie. Da nord una sola strada raggiungeva il paese, attraverso il ponte della Roggia Gamara, che era un fossato che comunicava con il Sesia. Proprio su questo ponte si trovava una postazione austriaca, mentre l\u2019area del paese era difesa da una brigata di fanteria e una batteria di cannoni. Cialdini prese il ponte con i bersaglieri e lanci\u00f2 su Palestro due dei loro battaglioni: uno a destra e l\u2019altro a sinistra del villaggio. Al centro, sulla strada, attiv\u00f2 una sezione di artiglieria e due squadroni del Reggimento di cavalleria \u201cAlessandria\u201d. Immediatamente si accese un intenso fuoco di artiglieria al centro e di fucileria a destra; al che Cialdini rinforz\u00f2 sia il centro inviando altri cannoni, che le ali impiegando i battaglioni del 9\u00ba Reggimento della Brigata \u201cRegina\u201d. Pi\u00f9 indietro, pronte a intervenire, le rimanenti forze della brigata e l\u2019altra brigata, la \u201cSavona\u201d, di cui era composta la divisione.\nSulla destra dello schieramento piemontese si ebbero gli scontri pi\u00f9 cruenti; precisamente presso la posizione fortificata della Fornace, conquistata la quale gli uomini di Cialdini penetrarono nella zona occidentale del paese (attaccavano da nord). Nel centro abitato la superiorit\u00e0 numerica dei piemontesi ebbe la meglio sui pochi austriaci che si batterono strenuamente. Inizialmente infatti difendeva Palestro un solo battaglione e mezzo del 53\u00ba Reggimento \u201cArciduca Leopoldo\u201d della Brigata del generale Leopold von Weigl della 6\u00aa Divisione di Karl Clemens Lilia von Westegg. Ma unit\u00e0 del 22\u00ba Reggimento \u201cWimpffen\u201d della brigata del generale Ferdinand Anton von Dondorf della stessa divisione furono inviate subito di rinforzo. All'arrivo di queste nuove truppe Cialdini fu costretto a impiegare tutte le sue forze: lanci\u00f2 sulla strada la cavalleria appoggiata dall'artiglieria e ai due lati la riserva del 9\u00ba Reggimento e tutto il 10\u00b0 della \u201cRegina\u201d che attacc\u00f2 alla baionetta. Ci\u00f2 che port\u00f2, dopo una valorosa resistenza, a un ripiegamento ordinato degli austriaci. Appena fuori Palestro per\u00f2 gli uomini di Gyulai si trovarono a contatto con la Brigata \u201cSavona\u201d, per cui la ritirata si trasform\u00f2 quasi in una fuga verso Robbio (a sud est di Palestro). Poco lontano, mentre accadeva tutto questo, si combatteva analogamente per la conquista di Vinzaglio e Confienza. Alla fine del 30 i tre villaggi erano nelle mani dei piemontesi.\nLa battaglia del 31 maggio.\nCi si aspettava a questo punto un contrattacco austriaco per la ripresa della testa di ponte sulla riva sinistra del Sesia (cio\u00e8 la sponda est, dato che il fiume scorre da nord verso sud). Anzi, in campo alleato lo si sperava, dato che bisognava dare il tempo al grosso dell\u2019esercito francese di attuare la sua manovra da nord. Cos\u00ec la sera del 30 maggio 1859 alla 4\u00aa Divisione di Cialdini si aggiunse il 3\u00ba Reggimento Zuavi francese del colonnello Bertrand de Chabron (1806-1889). Intanto, proprio all\u2019altezza di Palestro, il Genio di Napoleone III aveva fatto costruire due ponti di barche per favorire le manovre delle unit\u00e0 alleate.\nGli schieramenti e l\u2019attacco austriaco.\nLa mattina del 31, di fronte agli austriaci, i piemontesi schieravano la 4\u00aa Divisione di Cialdini che aveva preso il giorno prima Palestro e che occupava il centro del paese con una brigata. La appoggiava il 3\u00ba Reggimento Zuavi francese accampato poco a sud tra il Sesia e il canale della Cascina. Nelle file degli alleati, quindi, circa 11.000 uomini avrebbero contrastato l'assalto austriaco su Palestro. Tuttavia, pronte a dare manforte, erano le altre unit\u00e0 piemontesi schierate a nord est di Plaestro: la 1\u00aa Divisione del generale Angelo Bongiovanni di Castelborgo, la 2\u00aa di Manfredo Fanti e la 3\u00aa di Giovanni Durando. Quanto ai francesi, essi erano pronti a intervenire sulla sponda destra del Sesia con il 3\u00ba Corpo del generale Fran\u00e7ois de Canrobert. Considerando che il Corpo di Zobel poteva contare al massimo su 13.000 uomini, sussisteva un leggero vantaggio numerico delle forze austriache su Palestro, ma una schiacciante superiorit\u00e0 degli alleati nell\u2019area.\nNonostante ci\u00f2, Zobel, la mattina del 31 decise di riconquistare i tre avamposti perduti e alle ore 10 mosse da Robbio al comando di 11.000 uomini suddivisi in 4 brigate. Due brigate furono fatte avanzare al centro, un\u2019altra verso nord ovest e l\u2019ultima verso sud ovest. Le due brigate centrali erano comandate rispettivamente dai generali Dondorf (che aveva gi\u00e0 partecipato allo scontro del giorno prima) e Rudolf von Koudelka (1810-1871), per complessivi 5.800 uomini e 14 cannoni. Verso nord si mosse la brigata del generale Weigl (anch\u2019essa entrata a contatto con il nemico il giorno prima) e verso sud la brigata del generale Anton Szab\u00f3 (1803-1869).\nVittorio Emanuele e il 3\u00ba Reggimento Zuavi.\nAl cannoneggiamento austriaco del ponte sul fiume Sesia e al tentativo della brigata Szab\u00f3 di aggirare da sud Palestro, gli zuavi, accampati sulla sponda sinistra del fiume, guadarono il canale della Cascina e assaltarono il nemico alla baionetta catturando subito tre cannoni. Vittorio Emanuele II, di fronte a questo spettacolo, si port\u00f2 fra loro incitando tutte le truppe all\u2019assalto. Ma visto il pericolo a cui si esponeva il sovrano, i francesi cercarono di trattenerlo. Il re di Sardegna, invece, spron\u00f2 il suo cavallo e si port\u00f2 all\u2019assalto con i bersaglieri di Cialdini e gli zuavi. Nonostante la locale superiorit\u00e0 numerica degli austriaci, altri due cannoni furono presi dai francesi nell\u2019azione pi\u00f9 cruenta: l\u2019assalto al ponte della Brida, sopra il quale gli uomini della brigata di Szab\u00f3 si stavano ritirando. A vittoria avvenuta gli zuavi proclamarono re Vittorio Emanuele II loro caporale d\u2019onore.\nIl contrattacco piemontese al centro.\nLa brigata austriaca del generale Szab\u00f3 fu cos\u00ec sbaragliata e uguale sorte subirono le altre tre. L\u2019esempio di Vittorio Emanuele rinvigor\u00ec le truppe piemontesi che contrattaccarono le colonne austriache. Dopo un leggero sbandamento iniziale dei piemontesi, infatti, le due brigate centrali di Zobel furono respinte dalla 4\u00aa Divisione di Cialdini, della quale, due battaglioni del 16\u00ba Reggimento, il 15\u00ba Reggimento della Brigata \u201cSavona\u201d oltre al 9\u00b0 e al 10\u00b0 della \u201cRegina\u201d del generale Bernardino di Villamarina e al 7\u00ba Battaglione d\u2019artiglieria \u00absi superarono per il coraggio dei loro brillanti attacchi, dieci volte rinnovati con un\u2019eroica perseveranza\u00bb. Completarono l\u2019opera i cavalleggeri del Reggimento \u201cAlessandria\u201d che caricarono gli austriaci sbaragliati, di cui 400 furono catturati. Quanto a Vittorio Emanuele, una fonte coeva francese ne parla in termini esaltanti: \u00aball\u2019apice della mischia, il re di Piemonte si fece ammirare per la sua calma non meno che per il suo coraggio. Al centro della battaglia, impassibile e invincibile (sic) nel mezzo di una spaventosa pioggia di colpi che cadeva attorno a lui, egli non cess\u00f2 di dirigere i movimenti delle sue truppe con un sangue freddo meraviglioso\u00bb. Contemporaneamente, pi\u00f9 a nord, la brigata di Weigl in manovra aggirante, fu bloccata e ricacciata indietro da una brigata della 2\u00aa Divisione del generale Fanti. Alle 14 tutto era finito. Nonostante le sue truppe si fossero comportate con estremo valore, per Zobel fu uno smacco. Ma le perdite furono pesanti per entrambe le parti, soprattutto i francesi ne lamentarono un notevole numero in rapporto agli uomini utilizzati. I piemontesi contarono 700 fra morti e feriti, i francesi 270 e gli austriaci 1.140. Ma questi ultimi dovettero registrare anche la perdita di 400 prigionieri.\nIl disorientamento degli austriaci.\nNeanche dopo lo scontro il generale Gyulai cambi\u00f2 idea sul fatto che i francesi avrebbero attaccato da sud. Il giorno prima, intanto, e cio\u00e8 il 30 maggio 1859, era giunto da Vienna il comando supremo austriaco, che aveva portato il suo quartier generale a Verona per osservare la campagna militare (e controllare Gyulai) pi\u00f9 da vicino. Il parere sulle intenzioni del nemico degli ufficiali convenuti assieme a Francesco Giuseppe corrispondeva a quanto supposto da Gyulai: si trattava di una doppia manovra diversiva, consistente in un primo finto attacco alle pendici delle Alpi da parte di Garibaldi e di un secondo dei piemontesi nella zona di Palestro. Tutti dedussero quindi che l\u2019azione principale dei francesi doveva svilupparsi da sud verso nord-est con l\u2019attraversamento del Po.\nIl risultato fu che le forze austriache si stavano disperdendo in tutta la pianura Padana. Oltre alla divisione inviata contro Garibaldi, Gyulai fu costretto a stanziare una brigata a Bergamo per non rischiare di perdere il collegamento ferroviario Verona-Milano e a dirigere altre forze a protezione di Milano nell\u2019eventualit\u00e0 che questa fosse stata attaccata dai piemontesi e da Garibaldi. Vacillava cos\u00ec la certezza che si trattasse solo di manovre diversive. Gyulai mantenne comunque uno schieramento nord ovest-sud est rivolto verso sud ovest le cui forze andavano man mano per\u00f2 rafforzando l\u2019ala destra. Gli austriaci, infatti, cominciarono a pensare che l\u2019imminente attacco sul Po non sarebbe stato cos\u00ec consistente. Il grosso della 2\u00aa Armata austriaca risult\u00f2 cos\u00ec dispiegato fra Mortara e Piacenza, presso la quale l\u2019ala sinistra era costituita dal solo 9\u00ba Corpo.\nL\u2019intenzione austriaca di attaccare di nuovo.\nPer avere le mani libere sul Po, Gyulai decise di rinnovare l\u2019attacco ai piemontesi e ai francesi nella zona di Palestro. Dispose quindi per il 2 giugno 1859 una nuova manovra offensiva con 10 brigate e cio\u00e8 con 5 divisioni. Per quanto pi\u00f9 consistente della precedente, la nuova forza d\u2019attacco difficilmente avrebbe potuto avere la meglio sugli alleati. Costoro infatti disponevano in zona oltre che delle 4 divisioni piemontesi (con il morale molto alto e ben disposte in difesa), delle 3 divisioni del 3\u00ba Corpo francese di Canrobert e, poco distante, di altre 3 del 1\u00ba Corpo francese del generale Achille Baraguey d'Hilliers.\nMa gi\u00e0 la sera del 31 maggio Gyulai ricevette informazioni riguardanti spostamenti di truppe francesi a nord di Vercelli, ci\u00f2 che gli fece decidere di spostare di qualche giorno la seconda azione contro Palestro. Il 1\u00ba giugno, poi, ebbe la prova che Napoleone III stava aggirando la sua ala destra: pi\u00f9 di 50.000 soldati francesi erano giunti a Novara. Inizi\u00f2 cos\u00ec per lui un periodo di angoscia, esasperato dalle interferenze dell\u2019alto comando austriaco, che lo porter\u00e0, alla fine, alla grave sconfitta della battaglia di Magenta.\nOrdine di Battaglia.\nAustriaci.\nCorpo d\u2019Armata al comando del generale Friedrich Zobel \nPer un totale di circa 13.000 uomini.\nFranco-Piemontesi.\n4\u00aa Divisione al comando del generale Enrico Cialdini\nPer circa 11.000 uomini, ai quali vanno aggiunti circa 4.000 uomini di una brigata intervenuta della 2\u00aa Divisione del generale Fanti.\nRicordo della battaglia.\nNegli anni 1892-1893 venne realizzato l'ossario di Palestro per raccoglie i resti dei caduti piemontesi, francesi ed austriaci.\nOgni anno, l'ultima domenica di maggio si celebra presso l'ossario di Palestro l'anniversario della battaglia alla presenza delle autorit\u00e0 civili, militari e religiose, oltre che varie associazioni di ex militari e del comune di Montebello della Battaglia (gemellato con Palestro).\nLa Battaglia di Palestro \u00e8 raffigurata in un altorilievo in pietra lavica dello scultore tarantino Francesco Bruno (Taranto 1839-Taranto 1923) situata nel municipio di Taranto.\nLa battaglia \u00e8 altres\u00ec raffigurata in un altorilievo in bronzo collocato sul basamento del Monumento a Vittorio Emanuele II, situato a Venezia in Riva degli Schiavoni e realizzato nel 1887."}
{"id": "1813335", "revid": "716642", "url": "https://it.wikipedia.org/wiki?curid=1813335", "title": "Des Moines Menace", "text": "Il Des Moines Menace \u00e8 una societ\u00e0 calcistica statunitense fondata nel 1994 e che milita nella USL League Two.\nSede delle gare interne del Menace \u00e8 il Valley Stadium di Des Moines (Iowa).\nQuesto club \u00e8 riuscito a vincere la PDL nel 2005, avendo battuto in finale gli El Paso Patriots.\nIl Des Moines Menace vanta anche una delle medie-spettatori pi\u00f9 alte di tutta la PDL.\nStadio.\nInizialmente i Menace giocavano i match casalinghi nel campo di calcio della Dowling Catholic High School di Des Moines. Si trattava di uno stadio privo di impianto di illuminazione e tribune, cos\u00ec il club decise di spostarsi al Cara McGrane Stadium, sempre a Des Moines.\nNella stagione 2004 la media di spettatori al Cara McGrane Stadium \u00e8 stata di oltre 4.000 presenze, cos\u00ec il club ha cominciato a pensare di edificare un proprio stadio.\nAlla fine i piani per la costruzione di un nuovo impianto sono naufragati, cos\u00ec i Menace hanno scelto di giocare al Waukee Stadium di Waukee (Iowa) per le stagioni dal 2005 al 2007, mentre nel 2008 si sono spostati al Valley Stadium di Des Moines."}
{"id": "1813339", "revid": "125345238", "url": "https://it.wikipedia.org/wiki?curid=1813339", "title": "Mario Bardella", "text": "Biografia.\n\u00c8 stato sposato con la doppiatrice Gabriella Genta."}
{"id": "1813341", "revid": "188323", "url": "https://it.wikipedia.org/wiki?curid=1813341", "title": "Impianto di avviamento", "text": ""}
{"id": "1813343", "revid": "287204", "url": "https://it.wikipedia.org/wiki?curid=1813343", "title": "Camillo Mapei", "text": " Figura eminente del Protestantesimo italiano del periodo risorgimentale, patriota ed esule politico, conosce in Inghilterra Gabriele Rossetti e Giuseppe Mazzini, insegnando nelle scuole per italiani. Attivo prevalentemente a Londra, \u00e8 fra i fondatori della rivista: \"L'Eco di Savonarola\". \u00c8 pure riconosciuto come fondatore dell'innologia evangelica italiana.\nIl periodo italiano.\nCamillo Mapei studia in seminario per diventare sacerdote cattolico. Nel 1830 viene consacrato subdiacono, nel 1831 diacono e nel 1832 sacerdote. Proseguendo i suoi studi, si laurea in teologia nella Pontificia Universit\u00e0 Lateranense (che aveva allora sede nel palazzo di S. Apollinare e come tale veniva anche designata). Bench\u00e9 giovane, viene consacrato canonico della Cattedrale di Penne (Pescara) e professore di teologia di questa diocesi. Alcuni anni dopo il suo nome compare fra i tre candidati all'ufficio di vescovo. Scrive diverse dissertazioni teologiche. \u00c8 accolto come membro dell'Accademia Tiberina e si distingue come eccellente predicatore. Viene udito ed apprezzato dal papa Gregorio XVI mentre predica in latino.\nSuo padre spirituale e confessore \u00e8 l'abate Vincenzo Pallotti (proclamato santo da Papa Giovanni XXIII). L'abate, critico verso le istituzioni romane, pare che un giorno gli abbia detto: \"E chi mai, o sconsigliato, chi mai t'ha spinto ad abbandonare la dolce quiete delle tue montagne per venire a Roma? E non sai che Roma \u00e8 la Babilonia de' popoli? Fuggi, figlio mio, fuggi da Babilonia torna fra i tuoi... ma no! \u00c8 Dio, forse, che, nei suoi fini provvidenziali, vuole che tu resti per alcun tempo qui. Rimani dunque, se cos\u00ec piace al Signore; ed Egli Stesso ti sia sostegno e luce\". Pare che sia stato proprio il Pallotti a dare a Camillo Mapei la sua prima copia della Bibbia in latino, che avrebbe segnato drammaticamente il suo percorso spirituale successivo. Continua ad approfondire la teologia e si distingue pure in letteratura e poesia. Pi\u00f9 tardi si distinguer\u00e0 per avere composto numerosi inni cristiani.\nCome Martin Lutero, uno dei concetti teologici che pi\u00f9 lo turbano \u00e8 quello della giustificazione per fede che scopre nelle epistole paoline con una forza che mai gli era stata insegnata nei suoi precedenti studi teologici e comincia a predicarla un modo tale da far cominciare a preoccupare i difensori della teologia cattolica tradizionale, avversi al Protestantesimo ed al Giansenismo che ne avevano fatto il cavallo di battaglia. Di fatto il Mapei si considera giansenista. Diventa, cos\u00ec, sempre pi\u00f9 critico verso il Cattolicesimo ufficiale quando scopre la falsit\u00e0 di un conclamato miracolo attribuito a Santa Filomena e che gli fa mettere in questione tutta la tradizionale religiosit\u00e0 cattolica che, pi\u00f9 tardi, descriver\u00e0 come superstizione.\nA questo si aggiungono poi le sue idee politiche liberali che lo spingono a mettere in questione pure il potere temporale dei papi. Non teme di predicare apertamente queste idee e di conseguire, per altro, un notevole successo. Viene cos\u00ec ammonito ufficialmente dalle autorit\u00e0 cattoliche che gli intimano di cessare nel diffondere queste idee. Nelle sue prediche cita, per altro, in modo sempre pi\u00f9 esteso dalla Bibbia e in lingua italiana (cosa allora pure avversata). Si distanzia cos\u00ec sempre di pi\u00f9 dalla tradizionale omiletica dei sacerdoti cattolici, mettendo sempre pi\u00f9 in evidenza il solo Cristo. Sono molti quelli che ogni domenica accorrono per udirlo, liberali compresi, attratti pure dalla notoriet\u00e0 della stessa famiglia Mapei.\nLa crisi, cos\u00ec, non tarda a venire. Una volta che un giovane prete, suo scolaro, dicendo messa, esclama davanti a tutti sollevando l'ostia consacrata: \"Insensati! Questo non \u00e8 il corpo di Ges\u00f9 Cristo; \u00e8 un simbolo; non \u00e8 una realt\u00e0! No, non \u00e8 materialmente, ma spiritualmente, che dobbiamo nutrirci di Ges\u00f9 Cristo!\", Viene preso per pazzo e trascinato via, poi, per\u00f2, \u00e8 buon gioco delle autorit\u00e0 ecclesiastiche accusare il suo maestro, Mapei, di mettere in testa ai suoi studenti idee eretiche. Viene convocato per giustificarsi, ma quel tempo il Mapei, che credeva alla transustanziazione, si difende proclamando la sua innocenza. Il discepolo, lungi dall'essere pazzo, ha argomentazioni stringenti che mettono in ulteriore crisi lo stesso Mapei che ora perde del tutto la fiducia dei suoi superiori, aggravata dal fatto che anche la polizia lo stava controllando da vicino cercando di coglierlo in flagrante per le sue idee apertamente liberali e quindi, considerate sovversive. Una mattina del 1840, cos\u00ec, arrivano i gendarmi ad arrestarlo nella sua abitazione di Nocciano con un pretesto e, temporeggiando, il Mapei riesce a fuggire a cavallo, saltando dalla finestra, nonostante che ora i gendarmi gli sparino persino dietro cercando di fermarlo.\nIl periodo inglese.\nAmici liberali lo aiutano a fuggire dapprima dal Regno delle Due Sicilie ai domini del Papa, dove per\u00f2 vede, anche l\u00ec, un annuncio pubblico che invita chiunque identificasse il Mapei a denunciarlo al tribunale dell'Inquisizione. Da Nocciano, comincia, cos\u00ec, il viaggio avventuroso del Mapei che lo vede dapprima a Roma, poi a Civitavecchia dove, accolto da un capitano di sentimenti liberali, sale a bordo di una nave che fa scalo a Malta. Da Malta parte per Algeri e da l\u00ec per Marsiglia dove per alcuni mesi, per sopravvivere, dopo aver venduto i suoi abiti buoni, fa il lustrascarpe. Li incontra casualmente un suo zio che lo soccorre. Riparte per Malta dove vive di attivit\u00e0 accademiche ed editoriali nelle quali non esita a manifestare le sue idee liberali. Sempre pi\u00f9 odiato e perseguitato da diversi governi, sfugge persino ad un tentativo di assassinio per mano di un sicario del re di Napoli. Perseguitato anche a Malta \"Perch\u00e9 non andava pi\u00f9 vestito da prete e non diceva pi\u00f9 messa\" il governatore dell'isola viene persuaso a esiliare il Mapei che sceglie di andare a Londra.\nArrivato a Londra, si presenta al prelato cattolico-romano Nicholas Wiseman, che diverr\u00e0 cardinale, che il Mapei ben conosce avendo studiato insieme con lui a Roma. Viene bene accolto e protetto da varie famiglie aristocratiche cattoliche alle quali viene presentato. Per un po' di tempo tiene lezioni di letteratura italiana. Il Wiseman cerca di \"correggere\" le idee del Mapei, di farlo reintegrare nelle funzioni sacerdotali e di tenerlo lontano dagli evangelici inglesi. Il prelato ottiene una promessa di perdono per il Mapei dal papa Gregorio XVI a patto che questi ritratti le sue idee \"liberali e gianseniste\", ma il Mapei rifiuta, deciso ormai a staccarsi dalla Chiesa cattolica. Perde cos\u00ec le sue protezioni, viene scacciato e privato di ogni risorsa. Viene accolto da un altro italiano che, bench\u00e9 povero, condivide con lui quel poco che ha.\n\u00c8 il 1843 e il Mapei decisamente va alla ricerca degli evangelici italiani di Londra. In una sala del quartiere di Saffron Hill ascolta con commozione la predicazione evangelica in italiano dell'ex frate Giovan Battista Di Menna. Quel momento segna per lui il giorno della sua conversione al \"Cristo delle Scritture\". Ripudia con gioia e senza alcun rincrescimento le tipiche dottrine cattoliche-romane che gli erano state insegnate ed aderisce alle dottrine del Protestantesimo.\nAppena convertito, sente forte il bisogno di dare espressione concreta alla sua fede. Scopre che tanti bambini italiani vivevano nella periferia di Londra nella pi\u00f9 completa indigenza economica e morale. Questi bambini, comprati a poco prezzo in Italia, giravano le vie di Londra per mendicare a profitto di padroni crudeli e impietosi. Insieme al fiorentino Salvatore Ferretti e la moglie di questi, Maria Angela Bruschi, costituiscono cos\u00ec a Londra nel 1844 \u201cL'Asilo dei Fanciulli poveri italiani in Londra\u201d, sostenuto da contributi volontari. Egli vuole che, questi bambini, educati in terra libera secondo le verit\u00e0 dell'Evangelo, tornino poi in Italia come annunciatori dell'Evangelo pronti a smascherare quella che chiama la \"falsa e bugiarda\" Chiesa di Roma. In questo trova aiuto di altri italiani. L'orfanotrofio evangelico italiano e casa di educazione svolger\u00e0 la sua attivit\u00e0 fino al 1862, poi verr\u00e0 trasferita in Italia nel momento del ritorno di Salvatore Ferretti in Italia\nA Londra si tenevano riunioni di culto evangelico in lingua italiana nella , Sidmouth St. Grays Inn Road, ogni domenica alle 17:30. Fra i numerosi italiani presenti a Londra, agivano pure alcuni evangelisti e pastori, fra i quali Pietro Doro.\nAnche a Londra, per\u00f2, la persecuzione dei cattolici contro di lui si fa cos\u00ec forte che gli amici devono fare di tutto per allontanarlo dalla citt\u00e0. Si reca cos\u00ec a Glasgow, passando per Liverpool dove \u00e8 ospitato da un medico che lo aiuta a sistemarsi, e a dare lezioni. Impara l'inglese e frequenta una delle figlie del medico, Carolina Barrows, con la quale si sposa nel 1845 dando la notizia ai suoi famigliari di Nocciano, scrivendo loro: \"Ho sposato una distinta signorina protestante ed ho messo cos\u00ec una insormontabile barriera fra me e la religione dell'ostia baccal\u00e0!\". Il 23 settembre 1846 nasce il loro figlio Luigino.\nNel frattempo anche Giuseppe Mazzini, insieme con Filippo Pistrucci, si era dato da fare a Londra, aprendo una scuola gratuita italiana, che rimane aperta dal 1841 al 1848, rappresentando l'anello di congiunzione fra il movimento evangelico, che mirava alla redenzione morale e spirituale d'Italia e il movimento politico risorgimentale.\nIl Mapei, tornato a Londra fonda la prima Chiesa Evangelica italiana della capitale inglese assieme a Salvatore Ferretti. Si dice che sia stato lui a convert\u00ecre all'Evangelo, cosa questa poco nota, Giuseppe Garibaldi, Giuseppe Mazzini e Gabriele Rossetti ed altri del Risorgimento Italiano, che contribuiranno poi attivamente all'unit\u00e0 d'Italia e alla creazione della Chiesa Libera Evangelica Italiana, ma questa loro conversione al Protestantesimo \u00e8 discussa. La \"nuova nascita\" dei primi due segna in loro il desiderio di cambiare l'Italia e... di dedicarla, come scrivono: \"\"a Cristo, Vero Dio e Salvatore, strappandola al braccio destro del demonio: il Vaticano!\".\"\nNel 1847 fonda il giornale, in lingua italiana, \"L'eco di Savonarola\". I primi scrittori fondatori sono dodici evangelici, quasi tutti ex-sacerdoti cattolici. Mapei scrive il verbale dell'Adunanza preparatoria al \"Primo concilio della Chiesa Evangelica Italiana\", avvenuto nel 1850 a Londra. In quello stesso anno esce la prima raccolta di inni e salmi con sessanta inni di cui trentatr\u00e9 erano del Mapei. Nel 1850 Mapei torna a Genova per poco tempo e nel 1852 si reca in Scozia e quindi a Dublino, dove, sia pur malato, svolge un'instancabile opera di evangelizzazione a tappeto, casa per casa, in occasione della campagna elettorale del partito evangelico, come pure di conferenziere ed insegnante. Bench\u00e9 egli voglia tenersi lontano dalle polemiche di carattere politico, le sue conferenze non hanno successo.\n\u00c8 a Dublino che muore nel 1853 in circostanze non chiare. La storiografia ufficiale afferma che l\u00ec egli muore a causa di un clima molto rigido e di una febbre mal curata, dopo essersi ammalato gravemente e, nonostante le cure tardive al Richmond Hospital, il 18 aprile. L'amico e collega Salvatore Ferretti nell'Eco di Savonarola per\u00f2, scrive: \"...questo martire, imperocch\u00e9 la sua morte accadde in conseguenza di un barbaro trattamento usatogli da un fanatico d'Irlanda, ad instigazione forse del partito clericale, da cui il Mapei era crudelmente odiato\".\nLa salma \u00e8 trasportata al cimitero della St. Michan's Church.\nIl numero di maggio dell\"Eco di Savonarola\" usciva nel 1853 con la sua prima pagina a lutto e con queste parole: \"Se l'Inghilterra ha perduto in questi ultimi tempi il suo Bichersteith, se la Scozia il suo Chalmers, se la Svizzera il suo Vinet, anche l'Italia, l'Italia evangelica ha perduto il suo Mapei\"."}
{"id": "1813344", "revid": "729019", "url": "https://it.wikipedia.org/wiki?curid=1813344", "title": "Enrico Aliprandi", "text": "Biografia.\nEra un membro della potente nobile famiglia degli Aliprandi, che rivendicava una discendenza dal re longobardo Liutprando, e che fu feudataria di vari luoghi nella Lombardia ed ebbe il predominio sulla citt\u00e0 di Monza in epoca comunale. \nNel corso del XIII secolo la famiglia si trov\u00f2 ad affrontare con alterni atteggiamenti la crescente potenza dei Visconti.\nEnrico, figlio di Astolfo, segu\u00ec la fazione dei Torriani, ebbe molti soldati al suo comando e fu Signore di Monza nel 1322. Lo stesso ebbe due figli, Francio ambasciatore presso il papa ad Avignone e Giacomo che si distinse nei tornei organizzati dai Gonzaga.\nDal predetto Enrico discendeva Gaspare Aliprandi, dal quale derivarono le diramazioni Aliprandi Carena conti di Merone (estinti), Aliprandi-ramo di Giulio Cesare (fiorente e residente a Ferrara) e Aliprandi Visconti."}
{"id": "1813345", "revid": "188323", "url": "https://it.wikipedia.org/wiki?curid=1813345", "title": "Variatore d'alzata", "text": ""}
{"id": "1813346", "revid": "188323", "url": "https://it.wikipedia.org/wiki?curid=1813346", "title": "Variatore di fase", "text": ""}
{"id": "1813354", "revid": "101365798", "url": "https://it.wikipedia.org/wiki?curid=1813354", "title": "Josip Generali\u0107", "text": "Nel 1960 lasci\u00f2 il villaggio natale per trasferirsi a Zagabria dove studio e si diplom\u00f2 nel 1962. Si \u00e8 sposato nel 1969 e dal matrimonio \u00e8 nato il figlio Goran, anch'egli pittore. Nel 1998 ritorn\u00f2 a Hlebine dove rimase fino alla morte e dove \u00e8 sepolto. Negli anni \u201870 viaggi\u00f2 a Trieste ed in altre citt\u00e0 del nord Italia dove realizzava i suoi dipinti per poi venderli porta a porta con discreto successo. "}
{"id": "1813355", "revid": "1921867", "url": "https://it.wikipedia.org/wiki?curid=1813355", "title": "Dust", "text": ""}
{"id": "1813356", "revid": "254059", "url": "https://it.wikipedia.org/wiki?curid=1813356", "title": "Goran Generali\u0107", "text": "Biografia.\nSi \u00e8 diplomato nel 1990 all'accademia di arti applicate di Zagabria. Nel 1991 ha aperto la Galleria Josip Generali\u0107 e museo dell'arte naive croata; il museo ha ospitato durante gli anni diverse mostre di beneficenza per aiutare le popolazioni coinvolte negli scontri nella ex-Jugoslavia nei primi anni '90. Dal 2000 vive con la moglie a Koprivnica dove lavora nel campo delle arti grafiche, turismo e marketing."}
{"id": "1813363", "revid": "1745361", "url": "https://it.wikipedia.org/wiki?curid=1813363", "title": "Acquedotto di Ferrara", "text": "L'Acquedotto di Ferrara (o Serbatoio dell'Acquedotto di Ferrara) si trova in piazza XXIV Maggio.\nStoria.\nIl primo acquedotto fu costruito a Ferrara nel 1890, portando acqua da Castelfranco Emilia attraverso una condotta che rest\u00f2 in funzione fino ai primi anni ottanta.\nL'acquedotto fu anche occasione per la costruzione di monumenti architettonici nella met\u00e0 del primo novecento come il serbatoio monumentale. La costruzione venne progettata dall'ingegnere Carlo Savonuzzi, fra il 1930 e il 1932. Savonuzzi si avvalse dei precedenti progetti avanzati dall'ingegnere Adamo Boari, nell'area del rione Giardino.\nL'opera rientr\u00f2 nell'ambito della ricostruzione della citt\u00e0 poi chiamata Addizione Novecentista e fu tra le iniziative urbanistiche che l'amministrazione comunale, guidata dal podest\u00e0 Renzo Ravenna, mise in cantiere per dare un volto moderno alla citt\u00e0, offrire un aiuto all'occupazione e seguire il desiderio di Italo Balbo di riportare Ferrara agli antichi splendori estensi. Un notevole contributo arriv\u00f2 anche dalle pagine del Corriere Padano, allora diretto da Nello Quilici\nPiazza XXIV Maggio.\nLa piazza in origine venne chiamata \"Piazza XXVIII Ottobre\", per celebrare la Marcia su Roma del 28 ottobre 1922, e l'Acquedotto monumentale venne ultimato esattamente dieci anni dopo. Immediatamente dopo la fine del secondo conflitto mondiale il nome venne mutato in \"Piazza XXIV Maggio\", per ricordare il giorno dell'entrata in guerra dell'Italia nel primo conflitto mondiale, nel 1915.\nAspetti architettonici.\nL'acquedotto ferrarese appare come una struttura moderna e che allo stesso tempo richiama ad interventi risalenti al periodo rinascimentale. La costruzione \u00e8 stata concepita quasi interamente in cemento armato e a prima vista \u00e8 piuttosto imponente ma si inserisce in una vasta piazza circondata dal verde e da alti alberi che ne testimoniano le grandi dimensioni.\nLa struttura \u00e8 alta circa 37 metri e poggia su di una base tendenzialmente circolare assimilabile agli antichi templi rinascimentali. Dalla base a dodecaedro si diramano due scalinate, una delle quali porta a un'imponente fontana. Oltre il basamento dodecagonale rivestito in pietra trachitica si innalzano dodici colonne alte 12 metri che sorreggono il grande serbatoio pensile della capienza di 2.500 mc. Termina la struttura una grande cupola a gradoni.\nDi rilevante effetto e importanza \u00e8 la fontana realizzata da Arrigo Minerbi in contemporanea con l'acquedotto che rappresenta \"Il Po e i suoi affluenti\", in cemento armato. I pioppi che circondano la costruzione sono un riferimento al mito classico di Fetonte e alle sue sorelle, le Eliadi, trasformate proprio in pioppi quando il fratello, colpito da Zeus per punirlo della sua incapacit\u00e0 di guidare il carro che trainava il Sole, cadde rovinosamente nella Pianura Padana trasformandosi nel fiume Eridano, il Po.\nUtilizzo.\nLa piazza dell'acquedotto ferrarese rappresenta un luogo di ritrovo e incontro, utilizzato per varie manifestazioni cittadine. Si trova in una zona poco lontana dal centro storico e relativamente tranquilla, con una piccola parte attrezzata a parco giochi per bambini.\nTerminata la funzione per cui erano stati costruiti il serbatoio di raccolta dell'acqua e gli impianti idraulici (dopo la costruzione di nuovi stabilimenti idrici a Pontelagoscuro), negli anni novanta gli appartamenti situati al primo piano dell'edificio, utilizzati dall'ingegnere dell'acquedotto e fino ad allora dal custode, vennero destinati ad uso pubblico. Al suo interno sono a disposizione del centro per le famiglie Isola del Tesoro.\nI primi giorni di settembre il centro organizza attorno all'acquedotto il festival artistico, ludico e teatrale \"Estate Bambini\"."}
{"id": "1813366", "revid": "767487", "url": "https://it.wikipedia.org/wiki?curid=1813366", "title": "Dust (gruppo musicale)", "text": "I Dust sono stati una band hard rock/heavy metal statunitense attiva nei primi anni settanta.\nStoria dei Dust.\nSi sono formati nel 1968 grazie a Richie Wise ed a due ragazzi, Kenny Aaronson e Marc Bell.\nIl loro album di debutto omonimo \u00e8 stato pubblicato dalla Performance Records nel 1971, ed \u00e8 stato seguito da \"Hard Attack\" l'anno dopo.\nNonostante il gruppo abbia pubblicato solo due album, \u00e8 diventato negli anni successivi un gruppo d'interesse storico per il primo genere heavy metal statunitense."}
{"id": "1813367", "revid": "1543377", "url": "https://it.wikipedia.org/wiki?curid=1813367", "title": "Ernesto Ambrosini", "text": "Biografia.\nInizi\u00f2 l'attivit\u00e0 podistica nel 1912 nella polisportiva Veloce Club Monzese. Pass\u00f2 in seguito all'Unione Sportiva Monza in cui divenne il responsabile della sezione atletica.\nPart\u00ec a servire la patria nel conflitto mondiale nel 1915 con il fratello gemello Michele, calciatore della Pro Lissone, con cui incredibilmente condivise analoghe situazioni. Entrambi furono nello stesso periodo feriti e ricoverati in un ospedale militare, ma il fratello per\u00ec a seguito di complicazioni.\nL'Ambrosini recuper\u00f2 la condizione e gi\u00e0 nel 1918 torn\u00f2 dopo la convalescenza alle gare di mezzo fondo in cui fu spesso contrapposto a Carlo Speroni e non sempre nelle posizioni secondarie.\nSi tesser\u00f2 per una sola stagione per il Brescia F.C. nel 1920.\nTorn\u00f2 a Monza nel 1921 per tesserarsi per la storica associazione monzese Forti e Liberi, prese parte ai Giochi Olimpici del 1920 ad Anversa nella specialit\u00e0 dei metri siepi, vincendo la medaglia di bronzo. Partecip\u00f2 anche all'olimpiade di Parigi del 1924.\n\u00c8 stato detentore di due primati nazionali. Morto nel 1951, \u00e8 sepolto nel Cimitero Urbano di Monza sul lato destro del vialetto centrale: il monumento funebre \u00e8 opera dello scultore Geminiano Cibau\nA lui fu a lungo dedicato il campo sportivo comunale del Centro Singer, costruito nel 1936, che ospitava un anello in tartan."}
{"id": "1813368", "revid": "295403", "url": "https://it.wikipedia.org/wiki?curid=1813368", "title": "Kansas City Brass", "text": "Il Kansas City Brass \u00e8 un club calcistico statunitense fondato nel 1997 e che milita nella Premier Development League (PDL).\nIl Brass gioca le gare interne al Greene Stadium di Liberty (Missouri), cittadina a nord di Kansas City.\nQuesta squadra non \u00e8 mai riuscita a entrare nei play-off."}
{"id": "1813385", "revid": "767487", "url": "https://it.wikipedia.org/wiki?curid=1813385", "title": "Natasja Saad", "text": "Ha acquistato notoriet\u00e0 con un remix della canzone \"Calabria\" e, grazie allo stesso pezzo, ha ottenuto il primo posto nella classifica della rivista \"Billboard\" (nella categoria \"Dance\"), poco pi\u00f9 di sei mesi dopo la sua morte, avvenuta in un incidente stradale.\nBiografia.\nSaad, figlia di una fotografa danese, Kirstine Saad, e di padre sudanese, inizi\u00f2 a dedicarsi alla musica a 13 anni, cantando e avendo qualche ingaggio da DJ a Copenaghen, dove si esib\u00ec anche in alcuni live con Miss Mukupa e McEmzee, nella band No Name Requested. Nello stesso periodo duett\u00f2 con Queen Latifah, guadagnandosi una certa popolarit\u00e0 in Giamaica. Nel 1998, con una caduta da cavallo durante la sua educazione come fantino professionista, la sua ascesa al successo rallent\u00f2 notevolmente.\nPrimi successi.\nNell'estate del 2004 pubblic\u00f2 \"12\"-Cover Me\" e successivamente the \"7\" Summercute\" e nel 2005 fu la volta del compact disc \"Release\". Nello stesso anno, inoltre, collabor\u00f2 con la band danese Bikstok R\u00f8gsystem per la pubblicazione della loro hit, \"Cigar\", sotto lo pseudonimo di \"Lille T\".\nNel 2006 vinse una competizione di musica raggae, la \"Irie FM Big Break Contest\", tenutasi in Giamaica, con la canzone \"45 Questions\". Il primo premio consisteva in una registrazione, un video musicale, un book fotografico ed un ingaggio al Raggae-Sumfest Festival, dove si esibirono anche 50 Cent e Rihanna.\nNatasja debutt\u00f2 nella commedia danese \"Fidibus\", insieme alla performer/direttrice Hella Joof, con la canzone \"Op med ho'det\". In quegli anni, la sua canzone \"Calabria\", nata dalla collaborazione con DJ Enur, divent\u00f2 una popolare hit estiva, scalando le classifiche mondiali dei generi Dance/Elettronica e Pop, e la stessa canzone le fece guadagnare il ventiquattresimo posto nella classifica di BillBoard \"Pop 100\"."}
{"id": "1813394", "revid": "580197", "url": "https://it.wikipedia.org/wiki?curid=1813394", "title": "Fort Wayne Fever", "text": "Il Fort Wayne Fever \u00e8 un club calcistico statunitense fondato nel 2003 che milita nella Premier Development League (PDL).\nGioca le gare interne di campionato all'Hefner Stadium di Fort Wayne (Indiana).\nFort Wayne Fever Academy.\nLa Fever Academy \u00e8 la struttura del club che si occupa della crescita dei giovani talenti. Non c'\u00e8 dubbio che il Fever abbia alcune delle migliori formazioni giovanili dell'Indiana."}
{"id": "1813396", "revid": "228587", "url": "https://it.wikipedia.org/wiki?curid=1813396", "title": "Imposta di ricchezza mobile", "text": "L'imposta di ricchezza mobile fu la prima imposta sui redditi istituita dall'unit\u00e0 d'Italia.\nStoria dell'imposta.\nSu iniziativa di Quintino Sella, ministro delle finanze del governo guidato da Marco Minghetti, l'imposta fu approvata dalla Camera dei deputati del Regno d'Italia il 30 gennaio 1864 a larga maggioranza, ed entr\u00f2 in vigore il 14 luglio 1864, quando venne pubblicata sulla Gazzetta Ufficiale, contemporaneamente all'adozione del conguaglio provvisorio dell'imposta fondiaria.Immediatamente dopo l'unit\u00e0 d'Italia la Commissione Finanze della Camera inizi\u00f2 a discutere il progetto di estendere a tutto il paese il sistema impositivo del Regno di Sardegna, dove era in vigore l\"'Imposta personale e mobiliare\".Secondo i principi originari di questa imposta, alla quale erano soggetti tutti i cittadini maggiorenni, il reddito imponibile veniva presunto sulla base del valore locativo dell'abitazione. Solo dal 1852 il ministro delle finanze Cavour estese la presunzione del reddito anche a parametri correlati all'attivit\u00e0 professionale e d'impresa.I lavori della Commissione si protrassero tra il 1861 e il 1862, e la relazione finale fu presentata il 1\u00ba marzo 1862, suggerendo l'abbandono del vecchio principio piemontese della misurazione del reddito su basi unicamente presuntive, prendendo ad esempio anche i sistemi in vigore in Francia e nel Regno Unito, e ponendo cos\u00ec le fondamenta per l'introduzione delle dichiarazioni dei redditi.Con la riforma tributaria del 1973, entrata in vigore il 1\u00ba gennaio 1974, l'imposta di ricchezza mobile \u00e8 stata abolita e sostituita dall'IRPEF.\nFunzionamento dell'imposta.\nDiversamente dal sistema presuntivo in vigore nel Regno di Sardegna, il principio cardine della nuova imposta si basava sulla dichiarazione dei redditi che ogni contribuente era tenuto a compilare.Nella dichiarazione si dovevano indicare tutti i redditi non fondiari (questi ultimi erano assoggettati separatamente all'imposta fondiaria), e la si doveva presentare nel comune di residenza del contribuente.La procedura aveva origine dalle autorit\u00e0 municipali, le quali dovevano inviare agli esattori le liste dei contribuenti assoggettati all'imposta e di quelli esentati (i cittadini indigenti). Una volta ricevute le liste, gli esattori inviavano ai contribuenti assoggettati un'ingiunzione alla presentazione della dichiarazione dei redditi.Nel caso in cui il contribuente non presentava la propria dichiarazione, l'esattore provvedeva a redigere una \"proposta di reddito\" su basi presuntive, che veniva inviata a una Commissione municipale. Questa Commissione era munita di ampi poteri nei confronti del contribuente per l'accertamento, e determinava, in modo analitico, il reddito imponibile.Il contribuente, a propria volta poteva ricorrere in appello ad una Commissione provinciale, il cui verdetto non era ulteriormente impugnabile.Le tipologie di \"reddito mobiliare\" erano tre:\nL'aliquota d'imposta, fissata inizialmente all'8%, era proporzionale al reddito imponibile, e senza scaglioni progressivi. Le aliquote d'imposta progressive, sancite dalla Costituzione del 1948, furono introdotte nel secondo dopoguerra."}
{"id": "1813398", "revid": "86599", "url": "https://it.wikipedia.org/wiki?curid=1813398", "title": "Coppa del Mondo di scherma", "text": "La Coppa del Mondo di scherma \u00e8 un circuito internazionale di gare di scherma organizzato annualmente dalla Federazione internazionale della scherma (FIE) a partire dalla stagione 1968.\nSono assegnati complessivamente dodici titoli (il maschile e il femminile, sia individuale che di squadra, per ciascuna delle tre discipline della scherma); la spada maschile \u00e8 presente dalla prima edizione mentre le altre discipline maschili e il fioretto femminile individuali sono presenti dal 1972; gli individuali di spada e sciabola femminili sono stati aggiunti rispettivamente nel 1989 e nel 2000. Sempre nel 2000 furono anche introdotti i titoli a squadre.\nOrganizzazione.\nLe gare si svolgono abitualmente da settembre a giugno. Esistono circuiti separati per ciascuna specialit\u00e0, anche se occasionalmente alcuni eventi ospitano pi\u00f9 discipline.\nInizialmente, la quasi totalit\u00e0 delle prove si svolgevano in Europa, per via della maggior diffusione della scherma in questo continente. Dall'inizio del XXI secolo le prove si sono estese in maniera significativa agli altri continenti.\nIn ciascuna gara del circuito, i primi 64 classificati ricevono i seguenti punteggi:\nAlcune prove di Coppa del Mondo sono classificate Grand Prix ed assegnano un punteggio aumentato del 50%.\nLa classifica finale \u00e8 data dalla somma dei punti delle migliori 5 prove di ogni atleta a cui si sommano i punti dei Campionati Continentali (con punteggio aumentato del 50% rispetto alle prove di coppa) e quelli dei Mondiali (con punteggio pari a 2,5 volte quello base)."}
{"id": "1813402", "revid": "773636", "url": "https://it.wikipedia.org/wiki?curid=1813402", "title": "Chiesa di Santa Maria (Alberese)", "text": "La chiesa di Santa Maria \u00e8 la chiesa parrocchiale di Alberese, frazione del comune di Grosseto.\nStoria.\nL'edificio religioso fu costruito a partire dal 1933, quando il conte Valentino Orsolini Cencelli, presidente dell'Opera Nazionale Combattenti, affid\u00f2 l'incarico per la sua progettazione all'ingegnere Enzo Fedi. I lavori terminarono nel 1936, anno in cui il luogo di culto venne solennemente consacrato.\nLa chiesa e la canonica furono costruite per svolgere le funzioni parrocchiali del borgo di Alberese, fondato ai piedi della Villa Granducale con l'apporto dell'Opera Nazionale Combattenti. Il precedente edificio di culto della frazione, cappella gentilizia della villa, era infatti divenuto insufficiente per svolgere le funzioni di parrocchia in un contesto che vedeva un progressivo aumento di popolazione.\nIl progetto neoromanico dell'ingegner Fedi si ispir\u00f2 a quelli che erano gli elementi stilistici e decorativi che contraddistinguevano originariamente la vicina abbazia di San Rabano prima del suo abbandono.\nDescrizione.\nEsterno.\nLa chiesa di Santa Maria si presenta in stile neoromanico, con la facciata tripartita per la suddivisione interna in tre navate.\nUna breve gradinata precede il portale d'ingresso centrale architravato con arco a tutto sesto, sopra il quale sporge sulla facciata un ampio arco decorativo; molto pregevoli e caratteristiche sono le decorazioni degli stipiti del portale che rievocano lo stile medievale. Ciascuna delle due partizioni laterali della facciata si caratterizza per la presenza di una monofora a tutto sesto, mentre la partizione centrale, pi\u00f9 alta, al di sopra della monofora presenta una nicchia in cui \u00e8 collocata una statua. La parte sommitale dell'intera facciata culmina con un coronamento ad archetti ciechi.\nI fianchi laterali della chiesa si caratterizzano per la presenza di una serie di monofore, sia sulle pareti esterne dei fianchi laterali che su quelle pi\u00f9 elevate che delimitano la pi\u00f9 alta navata centrale. Presso la parte posteriore di ciascuna delle due fiancate si apre un portale architravato con arco a tutto sesto che delimita una lunetta.\nIl campanile si eleva dietro la parte posteriore del fianco sinistro della chiesa, riprendendo i motivi bicromatici che caratterizzano, sia la facciata principale che i fianchi laterali. La torre campanaria, a pi\u00f9 ordini, presenta una serie di aperture con archi a tutto sesto, prima a monofora, poi a bifora, infine a trifora, con colonnine di spartizione munite di pregevoli capitelli sommitali. La parte apicale termina con cuspide piramidale a sezione quadrata.\nInterno.\nAll'interno, la chiesa \u00e8 suddivisa in tre navate, delimitate tra loro da una serie di colonne in trachite con pregevoli capitelli decorati che danno l'appoggio alle arcate a tutto sesto.\nLa navata centrale termina con un'abside di forma semicircolare, ove si aprono tre monofore arricchite da vetrate che permettono di illuminarlo. La stessa navata centrale e quella laterale destra terminano con la presenza di un altare, mentre quella sinistra \u00e8 chiusa dalla presenza del fonte battesimale in marmo bianco e rosa. Sopra l'altare maggiore spicca la presenza di un Crocifisso ligneo.\nLe pareti interne si presentano rivestite con intonaco nell'area absidale e nella parte alta delle navate."}
{"id": "1813403", "revid": "120899737", "url": "https://it.wikipedia.org/wiki?curid=1813403", "title": "Rugby Calvisano", "text": "Il Rugby Calvisano S.r.l. \u00e8 un club italiano di rugby a 15 con sede a Calvisano (BS). Fondato nel 1970 come Rugby Calvisano, e divenuto societ\u00e0 a responsabilit\u00e0 limitata dal 1992, nel 1999, dopo l'acquisizione del ramo senior dell' si chiam\u00f2 per un periodo Amatori &amp; Calvisano Rugby. In seguito ha riacquistato la denominazione originale.\nNel corso della sua storia \u00e8 stato per sette volte campione d'Italia e si \u00e8 aggiudicato tre titoli di Coppa Italia. A livello internazionale vanta la vittoria dell'unica edizione della Coppa Intercontinentale.\nI colori sociali del club sono il giallo ed il nero e disputa le proprie gare interne allo stadio San Michele di Calvisano.\nStoria.\nNel 1970 l'associazione culturale e ricreativa Gruppo Pesa cominci\u00f2 a praticare rugby. Nel gruppo dei fondatori figuravano Alfredo Gavazzi, Gianluigi Vaccari, Angelo Zanetti, Angelo Bresciani, Osvaldo Scalvenzi, i fratelli Appiani e Tonino Montanari. Negli anni Ottanta che il Calvisano si afferma nel panorama rugbystico nazionale, conquistando salvezze esaltanti, e i suoi giocatori sono sempre pi\u00f9 presenti nelle rappresentative nazionali: sono Sergio Appiani, che segue il fratello Claudio e Paolo Vaccari. Negli anni \u201990 l\u2019esplosione del Calvisano, che gioca nella massima categoria.\nNel 1998 la fusione con l'Amatori Rugby Milano (dando vita all'Amatori &amp; Calvisano) porta importanti nomi come Marcello Cuttitta, il passaggio al professionismo e l'esordio nel 1999 in Europa, nella European Challenge Cup. Nella stagione 2000-2001 si centra la prima di sei finali scudetto consecutive: allo Stadio Renato Dall'Ara il Calvisano trascinato dal neo-acquisto Paul Griffen deve arrendersi ai rivali del Treviso.\nLa stagione successiva stesso copione, questa volta in finale ci fu il derby lombardo con Viadana. Al Battaglini hanno la meglio i mantovani.\nTerza finale scudetto nel 2003: al Plebiscito di Padova Calvisano tenne il primo tempo, ma nella ripresa, ridotto in 14 dopo una contestata espulsione di Griffen, Treviso dilaga 34-12 e vince il suo decimo scudetto.\nNel 2003 scade il contratto che legava l'Amatori con il club bresciano e ritorna la classica denominazione Rugby Calvisano.\nNel 2004 quarta finale fotocopia dell'anno precedente, a Padova Calvisano battuto da Benetton Treviso. Ma nel 2005 finalmente arriva la soddisfazione del primo scudetto: il neozelandese Gerard Fraser mette a segno tutti i 25 punti che consentono ai gialloneri di battere finalmente i rivali trevigiani.\nDurante la stagione 2009-2010 ha militato nel campionato di serie A2, dopo aver rinunciato a iscriversi alla massima categoria, il Super 10, per ragioni economiche. Al termine di questa stagione rinuncia alla promozione in serie A1, dove per\u00f2 \u00e8 ripescata.\nNel campionato 2010-11 la squadra arriva prima nel proprio girone, perdendo solamente due incontri ed ottenendo la possibilit\u00e0 di disputare i play off. Vincendo in finale 19-0 con i giallo-neri si laureano Campioni d'Italia di Serie A e tornano nella massima serie dopo due anni di assenza.\nDurante l'annata 2011-2012, battendo in finale la , Calvisano si \u00e8 aggiudicato il Trofeo Eccellenza, torneo che ha preso il posto della Coppa Italia, e ha concluso la stagione regolare del campionato di Eccellenza al primo posto, guadagnando cos\u00ec il diritto di disputare i play-off scudetto.\nDal 19 maggio 2012 lo stadio di casa San Michele \u00e8 stato denominato \"Peroni Stadium\", a seguito della firma del contratto di partnership che legher\u00e0 i successivi anni la societ\u00e0 bresciana con il famoso marchio di birra italiano.\nIl 19 maggio 2012 conquista il terzo titolo della sua storia, sconfiggendo per 27-22 in Toscana e 16-14 a Calvisano.\nIl 31 maggio 2014 consegue il quarto scudetto, in seguito alla vittoria in finale contro il , sconfitto 26-17 a Calvisano. L'anno successivo la finale si ripete a parti invertite: \u00e8 ancora finale contro Rovigo, ma in Polesine. Allo stadio Battaglini di Rovigo, il Rugby Calvisano gioca in 14 dal 27' per l'espulsione del pilone Salvatore Costanzo, ma riesce comunque a raggiungere il quinto titolo imponendosi 10-11. Nella stessa stagione, conquista anche il Trofeo Eccellenza battendo Mogliano nella finale di Parma e si aggiudica il barrage per la Challenge Cup sconfiggendo, anche in quella occasione, il Rugby Rovigo Delta.\nColori e simboli.\nLa prima maglia del Rugby Calvisano \u00e8 stata gialla e nera, a strisce orizzontali, scelta, racconta la leggenda, perch\u00e9 era quella pi\u00f9 economica.\nIl simbolo del club \u00e8 il guerriero longobardo, figura associata al popolo dei Longobardi che per secoli domin\u00f2 la regione.\nImpianti.\nLa casa del rugby a Calvisano \u00e8 da sempre lo stadio San Michele. Inaugurato nel 1972 come impianto polisportivo comunale, ospita da allora le partite casalinghe del club. Passato negli anni attraverso varie ristrutturazioni, dal 2015 dispone di una capienza di posti a sedere. Attualmente, per ragioni di sponsorizzazione, \u00e8 noto come Pata Stadium.\nGiocatori di rilievo.\nDi seguito elencati i giocatori di maggiore rilievo internazionale che hanno indossato la maglia del club giallo-nero. Quasi tutti i giocatori hanno preso parte ad almeno un'edizione della Coppa del Mondo di rugby o si sono aggiudicati un trofeo prestigioso da protagonisti. La nazionalit\u00e0 indicata \u00e8 quella secondo le regole World Rugby, non necessariamente coincidente con la cittadinanza amministrativa."}
{"id": "1813404", "revid": "1568601", "url": "https://it.wikipedia.org/wiki?curid=1813404", "title": "Pip Ivan", "text": "Pip Ivan (in ucraino \"\u041f\u0456\u043f \u0406\u0432\u0430\u043d\", letteralmente vuol dire \"Prete Ivan\") \u00e8 la terza vetta pi\u00f9 alta della catena montuosa di \u010cornohora (nei Carpazi). Si trova a sud-est della fine della catena, a cavallo tra l'Oblast' di Ivano-Frankivs'k e l'Oblast' della Transcarpazia. Ha ottenuto questo nome perch\u00e9 la cima ricordava un prete in abito talare. Al giorno d'oggi da quella cima sono rimaste solo le macerie di pietra senza una forma precisa.\nRaggiunge la quota di 2.028 metri sul livello del mare e ha una forma piramidale.\n\u00c8 composta da arenite. \u00c8 coperto da cespugli, ginepri e abetaie (fino all'altezza dei 1500-1600 metri). Il monte si trova nel parco statale nazionale dei Carpazi.\nSulle mappe polacche dell'anteguerra la vetta era segnata come \"palo \u211616\". Negli anni 1936-1938, il governo polacco costru\u00ec sulla cima del monte un impressionante edificio: l'Osservatorio astronomico e meteorologico, che era comunemente chiamato \"Bia\u0142y Slo\u0144\" (tradotto dal polacco vuol dire \"Elefante Bianco\"). Oggi la costruzione \u00e8 in rovine.\nLa montagna oggi \u00e8 oggetto di turismo."}
{"id": "1813405", "revid": "204012", "url": "https://it.wikipedia.org/wiki?curid=1813405", "title": "Ischemia retinica transitoria", "text": ""}
{"id": "1813410", "revid": "89918", "url": "https://it.wikipedia.org/wiki?curid=1813410", "title": "Ayar Manco", "text": ""}
{"id": "1813416", "revid": "1573940", "url": "https://it.wikipedia.org/wiki?curid=1813416", "title": "Monastero di San Giovanni Evangelista di Boldrone", "text": "Il monastero di San Giovanni Evangelista di Boldrone si trovava in via di Boldrone a Firenze, in zona Quarto.\nDoveva il proprio nome all'eremita francese Boldrone che nel XIII secolo, transitando in queste zone, fond\u00f2 un eremo, che pass\u00f2 poi ai Camaldolesi. Questo eremo venne collegato da un passaggio sospeso alla vicina villa La Quiete ai tempi di Cristina di Lorena, per adempiere alle necessit\u00e0 religiose nel suo luogo di ritiro permettendole un comodo transito al di sopra del manto stradale, tramite una sorta di corridoio vasariano in piccolo.\nIl collegamento con la chiesa rendeva l'uso della villa particolarmente vantaggioso, per questo venne poi scelta come casa dell'ordine laico fondato da Eleonora Ramirez de Montalvo: non essendo facile richiedere una chiesa o oratorio privato (soprattutto a un ordine laico fondato da una donna gi\u00e0 sposata, seppure vedova), la presenza del passaggio sospeso facilitava sicuramente la vita alle religiose. Solo nel 1686 Vittoria Della Rovere dot\u00f2 la villa di una propria cappella (conosciuta oggi come chiesa delle Suore Montalve).\nIl monastero venne poi soppresso tra la fine del Settecento e l'inizio dell'Ottocento, venendo ceduto a privati che lo riconvertirono in civile abitazione, oggi irriconoscibile nella sua primitiva funzione. A memoria dell'eremo di Boldrone resta oggi il nome della via e il tabernacolo di Boldrone."}
{"id": "1813418", "revid": "339392", "url": "https://it.wikipedia.org/wiki?curid=1813418", "title": "Ferencz Giulaj", "text": ""}
{"id": "1813419", "revid": "287204", "url": "https://it.wikipedia.org/wiki?curid=1813419", "title": "Tabernacolo di Boldrone", "text": "Il tabernacolo di Boldrone si trova in via di Boldrone angolo via dell'Osservatorio a Firenze, in zona Quarto. Conteneva un gruppo di affreschi di Jacopo Pontormo, databili al 1521-1522 circa e oggi \u00e8 esposto nel palazzo dell'Arte dei Beccai a Firenze, sede della Accademia delle arti del disegno (in loco sono state messe delle copie moderne).\nStoria e descrizione.\nDeve il proprio nome all'ex-monastero di San Giovanni Evangelista di Boldrone, che a sua volta fu cos\u00ec chiamato dall'eremita francese \"Boldrone\" che lo aveva fondato nel XIII secolo.\nIl grande tabernacolo \u00e8 composto da un'edicola a pianta esagonale, con due colonne e due semicolonne ioniche, a base attica. All'interno conservava tre affreschi di Pontormo, vicini stilisticamente alla lunetta di Vertumno e Pomona della villa di Poggio a Caiano. Si tratta di un \"San Giuliano\" (307x127 cm), col mantello rosso e la spada, del \"Crocifisso con la Madonna e san Giovanni\" (307x175 cm; san Giovanni era patrono del monastero) e di un \"Sant'Agostino\" (307x127 cm), con l'abito vescopvile verde e il bastone pastorale. Il manto di Maria \u00e8 color prugna, mentre quello di Giovanni ha una tonalit\u00e0 rosa-arancione acidula. La fisionomia di sant'Agostino rimanda a quella del \"Vertumno\" di Poggio a Caiano, e simile \u00e8 la delicatezza cromatica del lavoro. La Madonna \u00e8 Giovanni Evangelista hanno un carattere spiccatamente nordico, di drammatica pateticit\u00e0, che simostra gi\u00e0 la conoscenza da parte dell'artista delle incisioni di D\u00fcrer, alle quali si ispir\u00f2 profondamente per un'altra opera di quegli anni, il ciclo di affreschi nel chiostro della Certosa del Galluzzo.\nLa cronologia dunque \u00e8 oggi solitamente collocata tra quelle due opere (Baldini, 1956-1957), anche se Vasari rifer\u00ec gli affreschi a dopo il periodo alla Certosa, addirittura p\u00e8rossimi alla Cappella Capponi. Altre ipotesi sono quelle del Clapp (1966) che propose il 1524-1525, del Goldschmidt (1911) che indic\u00f2 il 1536, del Gamba, che not\u00f2 similitudini con la pala del Louvre, quindi il 1528-1530, seguito dalla Cox Rearick (1964). Ancora Luciano Berti segu\u00ec le considerazioni di Vasari e propose il 1524-1525.\nGravemente danneggiati nel tempo, gli affreschi vennero staccati nel 1956. Ne esiste una piccola replica della parte centrale nei Musei statali di Berlino, un'altra \u00e8 a Firenze nelle collezioni della famiglia Romano."}
{"id": "1813420", "revid": "1245083", "url": "https://it.wikipedia.org/wiki?curid=1813420", "title": "Classe M\u0103r\u0103\u015fti (cacciatorpediniere)", "text": ""}
{"id": "1813421", "revid": "125954034", "url": "https://it.wikipedia.org/wiki?curid=1813421", "title": "Digimon Adventure 02", "text": ", anche chiamata comunemente Digimon 02, \u00e8 la continuazione diretta della serie precedente e si svolge tre anni dopo la fine di quest'ultima. Con la maggior parte dei personaggi principali ormai alle scuole medie, Digiworld \u00e8 ora in teoria un luogo sicuro ed in pace. Tuttavia, un nuovo malvagio appare improvvisamente, definendosi l'Imperatore Digimon. Questo nuovo nemico \u00e8 diverso dai precedenti - \u00e8 un umano esattamente come i Digiprescelti. L'Imperatore Digimon inizia a schiavizzare qualsiasi Digimon gli capiti a tiro con Anelli del Male e Spirali di Controllo. Inoltre, tramite gli Obelischi di Controllo, impedisce ai Digimon di accedere alla regolare Digievoluzione. Tre nuovi ragazzi vengono quindi scelti per salvare il Mondo Digitale: questi, insieme a TK e Kari, compongono la nuova generazione di Digiprescelti.\nTrama.\nUna nuova generazione di bambini prescelti, composta da tre nuovi ragazzi, Davis, Yolei e Cody, e da due della precedente generazione, Kari e TK, riceve un nuovo tipo di Digivice, chiamato \"D-3\", che consente loro di aprire un varco che conduce direttamente a Digiworld da qualsiasi terminale. \nInizialmente ricorrono ad un nuovo tipo di Digievoluzione, la Armordigievoluzione, che avviene grazie a speciali oggetti chiamati Digiuova (oggetti ben diversi dalle Digiuova dalle quali nascono Digimon) e consente ai loro Digimon di digievolvere in forme pi\u00f9 potenti anche in presenza degli Obelischi di Controllo (i livelli Armor sono ispirati a quelli campione dei Digimon protagonisti della prima serie). In questo modo, dopo numerose battaglie, riescono a fermare i folli piani dell'Imperatore Digimon, la cui vera identit\u00e0 \u00e8 quella di Ken Ichijouji, grazie anche al sacrificio di Wormmon, il Digimon partner dello stesso Ken.\nDopo la sua sconfitta, gli Obelischi di Controllo perdono il loro potere e Veemon, Hawkmon e Armadillomon imparano finalmente la regolare Digievoluzione. A questo punto Ken, che ha rinnegato i suoi propositi malvagi e si \u00e8 ricongiunto col suo Digimon partner Wormmon (anche lui in grado di digievolvere), si unisce ai Digiprescelti nella loro battaglia contro due nuovi nemici: la malvagia Arakenimon ed il suo complice Mummymon. Arakenimon dispone di un potere molto particolare: \u00e8 in grado di trasformare gli Obelischi di Controllo in Digimon artificiali pi\u00f9 forti del normale e di assumerne il controllo per scopi malvagi. Per combattere quindi questa nuova minaccia, la squadra acquisisce la tecnica della DNAdigievoluzione, che consente ai loro Digimon di fondersi tra loro in coppie per acquisire un maggiore potere.\nQuando poi la battaglia si sposta nel mondo reale, si scopre che i due Digimon malvagi lavorano in realt\u00e0 per un umano: Yukio Oikawa. Oikawa riesce ad estrarre il Seme delle Tenebre dal corpo di Ken e ad impiantarlo in altri bambini che desiderano la grandezza che lo stesso Ken, nei panni dell'Imperatore Digimon, aveva ottenuto grazie al Seme: all'interno di ogni bambino infettato si formano dei fiori tramite i quali viene raccolta e convogliata l'energia altrove. I Digiprescelti riescono per\u00f2 a questo punto a confrontarsi con Oikawa e scoprono che questi \u00e8 un uomo solo, il cui unico amico era Hiroki Hida, il padre di Cody. Quando erano ragazzi, Hiroki e Yukio erano infatti soliti giocare ai videogiochi, vennero a conoscenza dell'esistenza di Digiworld, ne rimasero affascinati ed ossessionati e pertanto si promisero di trovare il modo per andarci: purtroppo per\u00f2, Hiroki mor\u00ec prima che potessero realizzare il loro sogno e questo caus\u00f2 in Oikawa un'immensa tristezza.\nAlla fine, un'entit\u00e0 fuoriesce dal corpo di Oikawa, rivelandosi il solo e unico vero artefice di tutte le malvagit\u00e0: Myotismon, gi\u00e0 sconfitto dai bambini prescelti della precedente generazione ed ora rinato come MaloMyotismon. Lo scontro finale termina solo grazie all'aiuto di tutti i Digiprescelti del mondo e dei bambini infettati dal Seme del Male, che usando la luce che esiste dentro ognuno di loro ed i loro desideri per far tornare il mondo digitale nuovamente un posto pacifico riescono ad allontanare per sempre le tenebre.\nLa serie termina con l'incontro a Digiworld dei Digiprescelti di \"Adventure 01\" e \"Adventure 02\" a distanza di tanti anni, che ormai sono diventati adulti e genitori di bambini dotati ciascuno di un proprio Digimon partner.\nEpisodi.\n\"Digimon Adventure 02\" conta cinquanta episodi, trasmessi sulla Fuji TV in Giappone dal 2 aprile 2000 al 25 marzo 2001.\nSuccessivamente la serie fu trasmessa su Fox Kids negli Stati Uniti e su YTV in Canada dal 19 agosto 2000 al 19 maggio 2001. FUNimation Productions \u00e8 tuttora impegnata a pubblicare episodi in giapponese non tagliati e sottotitolati sul proprio sito web.\nIn Germania la serie fu trasmessa prima su RTL 2 dal 1\u00ba marzo all'11 maggio 2001. Infine, in Italia la serie fu trasmessa da Rai 2 dal 4 ottobre 2001 al 17 luglio 2002.\nPersonaggi.\nDigiprescelti originali.\nPoich\u00e9 \"Digimon Adventure 02\" \u00e8 il seguito di \"Digimon Adventure\", questa serie include anche personaggi della prima serie. Nonostante debbano fare i conti con delle nuove e pi\u00f9 importanti responsabilit\u00e0, i Digiprescelti originali ogni tanto provvedono a dare una mano alla nuova squadra.\nNemici.\nL'aspetto di Dragomon \u00e8 molto simile al demone antico dei mari Cthulhu citato nell'universo di Lovecraft. Anche il suo nome pu\u00f2 essere un chiaro riferimento al demone: \"Dragomon: Dagon\"\nFamiliari dei Digiprescelti.\nI seguenti sono i familiari dei Digiprescelti che vengono introdotti nella serie:\nNota: Con l'eccezione della famiglia di Cody e dei genitori di TK e Kari, nessuno dei genitori dei Digiprescelti di \"Digimon Adventure 02\" \u00e8 introdotto con il suo vero nome.\nDigiworld.\nIn questa serie di Digimon viene rivelato che l'iterazione di Digiworld con il mondo reale scorre parallela con altre due \"dimensioni\": una \u00e8 un mondo caleidoscopico di colori e forme, composto di un'energia capace di trasformare i pensieri in realt\u00e0, mentre l'altra \u00e8 un oscuro ed inquietante mondo del male, caratterizzato dal suo oscuro ed enorme oceano, chiamato appunto il Mare Oscuro, che in teoria sembra essere in grado di trasformare in realt\u00e0 i pensieri negativi degli esseri che lo vivono. Tre anni dopo gli eventi di \"Digimon Adventure\", Yukio Oikawa, un umano venuto a conoscenza di Digiworld quando era un ragazzo, aveva compiuto diversi tentativi di accedervi per vivere l\u00ec i suoi sogni d'infanzia irrealizzati. Non era per\u00f2 a conoscenza di essere posseduto dallo spirito di Myotismon, che ne manipolava le azioni. Oikawa cre\u00f2 quindi Arakenimon e Mummymon e li sped\u00ec a Digiworld, dove i due manipolarono il giovane Ken Ichijouji, trasformandolo nell'Imperatore Digimon. Come Imperatore, Ken inizi\u00f2 ad erigere gli Obelischi di Controllo - il cui design proveniva dall'enigmatico Mondo delle Tenebre e che era stato apparentemente impiantato nella testa di Ken, o nel Seme delle Tenebre gi\u00e0 all'interno di Ken - per tutto Digiworld. Gli Obelischi iniziarono ad interferire con il tessuto della realt\u00e0, creando distorsioni spaziali ed indebolendo le barriere dimensionali. Oikawa sperava di poter usare questi disturbi per entrare a Digiworld, ma le azioni dei nuovi Digiprescelti, che iniziarono a distruggere gli Obelischi di Controllo, prevennero che ci\u00f2 potesse accadere. Successivamente, Arakenimon e Mummymon crearono BlackWarGreymon, che inizi\u00f2 a distruggere le potenti Pietre Sacre, cosa che fin\u00ec di distruggere il sottile equilibrio su cui Digiworld pareva essersi assestato. Tuttavia, i Bambini Prescelti furono in grado di liberare Azulongmon dalla prigione in cui i Padroni delle Tenebre lo avevano rinchiuso anni prima, il quale riusc\u00ec ad impedire a BlackWarGreymon di distruggere l'ultima Pietra.\nIl piano finale di Oikawa di entrare a Digiworld prevedeva che Arakenimon aprisse tutti i varchi digitali, permettendo ai Digimon selvaggi di arrivare sulla Terra, il che costrinse i Digiprescelti a viaggiare per il mondo per circoscrivere la catastrofe (questo perch\u00e9 gli unici che potevano aprire varchi digitali a piacimento erano i sei Digiprescelti della nuova generazione). Tuttavia, i bambini prescelti non sapevano che tutto ci\u00f2 costituisse solo un'esca. Approfittando dell'assenza dei Digiprescelti dal Giappone, infatti, Arakenimon e Mummymon iniziarono a rapire bambini. Quando i bambini prescelti fecero ritorno, scoprirono che Demon ed i suoi tirapiedi MarineDevimon, LadyDevimon e SkullSatamon erano venuti sulla Terra alla ricerca di Ken e del Seme delle Tenebre che si annidava in lui, ma Oikawa riusc\u00ec a copiare per primo il Seme, prima che Demon potesse metterci le mani. Demon fu respinto dai Digiprescelti nel Mare Oscuro di Dragomon mentre Oikawa era impegnato ad impiantare i Semi nei bambini rapiti. La sua speranza era che i Semi convertissero l'innocenza dei bambini (che permette loro di entrare a Digiworld usando questa energia), in modo da permettergli di attraversare la barriera dimensionale. Tuttavia, Myotismon aveva altri piani e port\u00f2 Oikawa in un'altra dimensione, un mondo di sogni ed incubi, dove finalmente lasci\u00f2 il corpo del suo ospite ed inizi\u00f2 a convogliare il potere dei Semi in s\u00e9 stesso, diventando cos\u00ec MaloMyotismon. Dopo la sconfitta di MaloMyotismon, Oikawa us\u00f2 la dimensione dei sogni per realizzare il suo desiderio: il suo corpo fu trasformato in energia nella forma di uno stormo di farfalle, che si dispersero per Digiworld, riportando la pace e l'armonia.\nIl finale rivela il destino di ognuno dei personaggi quando questi si rivedono venticinque anni dopo la sconfitta di MaloMyotismon per permettere ai loro figli di giocare insieme.\nMedia.\nColonna sonora.\nNella versione pubblicata su TIMvision nel 2016 vennero ripristinate le sigle originali.\nFilm.\n\"Digimon Hurricane Touchdown!!/Supreme Evolution!! The Golden Digimentals\".\n \u00e8 il terzo film dedicato all'universo di \"Digimon\". Fu trasmesso in Giappone l'8 luglio 2000. Fu inoltre distribuito negli Stati Uniti e in Italia rispettivamente il 6 ottobre 2000 e il 3 marzo 2001 come terza parte di \"Digimon - Il film\". Questo film \u00e8 il pi\u00f9 lungo che la Toei Animation abbia mai realizzato in Giappone. Il film dura infatti circa sessantacinque minuti (mentre gli altri film non erano mai andati oltre un minutaggio di venti-quaranta minuti).\nI protagonisti della storia sono i nuovi Digiprescelti, che viaggiano dal Giappone agli Stati Uniti ed incontrano Willis, un Digiprescelto americano, ritrovandosi poi ad aiutarlo a fermare la minaccia causata da un enigmatico pericolo. Da bambino Willis aveva ricevuto due Digimon gemelli, un Gummymon ed un Kokomon. Tuttavia, un giorno Kokomon era scomparso misteriosamente senza lasciare traccia, ritornando successivamente nelle sembianze dello spietato Wendigomon. TK e Kari sono i primi ad incontrare Wendigomon a New York mentre sono in visita da Mimi; il Digimon infatti rapisce la ragazza davanti agli occhi dei due Digiprescelti, i quali si rendono conto che anche tutti gli altri Digiprescelti originali sono spariti. Willis alla fine spiega agli altri quale sia il suo legame con Wendigomon: il Digimon vuole rivedere Willis, ragione che spinge Wendigomon a rapire anche gli altri bambini prescelti - perch\u00e9 loro, come Willis, possiedono un Digivice - e a riportarli alla loro et\u00e0 infantile alla disperata ricerca del suo partner, che non riesce a riconoscere nella sua versione \"adolescente\".\nQuando Willis si rifiuta di andare con Wendigomon dopo che questi mette fuori combattimento Terriermon, il mostro digievolve prima in Antylamon e poi in Kerpymon, riportando anche Willis e i Digiprescelti di \"Adventure 02\" alla loro infanzia. Willis capisce finalmente le parole criptiche che il Digimon gli ha rivolto: Wendigomon aveva chiesto a Willis di \"tornare indietro\" e per il Digimon ci\u00f2 significa letteralmente che Willis debba ridiventare nuovamente un bambino. Durante la battaglia tra i Digiprescelti e Wendigomon, Kari e TK aiutano i loro amici creando due Digiuova grazie ai loro Digimon Magnadramon e Seraphimon e consegnandole rispettivamente a Davis e Willis: ci\u00f2 permette ai due ragazzi di far armordigievolvere Veemon in Magnamon e Terriermon in una Armordigievoluzione di Rapidmon. Alla fine della battaglia, Kerpymon viene sconfitto ed i Digiprescelti originali ricompaiono nei luoghi da cui erano scomparsi poco prima. Nell'epilogo del film, Willis scopre che il suo Digimon Kokomon \u00e8 nuovamente pronto a nascere dal suo Digiuovo.\n\"Diaboromon Strikes Back\".\n \u00e8 il quarto film dedicato all'universo di \"Digimon\". Usc\u00ec in Giappone il 3 marzo 2001 e negli Stati Uniti il 5 agosto 2005. \u00c8 inedito in Italia.\nIl film \u00e8 conosciuto anche come \"La rivincita di Diaboromon\". In questo film, che avviene tre mesi dopo la sconfitta di MaloMyotismon, i Digiprescelti devono confrontarsi ancora una volta con Diaboromon. Tai e Matt tornano all'interno della rete per affrontarlo con Omnimon, mentre i nuovi Digiprescelti devono fare i conti con la furia di uno sciame di Kuramon (la forma al livello primario di Diaboromon). Con l'aiuto di Angemon e Angewomon (accompagnati da TK e Kari), Omnimon riesce a distruggere ancora una volta Diaboromon, ma il tutto si rivela una trappola, poich\u00e9 con la sua distruzione moltissimi Kuramon riescono a penetrare nel mondo reale. Le cose sembrano andare fuori controllo quando i Kuramon nel mondo reale si uniscono per creare un Digimon di livello mega chiamato Armageddemon, un mega alternativo nella linea di sviluppo di Diaboromon. Armageddemon \u00e8 cos\u00ec potente che n\u00e9 Omnimon n\u00e9 Imperialdramon Fighter Mode possono nulla contro di lui. Alla fine, Omnimon conferisce la sua energia ad Imperialdramon potenziandolo e facendolo diventare Imperialdramon Paladin Mode. Usando il suo attacco Omni Sword, Imperialdramon riesce ad abbattere Armageddemon, dividendolo nuovamente in numerosissimi Kuramon. Con l'aiuto dell'energia sprigionata dai Digivice dei Digiprescelti e dai cellulari degli altri ragazzi del Giappone, la spada Omni Sword viene potenziata, permettendo ad Imperialdramon Paladin Mode di distruggere i Kuramon una volta per tutte.\nIl quarto film dedicato ai Digimon \u00e8 stato distribuito, insieme a \"\"One Piece: Clockwork Island Adventure\", nel formato di doppio lungometraggio, dal nome \"T\u014dei Spring Anime Fair 2001\"\". Il guadagno totale realizzato da questo film \u00e8 stato di tre miliardi di yen giapponesi.\n\"Digimon Adventure 3D: Digimon Grandprix!\".\n \u00e8 l'undicesimo film dedicato ai Digimon ed uno dei due cortometraggi relativi all'universo di Digimon al Toei Animation Festival. \u00c8 stato proiettato all'attrazione Sanrio Puroland's Yume no Time Machine dal 20 lugio 2000 e il 23 giugno 2002, ed \u00e8 poi stato ri-trasmesso in Giappone il 3 ottobre 2009. \u00c8 inedito in Italia.\nDodici concorrenti competono nel Digimon Grandprix per ottenere il titolo di \"Re dei Digimon\". La corsa inizia con un notevole trambusto, solo Agumon vola nella direzione sbagliata mentre il veicolo di Patamon parte senza il suo guidatore. All'inizio, in un'area simile ad una fattoria, Veemon e DemiDevimon prendono il comando, ma, mentre attraversano l'area di un fiume, provano a buttarsi fuori a vicenda dalla corsa, facendo fermare entrambi i loro veicoli. Indaffarati l'uno con l'altro, la maggior parte degli altri partecipanti li sorpassa. Mentre gli altri Digimon proseguono, Agumon riesce finalmente a prendere la direzione giusta e a portare con s\u00e9 Patamon dandogli un passaggio.\nNella seconda parte del percorso, coperta dalla neve, DemiDevimon riesce a sorpassare Tentomon e sgancia cos\u00ec tante bombe da distruggere sia il veicolo di quest'ultimo che quello di Armadillomon, mentre Veemon accelera per recuperare. Nella sezione della foresta autunnale, Veemon e DemiDevimon provano a buttarsi ancora fuori a vicenda, ma le loro azioni causano la fine della corsa per Gatomon, Gomamon, Biyomon e Hawkmon, ma Agumon, trasportando tutti i Digimon ritirati, si fa strada e con la sua BabyMeteora butta fuori Veemon e DemiDevimon. Davanti a tutti, con un considerevole margine di vantaggio, Gabumon si fa bello per il presentatore, ma Agumon guadagna la prima posizione. Sfortunatamente, il suo missile gli causa disordini di stomaco ed il Digimon \u00e8 costretto ad espellere alcuni escrementi, lanciandoli come missili. Quest'azione fa fuori immediatamente Palmon e Gabumon la segue poco dopo.\nAgumon presto perde la strada ancora una volta, lasciando DemiDevimon e Veemon a darsi battaglia nella citt\u00e0. DemiDevimon usa tutte le sue ultime risorse e scaglia qualsiasi pezzo del suo veicolo, eccetto l'abitacolo, verso Veemon, che schiva i proiettili ma non pu\u00f2 nulla quando ci\u00f2 causa un'esplosione. DemiDevimon pensa di aver vinto, ma Agumon, portando tutti gli altri partecipanti, lo raggiunge e fa a pezzi il suo veicolo con un'onda d'urto. Agumon e gli altri partecipanti, quindi, passano la linea del traguardo tutti insieme e dividono il titolo di \"Re dei Digimon\", ma immediatamente dopo il missile di Agumon va fuori controllo e spedisce tutti nello spazio.\nNel popolare parco a tema coreano di Everland, il film compare come un cortometraggio in 4D nello Space Tour, posto nell'European Adventure.\nDrama-CD.\n\"Michi e no Armor Shinka\".\nLa storia raccontata in questo Drama-CD si svolge nel giorno di san Valentino del 2003. Il Drama audio inizia con Davis che sta provando a cambiare il suo look per piacere alle ragazze, imitando diversi altri Digiprescelti. Kari, Mimi e Sora vengono intanto rapite da Boltmon, il quale desidera un cuore tutto per s\u00e9. Pukumon approfitta di questa situazione per cercare di distruggere i Digiprescelti. Il Pucchiemon di Ken cerca di ragionare con Boltmon, mentre gli altri Digiprescelti affrontano la vera mente dietro il piano, Pukumon. Joe va a sbattere nei ragazzi, causando la caduta e l'inevitabile confusione tra i D-Terminal dei ragazzi. Ci\u00f2 causa loro di usare le Digiuova sbagliate e di digievolvere in nuovi Digimon di livello Armor, che riescono a battere Pukumon. Nel complesso, la storia non serve soltanto a generare un umorismo leggero, ma mette in evidenza la prima volta in cui i Digiprescelti riescono ad usare le Digiuova anche scambiandosele e trasformando i loro Digimon in nuove Digievoluzioni di livello Armor usando le Digiuova di altri bambini prescelti.\nIl titolo di questo drama audio significa \"Il percorso verso l'Armordigievoluzione\".\n\"Ishida Yamato Tegami ~Letter~\".\nTutto inizia quando Matt riceve una cassetta da una ragazza. La ragazza dovr\u00e0 presto affrontare un'operazione ad alto rischio agli occhi ed ha paura perch\u00e9 potrebbe perdere la vista nel caso in cui l'operazione non abbia successo. Matt, che non sa cosa fare per tirarla su di morale, riceve aiuto e preziosi consigli da Gabumon, Sakurada (uno degli aiutanti di suo padre) ed un uomo anziano che conosce i confini del mare.\nQuindi Matt scrive la canzone \"Tobira~door\", per infonderle coraggio e darle il suo supporto, dicendole che lui sar\u00e0 comunque l\u00ec per lei, non importa cosa accada.\nAlla fine, Matt riceve un'altra cassetta dalla ragazza, che lo ringrazia per il supporto dimostratole e gli dice che l'operazione \u00e8 andata bene e che presto potr\u00e0 rimuovere le bende cos\u00ec da poter vedere il mare, luogo in cui Matt aveva scritto la canzone, con lui.\n\"Natsu e no Tobira\".\nSi svolge nell'estate del 2003, quando Davis e DemiVeemon si incontrano con Mimi, Willis e Gummymon a New York. Tuttavia, senza preavviso, l'intera citt\u00e0 cade vittima di uno strano clima invernale e diventa deserta. I ragazzi sentono una voce e vedono delle lucciole prima di incontrare una ragazza senza nome, che Davis decide di chiamare \"Piccola Nat\", dalla parola giapponese per \"estate\". La Piccola Nat sembra provare dei sentimenti per Davis, ma il gruppo non sa che in realt\u00e0 lei \u00e8 un gigantesco Digimon munito di artigli, che riesce a trasformarsi grazie alle \"lucciole\", che in realt\u00e0 sono dei chip, i quali hanno corrotto i suoi dati. Davis capisce che la Piccola Nat \u00e8 sola al mondo e voleva semplicemente un Digiprescelto come partner. Sfortunatamente, la Piccola Nat muore e torna ad essere un Digiuovo, ma Davis e gli altri si assumono il compito di trovare il vero partner della Piccola Nat.\nWillis e Mimi capiscono che l'inverno improvviso era stato creato dal cuore di Davis, che era infelice dopo aver perso il torneo di calcio del quartiere e per il suo amore non corrisposto nei confronti di Kari.\nIl nome di questo drama audio significa \"La porta verso l'estate\", il cui titolo si riferisce al portale verso il loro mondo di provenienza; durante il drama viene citato da Mimi anche ci\u00f2 che sembra essere il libro \"La porta sull'estate\".\n\"Digimon Adventure 02 Original Story 2003nen -Haru-\".\nQuesto drama audio ha luogo diverso tempo dopo gli eventi intercorsi in \"Digimon Adventure 02\", ma prima dell'epilogo della serie, il quale mostra stralci di vita dei protagonisti venticinque anni dopo. Il drama audio serve a riempire alcuni buchi nella trama che ancora persistevano nella serie ed esamina inoltre alcuni cambiamenti a cui i Digiprescelti ed i loro partner sono andati incontro e che saranno poi la prima causa dei fatti narrati nell'epilogo.\nNella traccia di Davis, \"Occhiali\", Davis riflette sul significato degli occhiali che Tai gli ha regalato, su ci\u00f2 che simboleggiano e su cosa forgia un buon leader.\nNella traccia di TK, \"Mentre scrivo sulla tastiera\", TK ha iniziato a scrivere le sue avventure riguardanti Digiworld ed esprime i suoi sentimenti su alcune di esse, cos\u00ec come sull'essere un Digiprescelto in generale. Viene rivelato successivamente che la pubblicazione del memorandum che TK aveva iniziato a scrivere era stata ritardata finch\u00e9 lui non era riuscito a descrivere i fatti con oggettivit\u00e0.\nNella traccia di Cody, \"Una visita alla tomba\", Cody porta Armadillomon a visitare la tomba di suo padre. I due parlano dei sacrifici fatti da Oikawa e dagli altri. Cody quindi fa una promessa di provare a cominciare a capire perch\u00e9 il male si impossessa di certe persone e di provare a fare il possibile per evitare che ci\u00f2 accada in futuro.\nNella traccia di Yolei, \"Sono diventata una studentessa di scuola media\", Yolei parla della fase di transizione della sua vita ora che sta per diventare una studentessa di scuola media, dei suoi tentativi di formare una band musicale, dei suoi sentimenti sempre pi\u00f9 forti per Ken e della sua nuova ossessione per il t\u00e8 nero.\nNella traccia di Ken, \"Luce del sole in primavera\", Ken ricorda suo fratello, gli errori commessi in passato e di quanto ora sia felice e grato.\nNella traccia di Kari, \"Il corso introduttivo di Kari sui partner\", Kari ha iniziato a registrare un video per una classe, insegnando ai nuovi Digiprescelti come comportarsi per essere buoni partner per i propri Digimon. La ragazza parla anche di alcune sue esperienze con Gatomon e di Digiworld. Quasi alla fine della traccia, si scopre che la sorella di Davis, Jun, il nonno di Cody, cos\u00ec come entrambe le sorelle maggiori di Yolei ed i fratelli di Joe, sono tutti diventati Digiprescelti ed hanno bisogno di assistenza a Digiworld. Kari e gli altri quindi si muovono per aiutare i nuovi Digiprescelti nelle loro avventure. Viene successivamente rivelato che il video di Kari in futuro sarebbe stato \"sorprendentemente utile\"."}
{"id": "1813427", "revid": "682087", "url": "https://it.wikipedia.org/wiki?curid=1813427", "title": "Distonia di Segawa", "text": ""}
{"id": "1813429", "revid": "647919", "url": "https://it.wikipedia.org/wiki?curid=1813429", "title": "Distonia responsiva alla dopa", "text": ""}
{"id": "1813431", "revid": "729019", "url": "https://it.wikipedia.org/wiki?curid=1813431", "title": "Nicolas Hulot", "text": "In seguito al successo della sua trasmissione televisiva Ushua\u00efa Nature, ha accresciuto sempre pi\u00f9 il suo impegno per la difesa dell'ambiente e la sensibilizzazione della gente nei confronti dei temi ecologisti.\nBiografia.\nNel 1990 ha dato vita alla Fondation Ushua\u00efa, divenuta nel 1995 la Fondation Nicolas-Hulot pour la nature et l'homme. Dopo aver ponderato la possibilit\u00e0 di una sua candidatura alle presidenziali del 2007, si ritira nel gennaio dello stesso anno dopo la sottoscrizione di un patto ecologista fra la maggior parte dei candidati dei partiti di governo.\nAlla fine di novembre 2006, Nicolas Hulot mette a disposizione su un sito Internet una petizione per sostenere la sua azione, al 24 maggio 2007 \u00e8 stata firmata de pi\u00f9 di 740\u00a0300 persone, fra cui i principali candidati alle presidenziali. Dopo le elezioni, \u00e8 stata pubblicata su internet una petizione intitolata \u00abPacte contre Hulot\u00bb, messa in linea dai suoi detrattori.\nIl patto ecologista di Hulot e le sue idee politiche sono state oggetto di critica da parte di molti comentatori e attori, tra cui Le Canard Encha\u00een\u00e9, di lui si sono osteggiati l'uso spregiudicato dei media e l'accettazione di fondi da grandi imprese, come EDF, L'Or\u00e9al e Rh\u00f4ne-Poulenc. Le Canard Encha\u00een\u00e9 ha affermato che i prodotti pubblicizzati sotto il marchio di Ushua\u00efa sono fra i pi\u00f9 inquinanti. Jos\u00e9 Bov\u00e9 lo critic\u00f2 affermando che non si pu\u00f2 difendere il pianeta senza porsi il problema della crescita economica.\nNel marzo 2011, Hulot dichiara che sar\u00e0 candidato alle primarie che designeranno il candidato degli ecologisti alle Elezioni presidenziali in Francia del 2012.\nDopo aver rifiutato le proposte di Jacques Chirac, Nicolas Sarkozy, Fran\u00e7ois Hollande ad entrare in vari governi, Hulot accetta nel maggio 2017 l'invito di Emmanuel Macron di diventare ministro dell'ecologia e dell'ambiente nel governo di \u00c9douard Philippe.\nIl 28 agosto 2018 annuncia le sue dimissioni da ministro della transizione ecologica alla radio francese France Inter.. Lascia dicendo: \"Non voglio pi\u00f9 mentire\" sostenendo che l'ambiente non \u00e8 una priorit\u00e0 del governo, che ha vissuto questo periodo con sofferenza perch\u00e9 troppi suoi dossier sono stati di fatto bloccati e che \"troppe lobby condizionano l'Eliseo\". Al suo posto va nel settembre 2018 Fran\u00e7ois de Rugy."}
{"id": "1813435", "revid": "290948", "url": "https://it.wikipedia.org/wiki?curid=1813435", "title": "Materiali auxetici", "text": "I materiali auxetici sono materiali aventi coefficiente di Poisson negativo.\nLe fibre di questi materiali, tra i quali vi \u00e8 per esempio il Gore-Tex, se sottoposte ad uno sforzo di trazione si aprono \"ad ombrello\", determinando una dilatazione in direzione trasversale a quella di sollecitazione. Viceversa, se sottoposte a compressione \"si chiudono\", determinando una strizione del campione.\nQuesta capacit\u00e0 \u00e8 dovuta alla struttura microscopica delle molecole, che determina propriet\u00e0 meccaniche come l'alto assorbimento di energia e la resistenza alla frattura. I materiali auxetici possono essere utili in applicazioni come giubbotti antiproiettile, materiale da imballaggio, ginocchiere e protezioni per i gomiti, materiale antiurto, spugne e strofinacci.\nLa struttura dei materiali auxetici pu\u00f2 essere schematizzata con degli esagoni come quello in figura. \nQuando le estremit\u00e0 della struttura vengono tirate, gli spigoli dell'esagono si raddrizzano aumentando l'area della struttura.\nIl termine auxetico deriva dalla parola greca \u03b1\u1f50\u03be\u03b7\u03c4\u03b9\u03ba\u03cc\u03c2 (\"auxetikos\"), che significa \"che tende ad aumentare\" (\"\u03b1\u1f54\u03be\u03b7\u03c3\u03b9\u03c2\" significa \"aumento\"): questa terminologia \u00e8 stata coniata dal professor Ken Evans dell'Universit\u00e0 di Exeter.\nGli scienziati sono a conoscenza dei materiali auxetici da oltre 100 anni, ma solo di recente hanno dedicato loro particolare attenzione. Il primo articolo pubblicato su un materiale sintetico auxetico \u00e8 apparso sulla rivista Science nel 1987, con il titolo \"Strutture di schiuma con coefficiente di Poisson negativo\". \"Inverted Honeycomb\" \u00e8 stato pubblicato nel 1985 (immagine sopra) \nTipicamente i materiali auxetici hanno una bassa densit\u00e0, permettendo alle zone a cerniera delle microstrutture auxetiche di flettersi.\nEsempi di materiali auxetici includono:"}
{"id": "1813439", "revid": "287204", "url": "https://it.wikipedia.org/wiki?curid=1813439", "title": "Zeta Cephei", "text": "Zeta Cephei (\u03b6 Cep / \u03b6 Cephei) \u00e8 una stella della costellazione di Cefeo, del quale marca una spalla. Non ha un nome proprio regolarmente utilizzato, sebbene alcuni utilizzino Tsao Fu, dal nome di un grande auriga nella mitologia cinese, che fu identificato con le stelle della costellazione di Cefeo.\nOsservazione.\nLa sua posizione \u00e8 fortemente boreale e ci\u00f2 comporta che la stella sia osservabile prevalentemente dall'emisfero nord, dove si presenta circumpolare anche da gran parte delle regioni temperate; dall'emisfero sud la sua visibilit\u00e0 \u00e8 invece limitata alle regioni temperate inferiori e alla fascia tropicale.\nLa sua magnitudine pari a +3,4 le consente di essere scorta con facilit\u00e0 anche dalle aree urbane di moderate dimensioni, sebbene un cielo non eccessivamente inquinato sia maggiormente indicato per la sua individuazione.\nIl periodo migliore per la sua osservazione nel cielo serale ricade nei mesi compresi fra fine giugno e novembre; nell'emisfero nord \u00e8 visibile anche per tutto l'autunno, grazie alla declinazione boreale della stella, mentre nell'emisfero sud pu\u00f2 essere osservata in particolare durante i mesi del tardo inverno australe.\nCaratteristiche fisiche.\nZeta Cephei \u00e8 una supergigante arancione (classe spettrale K1.5Iab) con una temperatura superficiale di 4.310 K e con una massa pari ad otto masse solari. Possiede una luminosit\u00e0 pari approssimativamente a 3600 volte la luminosit\u00e0 solare. Ad una distanza di circa 726 anni luce dalla Terra, Zeta Cephei appare come un oggetto di magnitudine apparente 3,39 e possiede una magnitudine assoluta di - 3,65. La stella ha una metallicit\u00e0 del 60% superiore a quella solare, cio\u00e8 contiene 1,6 volte il quantitativo di materiali pesanti presente nel Sole. Si colloca sul limite delle 8-10 masse solari, caratteristico per le stelle che producono un nucleo ferroso e poi esplodono come supernove. Da una stima recente di Tetzlaff \"et al\", la massa di Zeta Cephei \u00e8 di poco superiore a 10 volte quella del Sole.\nSe Zeta Cephei fosse un sistema binario, cio\u00e8, se fosse presente una compagna non osservata che fosse sufficientemente vicina da scambiare massa con la nana bianca che verr\u00e0 ad essere, c'\u00e8 qualche possibilit\u00e0 che si verifichi una seconda esplosione di supernova, in questo caso di tipo Ia."}
{"id": "1813442", "revid": "1745361", "url": "https://it.wikipedia.org/wiki?curid=1813442", "title": "Rizla+", "text": "Rizla+ \u00e8 una marca di cartine per sigarette.\nStoria.\nCreata nel 1867 dal francese L\u00e9onide Lacroix, membro della famiglia Lacroix-Fr\u00e8res. Il nome Rizla deriva da uno dei componenti con cui venivano create le cartine, ovvero il riso. Lacroix cre\u00f2 pi\u00f9 di una marca utilizzando questo prefisso: RIZ cartonato, RIZ di Cina, RIZ d'Arabia, RIZ blu (cartine colorate) e la pi\u00f9 nota RIZLA+ (enigmatico riferimento al nome di famiglia, Lacroix, ovvero la croce). Rizla \u00e8 inoltre la prima marca a creare una macchina tascabile per fare sigarette, nel 1928. Il nome RIZLA+ viene definitivamente adottato nel 1942, mentre le note cartine \"King Size\" nascono nel 1977. Attualmente la marca Rizla \u00e8 di propriet\u00e0 della compagnia inglese Imperial Tobacco. Rizla+ viene distribuita in Italia in esclusiva da Terzia S.p.A."}
{"id": "1813443", "revid": "767487", "url": "https://it.wikipedia.org/wiki?curid=1813443", "title": "Largo Winch (film)", "text": "Largo Winch \u00e8 un film del 2008 diretto da J\u00e9r\u00f4me Salle, basato sull'omonimo fumetto belga.\nIl film \u00e8 stato girato a Castellammare del Golfo, Trapani, Malta, Hong Kong, Macao, Bosnia ed Erzegovina. Nel 2011 \u00e8 stato realizzato un sequel intitolato \"Largo Winch 2\", sempre diretto da Salle ed interpretato da Tomer Sisley e Sharon Stone.\nTrama.\nLargo \u00e8 un giovane orfano che viene adottato da Nerio Winch, miliardario di origine bosniaca, per farne il suo erede. Anni dopo Nerio, fondatore e principale azionista del Gruppo, viene trovato annegato. Largo fugge da un carcere in Amazzonia e si mette alla ricerca dell'assassino per vendicare il padre adottivo e difendere i propri beni."}
{"id": "1813444", "revid": "188116", "url": "https://it.wikipedia.org/wiki?curid=1813444", "title": "Kashmiri", "text": ""}
{"id": "1813446", "revid": "1124164", "url": "https://it.wikipedia.org/wiki?curid=1813446", "title": "Monte Secco", "text": "Il Monte Secco ( ) \u00e8 una montagna delle Prealpi Bergamasche posta in Val Seriana, in provincia di Bergamo. Da non confondere con l'omonimo Monte Secco che si trova in val Brembana.\nDescrizione.\nSituato lungo il crinale che funge da spartiacque tra la Valcanale e la valle Nossana, percorsa dall'omonimo torrente, e che attraverso la Cima del Fop e la Cima Valmora, culmina con il Pizzo Arera (\u00a0m.s.l.m.). \nScoscesa montagna calcarea, orograficamente imponente, soprattutto nel suo versante nord-est, da Rizzoli nella Valcanale che, con metri di dislivello dall'attacco, risulta la pi\u00f9 alta parete delle Alpi bergamasche. Fu scalata per la prima volta da G.B. Cortinovis ed E. Corio nel luglio del 1931.\nPresenta due cime, una a est, detta monte Secco di Clusone (\u00a0m.s.l.m.), sormontata da una croce e, ad ovest, la cima principale (\u00a0m.s.l.m.). \nGeomorfologia.\nI depositi nevosi sui versanti e le valanghe che da questi si originano sono alla base di due noti fenomeni geomorfologici osservabili sul monte.\nGias del Secco.\nAlla base della parete di nord-est, nella cosiddetta Val Las, tra i e i \u00a0m di quota, si trova uno dei nevai pi\u00f9 bassi di tutte le Alpi, conosciuto tra gli abitanti della zona (Ardesio \u2013 Valcanale), come il \"Gias\" del Secco.\nValanga di Ludrigno (Il Vend\u00f6l).\nSi tratta di una valanga con periodicit\u00e0 irregolare che si distacca dalle creste e pendii sommitali del versante est in seguito ad annate con forte innevamento. Nella sua discesa si incanala in un versante imbutiforme che termina sul fondovalle seriano, in localit\u00e0 Ludrigno, dove si colloca la zona di espansione della valanga. Viene classificata come \"valanga a lastroni di fondo\".\nGli eventi maggiori sono stati registrati a fine marzo, per cui viene considerata una valanga primaverile.\nNell'ultimo secolo l'evento principale \u00e8 del marzo 1916, che ha causato 8 morti; nel marzo 1984 ha raggiunto il fiume Serio trascinando un'autovettura. Altri eventi significativi si sono avuti nel marzo 2004, febbraio 2009, di cui esiste un filmato interessante, dicembre 2009, febbraio e marzo 2014. A protezione della frazione sono state poste delle opere di difesa passive."}
{"id": "1813447", "revid": "1745361", "url": "https://it.wikipedia.org/wiki?curid=1813447", "title": "Cianippo", "text": "Cianippo () \u00e8 un personaggio della mitologia greca. Fu un re di Argo.\nGenealogia.\nFiglio di Adrasto e di Anfitea (figlia di Pronace), potrebbe invece essere figlio di Egialeo (anche se in genere \u00e8 ritenuto suo fratello) e di Cometo (figlia di Tideo).\nNon sono noti nomi di spose o progenie.\nMitologia.\nSotto la tutela di Diomede e di Eurialo successe ad Adrasto sul trono di Argo.\nCianippo fu l'ultimo dei re di Argo discendenti da Biante e dopo la sua morte (mor\u00ec senza eredi), la sua parte dell'Argolide pass\u00f2 a Cilarabe che riunific\u00f2 il regno.\nPrese parte alla guerra di Troia e fu uno di quelli che si nascose nel cavallo di Troia."}
{"id": "1813448", "revid": "767487", "url": "https://it.wikipedia.org/wiki?curid=1813448", "title": "NcFTP", "text": "NcFTP fu il primo client FTP alternativo e fu distribuito per la prima volta nel 1990. Fu creato come un'alternativa al client FTP standard dei sistemi UNIX, \"ftp\", e offre una serie di caratteristiche aggiuntive rispetto a \"ftp\" e mostra una notevole semplicit\u00e0 d'uso.\nNcFTP \u00e8 un programma con interfaccia da riga di comando ed \u00e8 disponibile su varie piattaforme.\nFornisce alcune caratteristiche avanzate rispetto ai classici client FTP come gestione dei segnalibri, possibilit\u00e0 di riprendere download interrotti."}
{"id": "1813449", "revid": "289247", "url": "https://it.wikipedia.org/wiki?curid=1813449", "title": "Monachesimo buddhista", "text": ""}
{"id": "1813452", "revid": "262457", "url": "https://it.wikipedia.org/wiki?curid=1813452", "title": "Retribuzione karmica", "text": ""}
{"id": "1813456", "revid": "339392", "url": "https://it.wikipedia.org/wiki?curid=1813456", "title": "Formazioni Partigiane Italiane", "text": ""}
{"id": "1813458", "revid": "125043835", "url": "https://it.wikipedia.org/wiki?curid=1813458", "title": "Alfred Eisenstaedt", "text": "Era solito usare una macchina fotografica Leica M3 con un obiettivo da . \u00c8 ricordato principalmente per la sua foto dei festeggiamenti in Times Square il giorno della vittoria contro il Giappone (15 agosto 1945).\nBiografia.\nGli inizi.\nAlfred Eisenstaedt nacque da Joseph, negoziante di successo e Regina Sch\u00f6n; figlio maggiore di una famiglia israelita di Dirschau (oggi Tczew) nella Prussia Occidentale della Germania imperiale (attuale voivodato della Pomerania, Polonia) si trasferirono a Berlino nel 1906, dove Alfred frequent\u00f2 lo Hohenzollern-Gymnasium nel quartiere di Sch\u00f6neberg, iniziando a scattare fotografie all\u2019et\u00e0 di 14 anni con una macchina \"Eastman Kodak Faltkamera Nr. 3\".\nDurante la Prima guerra mondiale Eisenstadt, nel 1916, ancora diciassettenne, fu chiamato alle armi nell\u2019Esercito tedesco con la sua classe di leva di \u201c\"Kindersoldaten\"\u201d e, dopo sei mesi di addestramento, fu inviato a combattere nelle Fiandre sul Fronte occidentale come artigliere nel 55\u00ba Reggimento di artiglieria da campagna (\"2. Th\u00fcringisches Feld-Artillerie-Regiment Nr. 55\"), prendendo parte alla battaglia di Arras e a quella di Passchendaele. Raggiunse il grado di \"Gefreiter\" (caporale) e rimase gravemente ferito alle gambe e alle ginocchia da una granata di shrapnel sparata dai britannici sulla sua batteria il 12 aprile 1918, durante la battaglia del Lys, nei pressi di Nieppe, unico superstite, ottenne la Croce di Ferro.\nTerminata la guerra, mentre lavorava come venditore di cinture e bottoni nel 1920, Eisenstaedt inizi\u00f2 a scattare fotografie come fotocronista indipendente per il \"Berliner Tageblatt\".\nFotografo professionista.\nEisenstaedt ebbe abbastanza successo da diventare un fotografo a tempo pieno nel 1929. Dopo 4 anni fotograf\u00f2 un incontro fra Adolf Hitler e Benito Mussolini in Italia. Altre famose fotografie di Eisenstaedt agli inizi della sua carriera comprendono un cameriere che fa pattinaggio su ghiaccio a St. Moritz nel 1932 e Joseph Goebbels alla Societ\u00e0 delle Nazioni a Ginevra nel 1933. Quest'ultima foto \u00e8 citata per la sua capacit\u00e0 di cogliere l'attimo dello scatto che rivela la ferocia del Ministro della Propaganda nascosta sotto l'apparenza delle buone maniere.\nA causa dell'oppressione tedesca contro gli ebrei, durante la Germania nazista di Hitler, Eisenstaedt emigr\u00f2 negli Stati Uniti nel 1935 e visse a Jackson Heights nel Queens (New York), per il resto della sua vita. Lavor\u00f2 come fotografo per la rivista \"Life\" dal 1936 al 1972. Nell\u2019arco della sua carriera Eisenstadt ha ricevuto numerosi riconoscimenti e onorificenze, tra cui la Medaglia nazionale per le arti e l'Infinity Master of Photography Award, assegnato dal Centro internazionale di fotografia. Nel 1951 fu nominato \"Fotografo dell'anno\" dall'Enciclopedia Britannica e dalla Scuola di giornalismo della Universit\u00e0 del Missouri. Le sue foto di eventi di cronaca e celebrit\u00e0, come quella che ritraeva Sophia Loren ed Ernest Hemingway, e quelle che ritraevano Marilyn Monroe, apparvero in oltre 86 copertine della rivista.\nMartha's Vineyard.\nEisenstaedt, conosciuto come \"Eisie\" dai suoi amici, ha trascorso le sue vacanze estive durante il mese di agosto nell'isola di Martha's Vineyard per 50 anni. Durante un breve lavoro nelle Isole Galapagos, Eisenstaedt lasci\u00f2 le Galapagos prima che il suo lavoro fosse finito in modo da arrivare in tempo per le sue vacanze estive nell'isola. \u00c8 proprio durante le sue vacanze estive a Vineyard che conduesse esperimenti fotografici. \"Lavorando con varie lenti, filtri e prismi, ma sempre con luce naturale. Eisenstaedt era affascinato dai fari (nautici) dell'isola di Martha's Vineyard's, e fu il fulcro della raccolta fondi per il \"Vineyard Environmental Research Institute (VERI)\" (Istituto di ricerca per l'ambiente di Vineyard). Una delle raccolte di fondi \u00e8 stata intitolata \"Eisenstaedt Day\" ed \u00e8 stato un evento internazionale. L'ultima raccolta fondi \u00e8 stata tenuto nel 1995, ad agosto, nel mese della sua morte nell'isola di Martha's Vineyard.\nL'ultima fotografia scattata da Eisenstaedt ritraeva il Presidente Bill Clinton con sua moglie, Hillary, e la figlia, Chelsea, nell'agosto del 1993, alla Granary Gallery nel West Tisbury dell'isola di Martha's Vineyard. Questa foto storica \"privata\", insieme ad altre, fu scattata in una zona protetta dai servizi segreti americani per oltre un'ora, ed \u00e8 stata documentata da William E. Marks. Marks, che scatt\u00f2 centinaia di fotografie di Eisenstaedt in ogni possibile situazione e per oltre 10 anni, fotograf\u00f2 anche Eisenstaedt durante la sua famosa fotografia del giorno V-J.\nEisenstaedt mor\u00ec nel suo letto a mezzanotte, nel \"Menemsha Inn cottage\" conosciuto anche come \"Pilot House\".\nLa sua morte fu scoperta dalla sua sorellastra, Lucille (Lulu) Kaye, e il suo caro amico, nonch\u00e9 editore e autore, William E. Marks. \u00c8 sepolto nel Cimitero ebraico di Mount Hebron.\nFotografia.\n\"V\u2013J day a Times Square\".\nLa fotografia pi\u00f9 famosa di Eisenstaedt (nota anche come \"V-J day in Times Square, V\u2013Day,\" etc.) rappresenta un marinaio americano che bacia una giovane donna, il 14 agosto 1945, a Times Square. Poich\u00e9 Eisenstaedt scatt\u00f2 numerose fotografie durante le celebrazioni del V-J Day, non ebbe la possibilit\u00e0 di dare un nome e di fornire dettagli su questa foto, il che ha portato a una serie di voci incompatibili. Inoltre, siccome in questa foto non si riesce a capire con esattezza chi siano i due personaggi che si baciano dato che hanno il viso parzialmente coperto, per molto tempo coppie di persone si sono presentate alla redazione del \"Life\" rivendicando di essere loro i protagonisti del bacio. Almeno tre uomini e due donne divennero famosi nel corso della storia come i protagonisti del bacio, ma nel 2012, dopo molte bufale, studi pi\u00f9 o meno campati in aria e controlli sulle altre foto scattate, pare che finalmente si sappia in definitiva chi fossero i due nella foto: tali George Mendon\u00e7a e Greta Zimmer Friedman, in realt\u00e0 nemmeno un'infermiera, ma un'igienista dentale.\n\"Eyes of Hate\".\nUn altro celebre scatto di Eisenstaedt fu una foto di Joseph Goebbels (ministro della propaganda del Terzo Reich) nel Carlton Hotel di Ginevra. Il fotografo stava documentando la Conferenza per il Disarmo della Societ\u00e0 delle Nazioni (1932-1934) quando vide Goebbels seduto ad un tavolino pieghevole nel giardino dell'hotel. Eisenstaedt scatt\u00f2 tre foto, una da lontano, e due da vicino. Tuttavia, prima dell'ultima foto Goebbels venne a sapere della sua origine ebrea, permettendo al fotografo di catturare gli \"occhi dell'odio\" del ministro nazista.\nA partire dal 1999 \u00e8 stato istituito il premio fotografico \"Alfred Eisenstaedt Awards for Magazine Photography\" \u00e8 stato amministrato dalla facolt\u00e0 di giornalismo della Columbia University."}
{"id": "1813460", "revid": "47767", "url": "https://it.wikipedia.org/wiki?curid=1813460", "title": "Cultura dark", "text": ""}
{"id": "1813466", "revid": "1063691", "url": "https://it.wikipedia.org/wiki?curid=1813466", "title": "Tetraclinis articulata", "text": "Il ginepro articolato (Tetraclinis articulata (Vahl) Mast., 1892) \u00e8 una conifera sempreverde della famiglia delle Cupressaceae, endemica della regione del Mediterraneo occidentale. \u00c8 l'unica specie del genere Tetraclinis.\nDistribuzione.\n\u00c8 diffusa nelle montagne del Marocco, dell'Algeria e della Tunisia, con due piccole popolazioni a Malta e vicino a Cartagena, nel sud-est della Spagna. Cresce a quota relativamente bassa in un clima mediterraneo subtropicale caldo e secco. I generi pi\u00f9 affini sono \"Platycladus\", \"Microbiota\" e \"Calocedrus\" e con quest'ultimo la somiglianza \u00e8 maggiore.\nDescrizione.\nIl \"T. articulata\" \u00e8 un piccolo albero a crescita lenta che generalmente arriva a misurare da 6 a 15\u00a0m, raramente 20\u00a0m di altezza e con il diametro del tronco da mezzo ad un metro, spesso con due o pi\u00f9 derivazioni gi\u00e0 alla base. Le foglie sono squamiformi, formate da numerose foglioline, mentre i frutti sono coni di 10\u201315\u00a0mm di lunghezza, verdi quando giovani, marroni a maturazione avvenuta dopo circa 8 mesi dall'impollinazione, e hanno quattro scaglie disposte frontalmente in due coppie. I semi hanno 5\u20137\u00a0mm di lunghezza e 2\u00a0mm di larghezza, con un'ala legnosa disposta su ogni lato. La pianta \u00e8 una delle poche conifere cedue, adattamento necessario per sopravvivere agli incendi e ai flussi migratori degli animali.\nUsi.\nL'albero viene usato come pianta ornamentale e pu\u00f2 essere potato come una siepe. Viene anche coltivato a bonsai.\nDal \"T. articulata\" si estrae la sandracca, una resina usata nella produzione di vernici e lacche, spesso miscelata alla gommalacca; \u00e8 particolarmente apprezzata per preservare i dipinti.\nIl legno, ricavato dai polloni alla base del tronco, \u00e8 ricercato per il suo motivo caratteristico e viene impiegato come decorazione su oggettistica e strumenti musicali. Commercialmente lo si trova spesso sotto il nome di radica di thuya o arar, da non confondere con \"thuja\", genere di piante diffuso solamente nel Nordamerica e nell'Estremo Oriente. Il mercato in Marocco non \u00e8 sostenibile e ha determinato la deforestazione di massa della specie. I cedui delle piante possono morire anche a causa del bestiame che si nutre dei giovani germogli fintantoch\u00e9 la pianta non \u00e8 cresciuta a sufficienza.\nSimbologia.\n\u00c8 l'albero nazionale di Malta, dove \u00e8 conosciuto come \"G\u0127arg\u0127ar\" (dall'arabo \"Araar\") ed attualmente viene utilizzato a livello locale all'interno dei progetti di rimboschimento."}
{"id": "1813477", "revid": "767487", "url": "https://it.wikipedia.org/wiki?curid=1813477", "title": "Viale Flamingo", "text": "Viale Flamingo (\"Flamingo Road\") \u00e8 un film del 1949 diretto da Michael Curtiz.\nTrama.\nNella cittadina americana di Boldon, tutte le persone ricche e importanti risiedono lungo viale Flamingo.\nL'arrivo di un luna park itinerante, in cui si esibiscono delle seducenti giovani, crea scandalo e viene fatto sgomberare. Ma Lane, una ballerina stanca di quella vita, decide di rimanere a Boldon. Il vicesceriffo Carlisle la aiuta a trovare lavoro come cameriera e si innamora di lei. Ma il suo superiore, lo sceriffo Semple, che ha affari in politica, desidera farlo sposare con una ragazza di ottima famiglia e trasformarlo in senatore, perci\u00f2 fa licenziare Lane e le rende difficile trovare un altro lavoro a Boldon. Ma lei rifiuta di andarsene, prendendo anzi a schiaffi lo sceriffo. Questi allora la fa arrestare e rinchiudere in prigione come sospetta prostituta. Intanto Carlisle, l'ex vicesceriffo, si sposa e diventa senatore.\nLane, tornata in libert\u00e0, trova un nuovo impiego e fa innamorare di s\u00e9 Dan Reynolds, rivale in politica di Semple, sposandosi con lui e diventando una signora ricca e rispettata. Carlisle si d\u00e0 all'alcol, pentito di essersi lasciato scappare Lane, mentre Semple inizia a tramare contro Reynolds.\nCritica.\n\"Il Morandini\" commenta: \u00abDrammone americano tutto da godere: la vicenda \u00e8 ben congegnata e si srotola senza intoppi sotto la mano sicura di Curtiz. Crawford a pieno regime\u00bb."}
{"id": "1813480", "revid": "1543377", "url": "https://it.wikipedia.org/wiki?curid=1813480", "title": "Sandracca", "text": "La sandracca \u00e8 una resina estratta dal \"Tetraclinis articulata\", albero della famiglia delle Cupressaceae originario del Nordafrica.\n\u00c8 usata per la preparazione di vernici e lacche, talvolta pura, ma pi\u00f9 spesso miscelata ad altri componenti. Aggiunta assieme ad altre resine alla gommalacca diventa un ottimo prodotto per la protezione di mobili e strumenti musicali.\nFino all'inizio del Novecento era usata in cancelleria: veniva strofinata per rendere impermeabile e riscrivibile la carta dopo una raschiatura correttiva. "}
{"id": "1813483", "revid": "122062851", "url": "https://it.wikipedia.org/wiki?curid=1813483", "title": "Festival di Cannes 2004", "text": "La 57\u00aa edizione del Festival di Cannes si \u00e8 svolta a Cannes dal 12 al 23 maggio 2004.\nIl festival si \u00e8 aperto con la proiezione di \"La mala educaci\u00f3n\" di Pedro Almod\u00f3var e si \u00e8 chiuso con quella di \"De-Lovely - Cos\u00ec facile da amare\" di Irwin Winkler.\nLa madrina della manifestazione \u00e8 stata l'attrice italiana Laura Morante.\nLa giuria presieduta dal regista statunitense Quentin Tarantino ha assegnato la Palma d'oro per il miglior film al documentario \"Fahrenheit 9/11\" di Michael Moore."}
{"id": "1813486", "revid": "93556", "url": "https://it.wikipedia.org/wiki?curid=1813486", "title": "Albin Egger-Lienz", "text": "Vita.\nNasce illegittimo da Maria Trojer e Georg Egger, pittore di edifici sacri, e viene battezzato con il nome di Ingenuin Albuin Trojer. Nel 1877 ottiene il permesso di portare legalmente in cognome paterno, Egger. Dopo le scuole elementari continua ad approfondire la pittura con il padre e Hugo Engl.\nIn seguito frequenta l'Accademia di Belle Arti a Monaco di Baviera, con i maestri Kerl Raupp, Gabriel von Hackl e William di Lindenschmit Jr.\nDal 1893 al 1899 lavora a Monaco, dove entra a far parte della locale Associazione artistica. Nel 1899 sposa Laura M\u00f6llwald (da cui avr\u00e0 i figli L\u00f6rli, Fred e Ila) e si trasferisce a Vienna dove opera appartato rispetto al locale ambiente artistico. Tenta inutilmente di ottenere un incarico come insegnante all'Accademia di Belle Arti di Vienna. Nel 1900 partecipa all'Esposizione Universale di Parigi e riceve la medaglia di bronzo per il dipinto \"Feldsegen\".\nDalla met\u00e0 degli anni '90 espone in varie occasioni. Nel primo decennio del XX secolo frequenta e lavora spesso nel Tirolo, in particolare nella valle dell'\u00d6tz. Nel 1909 aderisce alla Secessione viennese.\nNel 1910 fallisce ancora una volta la sua richiesta di una cattedra all'Accademia di Vienna per l'opposizione dell'erede al trono, l'arciduca Francesco Ferdinando; ingiustizia alla quale il pubblico reagisce nettamente.\nL'artista si allontana da Vienna, trasferendosi a Hall nei pressi di Innsbruck (1911): in questa localit\u00e0 viene raggiunto dalla nomina ad insegnante all'Universit\u00e0 di Weimar, dove insegna dal 1912 al 1913.\nIn questi anni si contrappone dichiaratamente alla pittura monumentale del pittore svizzero Hodler.\nVisita i Paesi Bassi, di cui studia gli antichi maestri. \n&lt;br&gt;Nel 1913 si trasferisce con la famiglia, nei pressi di Bolzano, a Santa Giustina.\nNel 1915 \u00e8 richiamato alle armi, ma presto viene esonerato dal servizio al fronte. \u00c8 \"pittore di guerra in borghese\" al fronte austriaco meridionale nel 1916.\nDopo la fine della guerra rimane in Alto Adige. Rinuncia nel 1919 ad una cattedra a Vienna. &lt;br&gt;Comincia ad avere pieno successo con le opere dipinte in Italia, espone a Roma e a Venezia e a Vienna, nel 1925, al Wiener K\u00fcnstlerhaus.\nRiceve una rinnovata proposta d'insegnare all'Accademia di Arti applicate a Vienna, ma oppone un nuovo rifiuto.\nIn questi anni dipinge un ciclo di pitture e di affreschi per la \"Cappella commemorativa dei Caduti in guerra\" di Lienz.\nMuore di polmonite a Santa Giustina nel 1926."}
{"id": "1813487", "revid": "287204", "url": "https://it.wikipedia.org/wiki?curid=1813487", "title": "Pi Puppis", "text": "Pi Puppis (\u03c0 Pup / \u03c0 Puppis) \u00e8 una stella di colore arancione di magnitudine 2,71, visibile nella costellazione della Poppa; dista 804 anni luce dal sistema solare.\nAnche se poco noto, possiede un nome proprio, Ahadi, col significato di \"grande promessa\".\nOsservazione.\nLa stella si trova in direzione di un ammasso aperto molto disperso noto come Cr 135, il quale si trova per\u00f2 leggermente in primo piano rispetto alla stella, se visto dalla Terra. La sua posizione moderatamente australe fa s\u00ec che questa stella sia osservabile specialmente dall'emisfero sud, in cui si mostra alta nel cielo nella fascia temperata; dall'emisfero boreale la sua osservazione risulta invece pi\u00f9 penalizzata, specialmente al di fuori della sua fascia tropicale. La sua magnitudine pari a 2,7 le consente di essere scorta con facilit\u00e0 anche dalle aree urbane di moderate dimensioni.\nIl periodo migliore per la sua osservazione nel cielo serale ricade nei mesi compresi fra febbraio e giugno; nell'emisfero sud \u00e8 visibile anche per buona parte dell'inverno, grazie alla declinazione australe della stella, mentre nell'emisfero nord pu\u00f2 essere osservata in particolare durante i mesi primaverili boreali.\nDa un radiante meteorico in direzione di questa stella irradia lo sciame meteorico delle Pi Puppidi, attivo durante il mese di aprile.\nCaratteristiche.\n \u00e8 una stella che sta evolvendo verso lo stadio di supergigante rossa. Solo 15 milioni di anni fa, questa stella era di classe spettrale B0, vale a dire una stella azzurra e molto calda; si prevede che terminer\u00e0 il suo ciclo vitale entro 30 milioni di anni, esplodendo in una supernova. La sua magnitudine assoluta \u00e8 pari a \u22124,9 e la sua velocit\u00e0 radiale positiva indica che la stella si sta allontanando dal sistema solare.\nA poco pi\u00f9 di un minuto d'arco \u00e8 presente una compagna, Pi Puppis B, di magnitudine 8,0, separata da 69,2 secondi d'arco da A e con angolo di posizione di 213 gradi; questa \u00e8 una stella bianco-azzurra di sequenza principale di classe spettrale B9,5 con una massa 2,5 volte circa quella solare. La separazione reale della componente B dalla principale \u00e8 di circa ed il periodo orbitale di almeno 700\u00a0000 anni."}
{"id": "1813490", "revid": "1573940", "url": "https://it.wikipedia.org/wiki?curid=1813490", "title": "Sekheperenra", "text": "Biografia.\nQuesto sovrano, come molti altri della stessa dinastia, \u00e8 conosciuto solamente attraverso il Canone Reale"}
{"id": "1813492", "revid": "1573940", "url": "https://it.wikipedia.org/wiki?curid=1813492", "title": "Djedkherura", "text": "Biografia.\nQuesto sovrano, come molti altri della stessa dinastia, \u00e8 conosciuto solamente attraverso il Canone Reale"}
{"id": "1813493", "revid": "1573940", "url": "https://it.wikipedia.org/wiki?curid=1813493", "title": "Seankhibra", "text": "Biografia.\nQuesto sovrano, come molti altri della stessa dinastia, \u00e8 conosciuto solamente attraverso il Canone Reale."}
{"id": "1813494", "revid": "36426", "url": "https://it.wikipedia.org/wiki?curid=1813494", "title": "Eptagono", "text": ""}
{"id": "1813499", "revid": "276695", "url": "https://it.wikipedia.org/wiki?curid=1813499", "title": "Artistic License", "text": ""}
{"id": "1813501", "revid": "767487", "url": "https://it.wikipedia.org/wiki?curid=1813501", "title": "Fabrika", "text": "Le Fabrika sono un gruppo musicale russo di musica pop.\nIl gruppo si \u00e8 formato in occasione dello show \"Fabrika Zvezd\" (\"\u0424\u0430\u0431\u0440\u0438\u043a\u0430 \u0437\u0432\u0451\u0437\u0434\" ovvero la Fabbrica delle Stelle), molto popolare in Russia ed equivalente dell'italiano \"Operazione Trionfo\". Inizialmente era composto da 4 ragazze: Sati Kazanova, Irina Toneva, Alexandra Saveljeva e Maria Alalykina. Igor Matvienko \u00e8 il loro produttore. Dopo le riprese del primo video Maria Alalykina ha lasciato il gruppo per completare gli studi universitari ed \u00e8 in questa formazione a 3 che le ragazze sono pi\u00f9 famose. Nel maggio 2010 Sati Kazanova lascia il gruppo per intraprendere la carriera solista; al suo posto viene chiamata l'ex-solista del gruppo pop russo Hi-Fi Ekaterina Li. Nel 2014 Ekaterina lascia il gruppo e al suo posto viene scelta Alexandra Popova. Il primo video del nuovo trio \u00e8 Secret.\nHanno partecipato al tour \"Finale in citt\u00e0\" dando oltre 200 concerti. Il singolo \"Pro lyubov\" (Sull'amore) \u00e8 rimasta nella hit-parade russa per 26 settimane.\nIl 5 novembre 2003 le Fabrika hanno pubblicato il loro primo album \"Devushki Fabrichnye\" (Russo \"\u0414\u0435\u0432\u0443\u0448\u043a\u0438 \u0444\u0430\u0431\u0440\u0438\u0447\u043d\u044b\u0435\" ovvero \"Ragazze di fabbrica\")\nIl 13 gennaio 2008 hanno partecipato al Russian Winter Festival a Londra."}
{"id": "1813502", "revid": "1573940", "url": "https://it.wikipedia.org/wiki?curid=1813502", "title": "Villa Pagani", "text": "Villa Pagani si trova in piazza San Francesco di Paola 1 a Firenze.\nLa villa \u00e8 un importante esempio dello stile eclettico a Firenze, pochi anni prima che si diffondesse lo stile Liberty. Fu infatti realizzata da Adolfo Copped\u00e8 tra il 1896 e il 1899, prima che egli venisse suggestionato dalle novit\u00e0 della Secessione viennese.\nL'edificio, a base trapezoidale che segue l'andamento della piazza all'angolo con via di Bellosguardo, \u00e8 caratterizzato innanzitutto dalla torre panoramica, a pianta ottagonale, che grazie al rilievo collinare ed alla vicinanza col centro, gode di una straordinaria vista sulla citt\u00e0. La torre, cos\u00ec come la villa, si ispira ai canoni dell'architettura fiorentina manierista, reinterpretandone gli elementi in chiave scenografica e fantasiosa.\nLa torre per esempio presenta un bugnato in pietra forte fino al secondo piano, che prosegue sugli spigoli con linee spezzate, alternandosi alla muratura in cotto a vista; vi si aprono finestre ad arco con archi pure incorniciati da bugne, mentre la loggia finale, oltre la cornice marcapiano, \u00e8 scandita da aperture ad arco a tutto sesto con balaustra in pietra e coronata da un cornicione scultoreo e della terrazza, con sfere decorative in pietra agli angoli.\nLa villa, dai classici pian terreno, piano nobile e secondo piano, presenta il bugnato rustico al pian terreno, mentre al primo piano gli elementi in pietra, come le finestre dai timpani sostenuti da mensole o la terrazza-loggetta su mensoloni, spiccano sull'intonaco rossastro.\nQua e l\u00e0 si trovano elementi curiosi, come mascheroni, iscrizioni, volute e urne (queste ultime nei timpani spezzati delle aperture al piano nobile)."}
{"id": "1813504", "revid": "1573940", "url": "https://it.wikipedia.org/wiki?curid=1813504", "title": "Nefertemra", "text": "Biografia.\nQuesto sovrano, come molti altri della stessa dinastia, \u00e8 conosciuto solamente attraverso il Canone Reale\n\u00c8 probabile che il nome corretto fosse nella forma Nefertem...ra dove per la parte mancante \u00e8 stato proposto:\nD28-Z1\nk3 - ka\nIn virt\u00f9 di ci\u00f2, il nome diventerebbe Nefertemkara (Kanefertemra secondo altre letture) con il significato: Ra \u00e8 il Ka di Nefertem."}
{"id": "1813509", "revid": "1186766", "url": "https://it.wikipedia.org/wiki?curid=1813509", "title": "Sekhem...ra", "text": "Biografia.\nQuesto sovrano, come molti altri della stessa dinastia, \u00e8 conosciuto solamente attraverso il Canone Reale"}
{"id": "1813510", "revid": "1543377", "url": "https://it.wikipedia.org/wiki?curid=1813510", "title": "Pi Puppidi", "text": "Le Pi Puppidi sono uno sciame meteorico associato alla cometa Grigg-Skjellerup.\nLa corrente cometaria \u00e8 visibile intorno al 23 aprile, ma solo negli anni in cui la cometa \u00e8 al perielio; l'ultima volta accadde nel 2003. Tuttavia, in seguito alla perturbazione dell'orbita della cometa causata dal pianeta Giove, non si sa n\u00e9 quanto intensa sar\u00e0 al prossimo transito, n\u00e9 se ci sar\u00e0 ancora lo sciame; nel 2008 la cometa si \u00e8 riavvicinata alla Terra.\nIl nome dello sciame deriva dal fatto che il suo radiante si trova in direzione della Poppa, alcuni gradi a sud della stella Pi Puppis, ad una ascensione retta di 112\u00b0 e una declinazione di \u221245\u00b0; questo fa s\u00ec che lo sciame sia visibile solo da osservatori posti nell'emisfero australe o in prossimit\u00e0 dell'equatore.\nIl radiante fu scoperto nel 1972 e lo sciame pu\u00f2 essere osservato ogni 5 anni, ossia ad ogni perielio della cometa generatrice; il tasso orario zenitale \u00e8 spesso molto basso. La loro sigla internazionale \u00e8 PPU."}
{"id": "1813516", "revid": "108496150", "url": "https://it.wikipedia.org/wiki?curid=1813516", "title": "Matzah shemurah", "text": "La Shemurah (dalla radice ebraica \"\u05e9\u05de\u05e8\", \"custodire\") \u00e8 un tipo particolare di matzah (cio\u00e8 di pane azimo, non lievitato), una sfoglia sottile composta da sola farina e acqua e sottoposta a controlli particolari durante le diverse fasi di produzione. Rientra tra i cibi mangiati ritualmente per il Seder pasquale durante la festivit\u00e0 ebraica di Pesach, ricordando il pane mangiato degli ebrei nella fuga dall'Egitto. \nLe \"matzot shemurot\" vengono consumate durante le prime due sere di Pesach e la farina che viene usata per confezionarle viene sorvegliata fin dal momento della mietitura del grano, affinch\u00e9 non assorba acqua che potrebbe farla fermentare; questo controllo \u00e8 dunque pi\u00f9 rigoroso di quello per le normali \"matzot\", la cui farina viene sorvegliata soltanto fin dal momento della macinatura."}
{"id": "1813526", "revid": "6923", "url": "https://it.wikipedia.org/wiki?curid=1813526", "title": "Conferenza navale di Washington", "text": "La conferenza navale di Washington fu una conferenza internazionale tenutasi nella omonima cittadina statunitense dal 12 novembre 1921 al 6 febbraio 1922.\nInsieme alla conferenza di pace di Parigi (1919) regol\u00f2 gli equilibri tra le potenze europee e mondiali dopo la prima guerra mondiale.\nContenuto.\nLa conferenza di Washington port\u00f2 alla stipulazione di quattro trattati:"}
{"id": "1813529", "revid": "124696717", "url": "https://it.wikipedia.org/wiki?curid=1813529", "title": "Colle del Contrasto", "text": "Il Colle del Contrasto, conosciuto anche come sella del Contrasto (1.120\u00a0m), \u00e8 un valico situato al confine tra le province di Messina e di Enna, il pi\u00f9 basso tra quelli dei Monti Nebrodi, il primo da ovest.\n\u00c8 la principale e meno impervia via di comunicazione tra l'entroterra ennese e la costiera tirrenica messinese.\n\u00c8 inoltre attraversato dalla Strada statale 117 Centrale Sicula che collega Mistretta a Nicosia e da parecchi anni sono in corso lavori, nel progetto della strada Nord-Sud, per semplificarne ulteriormente il percorso."}
{"id": "1813531", "revid": "287204", "url": "https://it.wikipedia.org/wiki?curid=1813531", "title": "Evelyn Nesbit", "text": "Soprannominata \"The Girl in the Red Velvet Swing\", \u00e8 nota per essere rimasta coinvolta nell'omicidio dell'ex-amante, l'architetto Stanford White, ucciso dal suo primo marito, il milionario Harry Kendall Thaw. Dalla vicenda, uno dei casi pi\u00f9 celebri nella New York del primo Novecento, sono stati tratti i film \"L'altalena di velluto rosso\" e \"Ragtime\". Nel primo, il suo personaggio \u00e8 interpretato da Joan Collins, nel secondo, da Elizabeth McGovern.\nEvelyn Nesbit fu una delle modelle del pittore Charles Dana Gibson, una delle ispiratrici della Gibson Girl e la fonte d'ispirazione per il personaggio principale del romanzo \"Anna dai capelli rossi\" di Lucy Maud Montgomery.\nBiografia.\nNata il giorno di Natale del 1884 in Pennsylvania, a Tarentum, un paesino nei pressi di Pittsburgh, Florence Evelyn Nesbit era di ascendenza scoto-irlandese. Gi\u00e0 da piccola era sorprendentemente bella, ma anche di carattere timido e tranquillo. Aveva un fratellino pi\u00f9 giovane di lei, Howard. La famiglia Nesbit intorno al 1893 si trasfer\u00ec a Pittsburgh, quando Evelyn andava ancora a scuola. Suo padre, l'avvocato Winfield Scott Nesbit, mor\u00ec quell'anno, lasciando molti debiti e la famiglia nell'indigenza. Per anni, i due ragazzi Nesbit e la loro madre vissero alle soglie della povert\u00e0 ma, quando Evelyn divent\u00f2 adolescente, la sua bellezza attrasse l'attenzione di numerosi artisti del posto che la vollero come modella.\nModella a New York.\nNel 1901, a sedici anni, Evelyn si trasfer\u00ec a New York insieme alla madre andando a vivere con lei in una stanzetta al 249 W. 22nd Street. Ma, di fronte alle difficolt\u00e0 che entrambe incontrarono nella ricerca di un lavoro, Evelyn riusc\u00ec a convincere la madre che la soluzione poteva essere quella di tornare a fare nuovamente la modella, posando questa volta per gli artisti di New York. Tramite una lettera di presentazione, incontr\u00f2 il pittore James Carroll Beckwith per cui cominci\u00f2 subito a lavorare. Pos\u00f2 cos\u00ec anche per Frederick S. Church, Herbert Morgan, Gertrude K\u00e4sebier, Carl Blenner e per il fotografo Rudolf Eickemeyer, Jr.. Diventata una delle modelle preferite dagli artisti di New York, Evelyn fu anche ispiratrice di Charles Dana Gibson, uno dei pi\u00f9 popolari artisti del paese che fece uno schizzo a inchiostro del profilo della ragazza, acconciandole i capelli rossi come fossero un punto interrogativo. Il lavoro, dal titolo \"The Eternal Question\", rimane una delle opere pi\u00f9 conosciute di Gibson e la modella entr\u00f2 di diritto nel novero delle famose Gibson Girl.\nRelazioni.\nStanford White.\nBallerina di fila a Broadway, nel 1901 Evelyn fu presentata a Stanford White, uno dei pi\u00f9 noti architetti di New York, dall'attrice Edna Goodrich, con lei nel cast del musical \"Florodora\". White era conosciuto nell'ambiente come un grande donnaiolo, chiamato familiarmente Stanny: Evelyn, all'epoca, aveva 16 anni, lui 47. White aveva un appartamento in un loft nella West 24th Street da cui si entrava passando accanto all'entrata di servizio di un negozio di giocattoli. Evelyn Nesbit ricorda nelle sue memorie la prima visita che fece al locale, decorato con tende di velluto rosso e quadri alle pareti: White e un altro uomo, Reginald Ronalds, le versarono una coppa di champagne, conducendola poi al piano superiore, dove pendeva un'altalena, anche questa di velluto rosso. \nQuella prima volta non successe niente di rimarchevole. L'altalena, per\u00f2, venne messa in discussione pi\u00f9 volte nel corso del processo per omicidio in cui venne poi coinvolta Evelyn: il luogo dove si trovava venne erroneamente identificato da pi\u00f9 parti per l'ufficio che White aveva al vecchio Madison Square Garden. Nesbit, invece, dichiara in modo netto che l'altalena e le attivit\u00e0 a lei connesse si svolsero nell'edificio della West Twenty-fourth Street. L'architetto amava vedere giovani donne nude o seminude dondolarsi sull'altalena. Secondo Evelyn, il piacere sessuale derivava tutto dal piacere \"estetico\" che l'uomo ne ricavava.\nLa madre di Evelyn, dal canto suo, era stata conquistata da White con la promessa di far entrare all'Accademia Militare di Filadelfia Howard, il figlio maschio. Tanta era la fiducia che la donna riponeva nell'architetto che gli affid\u00f2 senza remore Evelyn al momento di partire per un viaggio a Pittsburgh. Alcune sere dopo, Evelyn and\u00f2 nell'appartamento di White: a cena erano solo loro due. Dopo il pasto e dopo parecchie coppe di champagne, la ragazza venne portata in un altro salone, con un grande divano verde di velluto e le pareti tappezzate di specchi. Quando torn\u00f2 gi\u00f9, si prov\u00f2 un kimono di raso giallo. Poi, perse conoscenza. Quando si risvegli\u00f2, sempre secondo i suoi ricordi, era praticamente nuda con accanto White sdraiato nel letto. \"Entrata vergine, ne uscii che non lo ero pi\u00f9\".\nPi\u00f9 tardi, Evelyn avrebbe raccontato questa storia a Harry Thaw per spiegargli le ragioni del suo rifiuto alla richiesta di matrimonio del milionario. Negli ultimi anni della sua vita, Evelyn Nesbit confess\u00f2 come il carismatico \"Stanny\" fosse stato l'unico uomo che lei avesse mai amato.\nJohn Barrymore.\nWhite pass\u00f2 presto alla conquista di altre bellezze virginali. Evelyn, nel frattempo, conobbe John Barrymore. L'attore aveva cominciato a corteggiarla dopo averla vista in \"Florodora\": le aveva inviato dei fiori ed era divenuto un suo assiduo ammiratore. Evelyn aveva trovato finalmente un innamorato della sua et\u00e0 e passava molte ore con lui nel suo appartamento. John, che apparteneva a una nota famiglia di gente di teatro, i Barrymore, non sarebbe stato per\u00f2 considerato un partito interessante dalla signora Nesbit, reputato troppo povero per quella sua bellissima figlia diciassettenne. La madre, infatti, quando scopr\u00ec la loro relazione, and\u00f2 su tutte le furie come fece del resto anche White. L'architetto, per\u00f2, che aveva ancora una grande influenza sulla ragazza, trov\u00f2 un modo per separare la coppia: Evelyn che, per ragioni finanziarie, non aveva mai potuto avere un'educazione n\u00e9 studi adeguati a una condizione signorile, avrebbe potuto frequentare un collegio per signorine a Wayne, nel New Jersey, collegio gestito da Beatrice DeMille, madre del famoso regista Cecil B. DeMille. La giovane, allora, rifiut\u00f2 la proposta di matrimonio di Barrymore che le si era dichiarato alla presenza della signora Nesbit e di White.\nHarry Kendall Thaw.\nStanford White e John Barrymore furono in seguito soppiantati da Harry Kendall Thaw (1871-1947), figlio di un magnate del carbone e delle ferrovie di Pittsburgh. Prima della sua relazione con Thaw, Evelyn ebbe una storia anche con James \"Monty\" Waterbury (1875\u20131920), noto giocatore di polo, e con il giovane editore Robert J. Collier. Thaw era estremamente possessivo nei riguardi di Evelyn come pure era ossessionato da White (a cui si riferiva chiamandolo \"the Beast\", \"la bestia\") e dai rapporti che aveva intrattenuto con la ragazza.\nNonostante ripetuti rifiuti alla sua richiesta di matrimonio, alla fine Evelyn che, all'epoca aveva vent'anni, accett\u00f2 di sposarlo dopo un viaggio in Europa che avevano fatto insieme. Le nozze furono celebrate il 4 aprile 1905. Cocainomane e, molto probabilmente, sadico, Thaw inflisse alla moglie torture psicologiche e fisiche, arrivando a frustarla.\nEvelyn ebbe un figlio, Russell William Thaw, nato a Berlino il 25 ottobre 1910. Il ragazzo divent\u00f2 in seguito un valoroso pilota nella seconda guerra mondiale. Da bambino apparve al fianco della madre nelle vesti di attore in alcuni film. \nL'omicidio di Stanford White.\nIl 25 giugno 1906, Nesbit e Thaw videro White al ristorante Caf\u00e9 Martin. Quella sera, sulla terrazza del Madison Square Garden dove si rappresentava la commedia musicale \"Mam'zelle Champagne\", Thaw vide nuovamente a un tavolo vicino l'odiato architetto. Impugnata la pistola che si portava sempre dietro, gli spar\u00f2 tre colpi in faccia, uccidendolo all'istante. Gli spettatori in sala, testimoni involontari dell'omicidio, asserirono che Thaw avesse esclamato: \"You'll never go out with that woman again\" (\"Non uscirai mai pi\u00f9 con quella donna\"). Nel suo libro \"The Murder of Stanford White\", Gerald Langford scrive che Thaw potrebbe aver detto: \"Hai rovinato la mia vita\" oppure \"Hai rovinato mia moglie\" (le due versioni discordanti nascono dall'originale inglese, dove \"life\" (vita) pu\u00f2 essere confuso con \"wife\" (moglie).\nThaw sub\u00ec due processi per l'omicidio di White. Nel primo, la giuria non riusc\u00ec ad accordarsi sulla sentenza. Nel secondo, la madre di Thaw convinse Evelyn a testimoniare in favore del figlio: in cambio del divorzio e di un milione di dollari, la giovane moglie avrebbe dovuto raccontare in tribunale di essere stata l'amante dell'architetto. Si sarebbe cos\u00ec giustificato il comportamento di Thaw, che avrebbe agito per vendicare il suo onore. In seguito alla testimonianza di Evelyn, Thaw evit\u00f2 la condanna a morte e venne dichiarato infermo di mente; condannato al manicomio criminale, scont\u00f2 una condanna che gli lasciava molte libert\u00e0 (durante la detenzione, fu visto uscire numerose volte per recarsi in societ\u00e0). Ci\u00f2 nonostante, nel 1913 evase e cerc\u00f2 di fuggire in Canada, dove fu per\u00f2 arrestato, estradato e riportato al Matteawan State Hospital for the Criminally Insane di Beacon, dove era detenuto.\nNel 1917, sottoposto a perizia medica, fu dichiarato sano di mente e rimesso in libert\u00e0. Evelyn ebbe il divorzio, ma non vide mai neanche un centesimo del milione di dollari che le era stato promesso. In compenso, le venne sempre contestata la paternit\u00e0 del figlio, che lei dichiar\u00f2 essere di Thaw anche se era stato concepito durante la detenzione dell'uomo.\nUltimi anni.\nGli anni che seguirono il secondo processo, furono segnati da svariati tentativi di suicidio. La sua carriera teatrale era stata distrutta. Le venne offerta qualche occasione di lavorare nel cinema. Nel 1916, dopo il divorzio da Thaw, si spos\u00f2 con il suo partner, il ballerino Jack Clifford (1880\u20131956), nato Virgil James Montani. Due anni dopo, lui la lasci\u00f2. Divorziarono nel 1931.\nNel 1926, Evelyn Nesbit rilasci\u00f2 un'intervista al \"New York Times\" dove dichiarava che lei e Thaw si erano riconciliati. Ma niente venne a sostenere questa affermazione. Nesbit pubblic\u00f2 due libri di memorie, \"The Story Of My Life\" (1914) e \"Prodigal Days\" (1934).\nSuperati i problemi di alcolismo, dipendenza da morfina e i tentativi di suicidio, visse i suoi ultimi anni in tranquillit\u00e0 a Northfield, nel New Jersey. Divent\u00f2 insegnante di ceramica e fece da consulente per il film del 1955 \"L'altalena di velluto rosso\", una biografia romanzata che ricostruiva per lo schermo la terribile vicenda che aveva segnato tutta la sua vita. Nel 1947, alla morte di Thaw, ricevette un lascito testamentario di diecimila dollari.\nMor\u00ec a 82 anni, il 17 gennaio 1967 a Santa Monica, in California. Venne sepolta all'Holy Cross Cemetery di Culver City."}
{"id": "1813538", "revid": "55935", "url": "https://it.wikipedia.org/wiki?curid=1813538", "title": "Abbazia di Corazzo", "text": ""}
{"id": "1813541", "revid": "88740", "url": "https://it.wikipedia.org/wiki?curid=1813541", "title": "Russi (disambigua)", "text": ""}
{"id": "1813543", "revid": "124425229", "url": "https://it.wikipedia.org/wiki?curid=1813543", "title": "Galleria Subalpina", "text": "La Galleria dell'Industria Subalpina (nota pi\u00f9 semplicemente come Galleria Subalpina) \u00e8 un edificio storico di Torino che ospita numerosi locali commerciali. \u00c8 ubicata nell'area compresa tra piazza Castello e piazza Carlo Alberto ed \u00e8 una delle tre storiche gallerie commerciali del capoluogo piemontese.\nStoria.\nLa struttura rappresenta il tipico modello ottocentesco di area commerciale urbana ispirata ai tipici \"passages\" parigini e destinata allo svago borghese.&lt;br&gt;Essa fu la terza galleria commerciale di Torino, dopo la Galleria Umberto I e la scomparsa Galleria Natta, demolita del 1922 nell'ambito del rifacimento di via Roma.&lt;br&gt;Progettata da Pietro Carrera nel 1873, i lavori furono avviati il 25 giugno dello stesso anno e la galleria fu inaugurata il 30 dicembre 1874. Deve il suo nome alla Banca dell'Industria Subalpina, che si assunse l'onere della costruzione.\nIl suo interno ospit\u00f2 sin dall'inizio alcuni locali divenuti storici come il celebre caff\u00e8 Caff\u00e8 Baratti &amp; Milano e, dal 1897, il Caff\u00e8 Concerto Romano, locale abitualmente frequentato dallo scrittore Edmondo De Amicis (poi divenuto cinema Nuovo Romano), una libreria antiquaria, una galleria d'arte, un negozio di arredi e un paio di rinomati ristoranti.In parte danneggiata dai bombardamenti della seconda guerra mondiale, la galleria \u00e8 stata ricostruita fedelmente sui disegni originali e, in tempi pi\u00f9 recenti, l'area centrale \u00e8 stata interamente occupata dalla grande aiuola, secondo il progetto iniziale del Carrera.\nDescrizione.\nLa galleria, progettata da Pietro Carrera, \u00e8 collocata tra piazza Castello e piazza Carlo Alberto ed \u00e8 caratterizzata da un ampio e luminoso salone lungo cinquanta metri, largo quattordici arricchito da un notevole apparato decorativo eclettico che fonde elementi in stile rinascimentale e barocco, opera dello scultore Pietro Rubino. L'altezza di circa diciotto metri \u00e8 stemperata da una balconata che percorre tutto il suo perimetro. La volta rappresenta un vero e proprio tributo alla modernit\u00e0 del tempo, con un largo utilizzo di vetro e ferro battuto, come testimoniano gli elementi strutturali riccamente decorati ad opera dei fratelli Loro e del Piattini.\nNella cultura di massa.\nAll'interno della Galleria Subalpina sono state girate alcune scene dei film:"}
{"id": "1813544", "revid": "81251958", "url": "https://it.wikipedia.org/wiki?curid=1813544", "title": "Perdas de fogu", "text": ""}
{"id": "1813545", "revid": "78273", "url": "https://it.wikipedia.org/wiki?curid=1813545", "title": "Regmaglite", "text": ""}
{"id": "1813546", "revid": "190635", "url": "https://it.wikipedia.org/wiki?curid=1813546", "title": "Cal Ripken Jr.", "text": ""}
{"id": "1813550", "revid": "1305772", "url": "https://it.wikipedia.org/wiki?curid=1813550", "title": "Screamer Rally", "text": "Screamer Rally \u00e8 il terzo videogioco della serie \"Screamer\", creata da Milestone S.r.l.. A differenza dei due precedenti capitoli, questo \u00e8 dedicato alle gare di rally; inoltre, a differenza di \"Screamer 2\" (del quale condivide il motore grafico), \"Screamer Rally\" possiede un supporto nativo per le schede acceleratrici 3dfx: in questo modo sono aggiunti effetti di filtering delle texture e una maggiore risoluzione video."}
{"id": "1813551", "revid": "154893", "url": "https://it.wikipedia.org/wiki?curid=1813551", "title": "Aerolite", "text": ""}
{"id": "1813553", "revid": "154893", "url": "https://it.wikipedia.org/wiki?curid=1813553", "title": "Meteorite ferrosa", "text": ""}
{"id": "1813555", "revid": "827882", "url": "https://it.wikipedia.org/wiki?curid=1813555", "title": "Banya", "text": "Hell's Angel Delivery Man - Banya () \u2014 meglio noto come Banya \u2014 \u00e8 un manhwa d'avventura del 2004 edito da Haksan Publishing, ideato e disegnato dall'autore Kim Yung Oh. La storia \u00e8 stata raccolta in Italia in 5 volumi ad opera dell'editore Flashbook.\nL'autore ha affermato di aver dedicato il manhwa a tutti i corrieri, lavoratori di cui ammira l'impegno indefesso.\nAmbientazione.\nSiamo catapultati in un mondo fantastico che rievoca il medioevo orientale. Non tutti sono possibilitati a grandi traversate nei deserti, tra le foreste o sulle montagne (luoghi caratteristici dell'opera) per recapitare messaggi poich\u00e9 le guerre sono la maggiore preoccupazione, perci\u00f2 chiunque pu\u00f2 affidarsi ad un \"corriere\". Quest'ultimo si far\u00e0 carico della consegna, qualunque essa sia, e la porter\u00e0 a termine pur affrontando i pericoli mortali che si celano lungo il tragitto.\nNon importa quale sia la destinazione basta solo che il committente... paghi.\nTorren.\nNella terra selvaggia di Gaia si sono presto imposti come popolazione belligerante e nemica degli uomini i Torren, creature mostruose simili agli orchi che, dotati di grande forza fisica e resistenza alle fatiche, si sono organizzati in bande ed infestano le vie rendendo ancora pi\u00f9 difficili le comunicazioni.\nTrama.\nBanya lavora come corriere assieme all'amico Kong e all'autoritaria Mei. Per lui il lavoro viene prima di tutto e questo lo rende un agente di consegna \"super partes\": senza alcun schieramento politico o ideale a muoverlo; tuttavia non sempre \u00e8 cos\u00ec: il ragazzo \u00e8 infatti molto legato ai due amici e dimostra in pi\u00f9 occasioni di tenere molto pi\u00f9 a loro che alla propria incolumit\u00e0. Quando poi Kong stringe amicizia con Mido, una bambina dotata del potere di domare ed evocare mostri e perci\u00f2 ricercata dall'esercito, Banya si dichiara disposto ad aiutare l'amico e la ragazzina a sfuggire agli scagnozzi sulle tracce di quest'ultima. Durante il confronto con i soldati, in Banya si risvegliano ricordi da tempo sopiti e il ragazzo - entrato in stato berserker - combatte da vero mostri assetato di sangue. Quando il corriere riprende conoscenza scopre che Mido \u00e8 stata rapita e che Kong \u00e8 gravemente ferito.\nDopo aver affidato l'amico alle cure di Mei, Banya si allontana dalla stazione di posta, risoluto a scoprire di pi\u00f9 sul suo passato, salvare Mido e tenere i soldati lontano dai suoi amici.\nContemporaneamente le fazioni protagoniste del paese fanno le loro mosse: da un lato Kamutu, comandante del corpo militare segreto al servizio dell'imperatore, ricerca tra le persone da lui rapite quella coi poteri magici pi\u00f9 forti ed in grado di domare anche i mostri pi\u00f9 spaventosi, il tutto in vista di poter un giorno domare il Dio della Distruzione, mostruosa creatura il cui avvento si avvicina; dall'altro vi sono i monaci che, ben consapevoli del risveglio del Dio, ordinano a Jiahn, monaca invocatrice, di mettersi in viaggio vero la Terra della Morte per placare il Dio drago.\nDurante il suo viaggio Banya si imbatte in Jiahn, la cui scorta \u00e8 caduta sotto i colpi degli uomini di Kamutu, e in Muah, spadaccino errante accompagnato da una spada magica parlante e costantemente assetata di sangue. I tre decidono di viaggiare assieme e giunti alla Terra della Morte ritrovano Mido, riuscita a fuggire al suo carceriere. Kamutu li raggiunge poco dopo ed inizia la battaglia.\nIl comandante riconosce Banya e gli rivela che egli altri non \u00e8 che una sua creatura, nata solo come macchina da guerra per uccidere a suo piacimento e che solo l'essersi ribellato a lui ha portato ad essere un corriere. Banya, sebbene posseduto dalla sua demoniaca sete di sangue, respinge il suo istinto omicida e si batte affermando la sua nuova identit\u00e0; lo affianca Muah che, dopo essere stato ferito mortalmente un paio di volte, rivela la sua natura di guerriero immortale. Quando per\u00f2 i duellanti vengono attaccati da dei mostri, Kamutu ne approfitta per rapire le due invocatrici e abbandonare i due avversari. Rimasto solo, Banya raccoglie la spada di Muah e si dirige verso lo scontro finale con Kamutu.\nNell'antro del drago Dio della Distruzione riappare agli occhi increduli degli umani Muah; questi rivela di essere la reincarnazione umana del drago distruttore e che non ha intenzione di mettersi al servizio del malvagio comandante. Quando poi Kamutu minaccia Mido e Jiahn, Banya finisce l'ex padrone e si dichiara pronto ad affrontare anche il drago, se questi ha intenzione di porre fine al mondo come dice la leggenda. Muah allora racconta il perch\u00e9 della sua risoluzione: un tempo al servizio degli uomini, venne coinvolto in una guerra che alla sua fine lo port\u00f2 solo a perdere la sua padrona ed invocatrice; adirato col genere umano ne decise l'eliminazione, ma poi prefer\u00ec mescolarsi ad esso per tentare di capirlo e forse scusarlo.\nDistolto il Dio della distruzione dai suoi propositi, lasciata Jiahn nella Terra della Morte per pregare per i caduti a Banya non resta che tornare da Mei e Kong assieme alla giovane Mido.\nStile.\nLo stile di Kim Young Oh si dimostra pulito e migliorato dal suo primo lavoro: Bal Jak. L'autore \u00e8 molto abile nell'applicare i retini pur non facendone un eccessivo uso come alcuni autori coreani. Il tratto particolareggiato nei primi piani si rif\u00e0 molto allo stile di Takehiko Inoue, \"mangaka\" ideatore delle note opere fumettistiche \"Vagabond\" e \"Slam Dunk\"."}
{"id": "1813557", "revid": "287204", "url": "https://it.wikipedia.org/wiki?curid=1813557", "title": "Villa Gisella", "text": " \nVilla Gisella, gi\u00e0 villa I Pini, si trova in largo Enrico Caruso 1 a Firenze. La villa fu la residenza del tenore Enrico Caruso, come ricorda una lapide sul lato lungo via delle Panche.\nStoria.\nLa villa esiste almeno dal 1427, quando apparteneva a Guido di Tommaso Deti, fiorentino del popolo di Santa Felicita. Nel 1567 fu acquistata da Bartolomeo Filippi e nel 1587 Maria Filippi la pass\u00f2 in dote a suo marito Bartolomeo Del Turco. A seguito di una causa tra Maria e il cardinale Giovanni Battista Deti la villa torn\u00f2 ai Deti nel 1614 e nel 1620 venne venduta alla famiglia Falconetti, fiorentina, residente nel quartiere di Santo Spirito. In seguito pass\u00f2 ai Cavalcanti (1660), ai Cattani (1751), ai Teri per poi pervenire, dopo altri passaggi, al cantante Enrico Caruso, che la acquist\u00f2 nel 1904.\nL'epoca di Caruso.\nIl tenore Enrico Caruso, grazie allo straordinario successo della sua tourn\u00e9e del \"Rigoletto\" alla Metropolitan Opera House di New York del 1903, pot\u00e9 tornare in Italia con i soldi necessari per acquistare, nel 1904, Villa \"I Pini\" alle Panche, nella zona collinare a nord di Firenze.\nEgli la fece ristrutturare completamente facendola ampliare e dotare di un ampio giardino all'italiana, prima di stabilirvisi con la moglie Dorothy Benjamin. Qui i due restarono fino alla morte, quando la villa venne ereditata dal figlio Enrico junior, che vi visse con la moglie Elena Canessa. In seguito la villa venne messa all'asta ed acquistata da nuovi proprietari. Nel 1954 pervenne al pediatra Giuseppe Mecca che dal 1956 la destin\u00f2 a casa di cura di medicina generale, cambiandole il nome in quello attuale.\nArchitettura.\nLa villa \u00e8 un interessante esempio di stile eclettico a Firenze, improntato su preesistenze pi\u00f9 antiche.\nL'elemento pi\u00f9 vecchio \u00e8 la torretta, forse duecentesca, sormontata da merlatura e da un orologio pi\u00f9 tardo. Anche il lato sulla strada presenta un aspetto tipico delle abitazioni \"da signore\" rustiche dei dintorni di Firenze, con elementi in pietra (come i davanzali, le cimase e le mensole delle finestre) che spiccano sull'intonaco chiaro. Le bifore e il portalino moresco su via delle Panche sono invece novecenteschi.\nAll'interno restano alcuni ambienti storici, come la cappella, la sala del trono, la stanza del biliardo e una pregevole scalinata lignea. Numerosi portali interni hanno gli archi rialzati in stile moresco, come quello sull'esterno.\nIl giardino.\nIl giardino ha un impianto all'italiana, con aiuole geometriche cinte da siepi in bosso e punteggiate da cipressi e essenze fiorite. Nei circa 7000 m2 si trova anche una serra e un vialetto fiancheggiato da colonne."}
{"id": "1813559", "revid": "36426", "url": "https://it.wikipedia.org/wiki?curid=1813559", "title": "Villa I Pini", "text": ""}
{"id": "1813560", "revid": "36426", "url": "https://it.wikipedia.org/wiki?curid=1813560", "title": "Villa i Pini", "text": ""}
{"id": "1813567", "revid": "154893", "url": "https://it.wikipedia.org/wiki?curid=1813567", "title": "Condrula", "text": ""}
{"id": "1813568", "revid": "154893", "url": "https://it.wikipedia.org/wiki?curid=1813568", "title": "Condrule", "text": ""}
{"id": "1813569", "revid": "154893", "url": "https://it.wikipedia.org/wiki?curid=1813569", "title": "Condrite ordinaria", "text": ""}
{"id": "1813570", "revid": "767487", "url": "https://it.wikipedia.org/wiki?curid=1813570", "title": "Acondrite", "text": "Un'acondrite \u00e8 una meteorite rocciosa composta da materiale simile al basalto terrestre o alle rocce intrusive.\nOrigine e caratteristiche.\nInnanzitutto, come gi\u00e0 si pu\u00f2 dedurre dal nome, la principale caratteristica consiste nell'assenza delle condrule. Questa assenza si spiega con il fatto che le acondriti sono meteoriti differenziate, cio\u00e8 il materiale che le compone \u00e8 stato sottoposto a fusione, differenziazione e ricristallizzazione all'interno del corpo progenitore. Come risultato di questi processi, le acondriti presentano distintive caratteristiche ignee.\nClassificazione.\nCirca l'8% delle meteoriti conosciute sono acondriti e la maggior parte di esse (circa due terzi) sono meteoriti HED che si sono originate dalla crosta dell'asteroide 4 Vesta. Gli altri tipi includono le meteoriti marziane, le meteoriti lunari e altri tipi originatisi da corpi progenitori ancora sconosciuti.\nQueste suddivisioni sono state determinate sulla base ad esempio dei rapporti tra gli elementi Fe/Mn e tra gli isotopi dell'ossigeno 17O/18O evidenziando le parentele con asteroidi e pianeti conosciuti.\nLa classificazione pi\u00f9 comune delle acondriti \u00e8 la seguente:"}
{"id": "1813571", "revid": "339392", "url": "https://it.wikipedia.org/wiki?curid=1813571", "title": "Condrite carboniosa", "text": ""}
{"id": "1813572", "revid": "767487", "url": "https://it.wikipedia.org/wiki?curid=1813572", "title": "Le nevi del Chilimangiaro (film)", "text": "Le nevi del Chilimangiaro (\"The Snows of Kilimanjaro\") \u00e8 un film del 1952 diretto da Henry King in Technicolor.\nLa sceneggiatura di Casey Robinson si basa su racconto omonimo di Ernest Hemingway, pubblicato sulla rivista \"Esquire\" nell'agosto 1936.\nTrama.\nIl romanziere Harry Street, mentre si trova in Africa per un safari nella zona del Kilimanjaro insieme alla moglie Helen, si ammala gravemente in seguito a un'infezione originata da una ferita alla gamba. Nel delirio conseguente alla febbre, rievoca la sua vita passata. Ricorda il primo amore adolescenziale che suo zio Bill allontan\u00f2. Poi si rivede a Parigi, agli inizi della carriera, quando conosce una modella, Cynthia Green; una ventata di passione li unisce e li porta al matrimonio. Partendo per l'Africa, Harry la porta con s\u00e9 ma coinvolto dalle emozioni della caccia grossa la trascura e quando lei avverte i sintomi della prossima maternit\u00e0 non gli confessa il suo stato. Pi\u00f9 tardi, quando lui vuole lasciarla temporaneamente, Cynthia \u00e8 vittima di un incidente che le provoca un aborto.\nQuando Harry le rinfaccia di essersi voluta liberare del nascituro, i due litigano e si crea fra loro una frattura che li porta alla separazione. Successivamente l'uomo raggiunge la notoriet\u00e0 e la ricchezza e incontra la contessa Liz, con la quale va a vivere sulla costa Azzurra. Non ha ancora dimenticato Cynthia, che gli scrive una lettera per\u00f2 non riesce a leggerla poich\u00e9 la missiva viene stracciata da Liz. Harry lascia allora la contessa e si reca in Spagna allo scoppio della guerra civile (1936) e lui si ritrova con un fucile in mano. Il caso gli fa ritrovare la ex moglie durante un'azione bellica ma lei \u00e8 ormai morente. Rientrato a Parigi conosce Helen, una ricca vedova assai somigliante a Cynthia, e la sposa.\nTornato in s\u00e9 dopo aver ripercorso la propria esistenza, Harry sente vicina la fine ma Helen, sebbene priva di mezzi adeguati, raccoglie tutto il suo coraggio e con un coltello rovente pratica nella gamba infetta un'incisione che salver\u00e0 la vita al marito.\nProduzione.\nIl film fu prodotto dalla Twentieth Century Fox.\nRispetto al racconto di Hemingway ci sono due grandi differenze: oltre al finale consolatorio che prevede la salvezza del protagonista maschile, destinato invece a tragica fine nel racconto, anche la presenza del personaggio di Cynthia Green, creato appositamente. Si dice che lo scrittore non and\u00f2 mai a vedere il film.\nPer il ruolo di protagonista inizialmente vennero presi in considerazione, tra gli altri, Humphrey Bogart, Richard Conte e Marlon Brando. Per dare vita al personaggio di Cynthia Green, poi affidato ad Ava Gardner, erano state considerate in precedenza Gene Tierney e Anne Francis. La figura della contessa Liz, incarnata da Hildegard Knef, era inizialmente concepita in modo da suggerire una sua inclinazione lesbica per la giovane modella Beatrice, ma nella versione finale della sceneggiatura questo riferimento \u00e8 diventato molto vago. Gregory Peck e Susan Hayward tornavano a far coppia dopo il grande successo commerciale del film \"Davide e Betsabea\" girato l'anno precedente sempre sotto la regia di Henry King.\nLe scene della corrida erano immagini di repertorio girate da Rouben Mamoulian nel 1941 durante la riprese di \"Sangue e arena\" \"(Blood and sand)\".\nPiccoli incidenti caratterizzarono e ritardarono il periodo delle riprese: una caduta di Gregory Peck, con conseguenti problemi al ginocchio, e l'influenza contratta da Hildegard Knef."}
{"id": "1813573", "revid": "154893", "url": "https://it.wikipedia.org/wiki?curid=1813573", "title": "Meteorite ferro-rocciosa", "text": ""}
{"id": "1813574", "revid": "1543377", "url": "https://it.wikipedia.org/wiki?curid=1813574", "title": "Meteorite ferroso", "text": "Un meteorite ferroso \u00e8 un tipo di meteorite composto prevalentemente da una lega di ferro e nichel. Il metallo proveniente da queste meteoriti, detto ferro meteoritico, \u00e8 stato la prima fonte di ferro utilizzabile per l'uomo.\nNonostante siano relativamente rare rispetto alle meteoriti rocciose, solo il 5,7% delle cadute meteoritiche osservate, sono state storicamente sovrarappresentate nelle collezioni di meteoriti.\nCi\u00f2 \u00e8 dovuto a diversi fattori:\nIn effetti le meteoriti ferrose rappresentano circa il 90% della massa totale di tutte le meteoriti conosciute (circa 500 tonnellate) e tutte le singole meteoriti pi\u00f9 grandi ritrovate sono ferrose.\nOrigine.\nLe meteoriti ferrose sono collegate agli asteroidi di tipo M dato che entrambi mostrano spettri con caratteristiche simili nelle regioni del visibile e dell'infrarosso vicino. Si ipotizza che le meteoriti ferrose siano frammenti del nucleo di antichi asteroidi, pi\u00f9 grandi e differenziati, frantumati da impatti cosmici. Il calore rilasciato dal decadimento radioattivo dei nuclidi a breve vita 26Al e 60Fe \u00e8 considerato una causa plausibile per la fusione e la differenziazione di questi corpi progenitori agli albori del Sistema Solare.\nLe meteoriti ferrose appartenenti alla classe chimica IIE potrebbero essere invece una significativa eccezione dato che la loro possibile origine \u00e8 stata individuata nella crosta dell'asteroide di tipo S Hebe.\nComposizione.\nQuesti meteoriti sono costituiti quasi interamente da due leghe di ferro e nichel: la camacite e la taenite. Minerali minori, quando presenti, sono noduli tondeggianti di troilite o grafite, contornati da schreibersite e cohenite.\nLa schreibersite e la troilite possono presentarsi anche come inclusioni planari che appaiono sulla superficie tagliata come lamellae lunghe qualche cm e larghe qualche millimetro. I piani di troilite sono chiamati \"lamellae Reichenbach\".\nLa composizione chimica \u00e8 dominata da ferro e dal nichel, sempre presenti. Insieme al cobalto questi tre elementi da soli rappresentano pi\u00f9 del 95% della massa presente. La concentrazione del nichel \u00e8 quasi sempre superiore al 5% e pu\u00f2 arrivare fino al 25%.\nLa significativa presenza di nichel pu\u00f2 essere utilizzata sul campo per una rapida distinzione dei ferri meteoritici da altri prodotti artificiali che di solito contengono una percentuale di nichel inferiore. La presenza di un'alta percentuale di nichel da sola non \u00e8 comunque un indicatore sufficiente per affermare l'origine meteoritica del materiale.\nClassificazione.\nPer le meteoriti ferrose sono utilizziati due tipi di classificazione: quella classica strutturale e quella pi\u00f9 moderna di tipo chimico.\nClassificazione strutturale.\nLa classificazione strutturale \u00e8 basata sulla presenza o l'assenza delle figure di Widmanst\u00e4tten che pu\u00f2 essere verificata osservando una faccia del meteorite tagliata, lucidata ed incisa con l'acido. Ci\u00f2 \u00e8 connesso con il rapporto tra il contenuto di ferro e quello di nichel. La relativa facilit\u00e0 di questa analisi spiega il motivo per cui fu la classificazione strutturale ad affermarsi per prima. Le categorie sono:\nClassificazione chimica.\nUna nuova classificazione di tipo chimico, basata sulle proporzioni degli elementi in tracce come gallio, germanio e iridio, divide le meteoriti ferrose in classi che corrispondono a distinti asteroidi progenitori:\nUso.\nIl ferro meteoritico, come viene spesso chiamata questa lega metallica ferro-nichel di origine extraterrestre, fu usata da diverse culture per la realizzazione di armi e strumenti. Ad esempio gli Inuit usarono frammenti del meteorite Cape York. \nI primi a scoprire i frammenti del meteorite Gibeon furono le popolazioni del Kalahari (soprattutto i Nama), che li usarono per costruire punte di lance e altri utensili in ferro. \nCi sono anche segnalazioni dell'uso di ferro meteoritico per la realizzazione di oggetti vari in Tibet (i thokcha).\nAl giorno d'oggi il ferro meteoritico \u00e8 usato principalmente per scopi di ricerca, divulgazione (es. musei) o collezionismo.\n\u00c8 anche utilizzato marginalmente per lavorazioni di gioielleria di nicchia (orologi e anelli) e lame di coltelli."}
{"id": "1813575", "revid": "154893", "url": "https://it.wikipedia.org/wiki?curid=1813575", "title": "Siderolite", "text": ""}
{"id": "1813576", "revid": "154893", "url": "https://it.wikipedia.org/wiki?curid=1813576", "title": "Meteorite rocciosa", "text": ""}
{"id": "1813592", "revid": "1005847", "url": "https://it.wikipedia.org/wiki?curid=1813592", "title": "Aeronautica militare greca", "text": ""}
{"id": "1813593", "revid": "1005847", "url": "https://it.wikipedia.org/wiki?curid=1813593", "title": "Hellenic Air Force", "text": ""}
{"id": "1813594", "revid": "1428919", "url": "https://it.wikipedia.org/wiki?curid=1813594", "title": "Giovanni Prefoglio", "text": ""}
{"id": "1813595", "revid": "599013", "url": "https://it.wikipedia.org/wiki?curid=1813595", "title": "Chiesa di Santo Stefano (Davagna)", "text": "La chiesa di Santo Stefano protomartire \u00e8 un luogo di culto cattolico situato nella frazione di Rosso, in via alla Rocca, nel comune di Davagna nella citt\u00e0 metropolitana di Genova. La chiesa \u00e8 sede della parrocchia omonima del vicariato Medio-Alto Bisagno dell'arcidiocesi di Genova.\nStoria e descrizione.\nAlcuni documenti datati al 17 settembre 1198 testimoniano la donazione al rettore, prete Giovanni, di una terra per la costruzione di un nuovo tempio religioso nel territorio di Rosso. Il 12 febbraio del 1272 s'iniziarono i lavori di erezione di un piccolo campanile ad opera del locale maestro Giacomo de Suripa.\nLa chiesa sub\u00ec un rifacimento nel XVI secolo e presenta al suo interno, ad unica navata, sette altari dei quali quattro in marmo; quello maggiore \u00e8 risalente al XVII secolo. All'interno sono conservati due opere pittoriche di rilievo quali un quadro raffigurante \"Santo Stefano\", attribuito a Giovanni Cambiaso, e una tavola anch'essa ritraente il santo con altre figure di santi del pittore Bernardino Fasolo del 1520.\nLa parrocchiale fu promossa al titolo di vicariato e di arcipretura il 19 aprile del 1674 dall'arcivescovo di Genova Giovanni Battista Spinola. Nei secoli a seguire ben due volte la struttura rischi\u00f2 di cadere in una rovina a causa di assestamenti collinari, ma il costante lavorio con profonde e poderose rifondazioni scongiurarono gli ormai certi crolli."}
{"id": "1813598", "revid": "1718925", "url": "https://it.wikipedia.org/wiki?curid=1813598", "title": "Letteratura urdu", "text": "La letteratura urdu \u00e8 la letteratura in quella lingua sbocciata grazie alla spinta dell'invasione islamica in India, a seguito delle campagne militari di Mahmud di Ghazna (inizi XI sec.). La lingua urdu risulta da una base morfologica indo-europea su cui si \u00e8 inserito un massiccio prestito di parole arabe e persiane, soprattutto per l'influenza decisiva esercitata nel medioevo dalla letteratura persiana. La letteratura urdu nasce nel medioevo e si diffonde progressivamente nel subcontinente indiano, partendo dalle regioni occidentali; \u00e8 tuttora la principale letteratura del Pakistan oltre ad essere diffusa e apprezzata in India soprattutto negli ambienti musulmani (si ricordi che circa il dieci per cento della popolazione indiana professa l'islam). La letteratura urdu continua anche oltre il 1857, data della ribellione dei Sepoys e della definitiva caduta dell'impero Mughal, che port\u00f2 a una rapida perdita di influenza delle \u00e9lite musulmane, per proseguire, dopo la separazione tra India e Pakistan (1947), fino ai nostri giorni. \nStoria della Letteratura Urdu.\nSi divide in \"3 fasi\"\n1\u00aa fase: Periodo Dakhini.\nNel 1322 la dinastia Tughlaq arriva a Daulatabad nel Sud dell'India e la conquista. Successivamente il dominio si spezzettata in varie dinastie i cui centri pi\u00f9 importanti sono Bijapur, Golconda e Gulbarga, centri in cui nasce la prima letteratura Urdu.\n2\u00aa fase: Periodo di Delhi.\nTra il 1500-1700 fiorisce l'Impero Mughal e con esso la letteratura urdu. Delhi diventa un centro di cultura importante essendo capitale dell'Impero Mughal. Caratteristico \u00e8 il fatto che moduli, stilemi e motivi sono in buona parte tratti dalla prestigiosa tradizione poetica della letteratura persiana, che convivr\u00e0 d'ora in avanti con quella urdu, al punto che spesso poeti e scrittori di corte sono bilingui (persiano-urdu). Emergono fra gli altri i cosiddetti \"quattro pilastri\" del periodo classico della letteratura urdu, tutti fioriti a Delhi: Mirza Sauda, Ma\u1e93har, Dard, Mir Taqi Mir. \nDopo l'aureo periodo di regno dell'imperatore Akbar (seconda met\u00e0 del XVI sec.), caratterizzato da grande tolleranza e comunicazione culturale e interreligiosa, ha inizio nel 1658 la decadenza con l'imperatore Aurangzeb che gestisce l'impero con una politica repressiva e intollerante. Si sviluppano torbidi e ribellioni nel paese, come quelle dei Sikh e dei Maratta. \nCon la morte dello stesso imperatore incomincia un processo di sfaldamento dell'impero, molte regioni si rendono indipendenti. Ma il colpo di grazia verr\u00e0 nella fase centrale del XVIII sec. prima con l'invasione devastante di Nadir Shah, imperatore persiano e poi del suo generale Durrani.\n3\u00aa fase: Alla corte di Lucknow.\nIl potere imperiale si va disgregando e la letteratura ne risente. I poeti cominciano a spostarsi verso Lucknow nello Stato dell'Awadh resosi indipendente nel 1722 grazie al Nawwab Sa'adat Khan.\nCos\u00ec si apre la fase di Lucknow della letteratura urdu, in cui ora accanto ai temi religiosi si d\u00e0 spazio al profano, alle effusioni d'amore e alla critica sociale. Emergono inoltre interessanti voci di scrittrici. I letterati pi\u00f9 importanti di questo periodo sono: Jurat, Inshallah Khan, Ranghin, Nasikh, Atish, Baksh Nasikh.\n2\u00b0 periodo della scuola di Delhi.\nA un certo punto Delhi riprende quota e si ha il cosiddetto \"secondo periodo della scuola di Delhi\", in cui emerge tra gli altri Mirza Ghalib, autore di numerosi e bellissimi ghazal. Il pi\u00f9 celebre scrittore resta tuttavia Muhammad Iqbal, autore biligue (urdu-persiano) m. 1938, noto per i canzonieri ma soprattutto per uno splendido poema persiano, il \"Javed-name\" (Il poema eterno) liberamente ispirato alla \"Commedia\" di Dante e all'opera di Goethe. \nUn altro importante esponente della poesia urdu di questo periodo \u00e8 Alt\u00e2f Hussain H\u00e2li, considerato uno dei riformatori sia dal punto formale sia contenutistico.\nTra '800 e '900, per l'influsso del romanzo europeo, si sviluppa pure la narrativa, con numerosi romanzi variamente ispirati -anche in chiave di critica sociale- alla realt\u00e0 indiana. Centro importante della prosa urdu sar\u00e0 il Fort William College sorto a Calcutta, simbolo dell'imperialismo inglese in India. Tra gli autori si ricordano Mir Amman, Ruswa, Sharar, Nazir di Agra.\nDalla fondazione del Pakistan a oggi.\nLa letteratura urdu dopo la fondazione del Pakistan (1947), anche a causa delle sequela interminabile di tensioni e conflitti con l'India, si \u00e8 andata sempre pi\u00f9 caratterizzando come importante fattore identitario dei musulmani del subcontinente. In effetti, in urdu scrivono tuttora non solo poeti e romanzieri pakistani ma anche numerosi scrittori musulmani dell'Unione Indiana. Al contempo si \u00e8 sempre pi\u00f9 diffuso tra gli scrittori pakistani, parallelamente a quanto avviene con quelli indiani, il bilinguismo (inglese-urdu). Anzi, talora, \u00e8 avvenuto il passaggio definitivo all'inglese a scapito dell'urdu, come \u00e8 il caso di quelli che sono oggi forse i pi\u00f9 noti scrittori pakistani (o di origini pakistane), Hanif Kureishi e Tariq Ali, ma si pu\u00f2 ricordare anche Nadeem Aslam e Mohammed Hanif, tutti autori di respiro internazionale i cui romanzi sono stati tradotti anche in molte altre lingue europee, compreso l'italiano."}
{"id": "1813602", "revid": "767487", "url": "https://it.wikipedia.org/wiki?curid=1813602", "title": "Il medico di campagna (film 1936)", "text": "Il medico di campagna (\"The Country Doctor\") \u00e8 un film del 1936 diretto da Henry King.\nProduzione.\nIl film fu prodotto dalla Twentieth Century Fox Film Corporation.\nDistribuzione.\nDistribuito dalla Twentieth Century Fox Film Corporation, il film venne presentato in prima a New York il 12 marzo 1936."}
{"id": "1813603", "revid": "599013", "url": "https://it.wikipedia.org/wiki?curid=1813603", "title": "Chiesa di Sant'Andrea (Davagna)", "text": "La chiesa di Sant'Andrea \u00e8 un luogo di culto cattolico situato nella frazione di Calvari, in via alla Chiesa, nel comune di Davagna nella citt\u00e0 metropolitana di Genova. La chiesa \u00e8 sede della parrocchia omonima del vicariato Medio-Alto Bisagno dell'arcidiocesi di Genova.\nStoria e descrizione.\nLa chiesa, situata nell'antico borgo di Calvari, \u00e8 risalente al XIV secolo ed \u00e8 considerata uno dei monumenti pi\u00f9 interessanti del comune. Le prime notizie sulla chiesa sono databili dal 21 maggio del 1202.\nAll'interno sono presenti tre altari; il maggiore, databile al XVII secolo, \u00e8 dotato di un artistico tempietto a doppio tabernacolo. Ai due lati furono adattate le porte laterali - con statue ornamentali in marmo - provenienti dall'eremo di Camaldoli di Poppi, nell'aretino, soppresso dal nuovo codice di Napoleone Bonaparte del 1798. Il notevole altare di sinistra \u00e8 opera del maestro Giuseppe I Gaggini, mentre l'altare destro - dedicato alla Madonna del Rosario - \u00e8 abbellito dai quindici quadretti raffiguranti i Misteri.\nSulla facciata dell'oratorio \u00e8 presente un antico mosaico ed il sagrato circostante \u00e8 stato eseguito usando ciottoli del torrente Bisagno nella tecnica denominata risseu. Negli ultimi anni la parrocchiale \u00e8 stata restaurata ed \u00e8 stato recuperato l'antico sagrato."}
{"id": "1813608", "revid": "1555966", "url": "https://it.wikipedia.org/wiki?curid=1813608", "title": "Discografia di Franco Battiato", "text": "Di seguito viene riportata la discografia del cantautore italiano Franco Battiato."}
{"id": "1813613", "revid": "599013", "url": "https://it.wikipedia.org/wiki?curid=1813613", "title": "Jacek Bednarz", "text": ""}
{"id": "1813615", "revid": "125930734", "url": "https://it.wikipedia.org/wiki?curid=1813615", "title": "Ernesto Codignola", "text": " \nSi interess\u00f2 anche di storia del pensiero religioso e fu collaboratore di Giovanni Gentile e Giuseppe Lombardo Radice nella stesura della riforma Gentile nonch\u00e9 uno dei fondatori della casa editrice La Nuova Italia.\nBiografia.\nPrimo di otto fratelli, nacque da padre di origini bresciane e da madre genovese. Frequent\u00f2 per un biennio medicina, per poi trasferirsi, dopo l'ammissione, al secondo anno di filosofia all'universit\u00e0 di Pisa, dove ebbe Gentile come uno dei suoi insegnanti. Si laure\u00f2 nel 1909.\nNello stesso anno spos\u00f2 Anna Maria Melli, con la quale dopo il 1945 avvi\u00f2, nel quartiere popolare di Santa Croce a Firenze, la \"Scuola-Citt\u00e0 Pestalozzi\", che si contraddistinse allora e poi per lo spirito deweyano.\nOttenne l'abilitazione all'insegnamento superiore alla Normale di Pisa, iniziando poi a spostarsi per l'esercizio dell'insegnamento: Palermo (1910-12), Assisi (1912-14), Lucca (1914-18).\nSul finire del 1923 si trasfer\u00ec all'Istituto Superiore di Magistero di Firenze dove divenne direttore, in ruolo fino al 1936, e professore, fino al 1954-55.\nInizialmente fascista, fu nel 1925 tra i firmatari del Manifesto degli intellettuali fascisti. I Patti Lateranensi, la nomina di Cesare Maria De Vecchi e la soppressione dell'Ente nazionale di cultura (una delle dieci associazioni nate in quegli anni per combattere l'analfabetismo) a cui lui stesso aveva dedicato molte energie, lo portarono ad un iniziale distaccamento dal fascismo, che dapprincipio egli tent\u00f2 di combattere dall'interno, come dimostrano numerosi suoi scritti dell'epoca, e infine abbandon\u00f2 apertamente, schierandosi con l'antifascismo militante, dove divenne uno dei punti di riferimento, in forza dei suoi legami con Benedetto Croce, Luigi Russo e Piero Calamandrei. Il figlio Tristano fu tra i fondatori del liberalsocialismo.\nAttraverso di lui si realizz\u00f2 - a partire da elementi che Codignola raccolse dagli ambienti della cosiddetta \"crisi\" idealistica - un deciso spostamento culturale da un'egemonia dell'idealismo, ad una presenza nella pedagogia laica del pragmatismo statunitense."}
{"id": "1813617", "revid": "767487", "url": "https://it.wikipedia.org/wiki?curid=1813617", "title": "Tintinnida", "text": "I tintinnidi sono un ordine di protisti caratterizzati dalla presenza di macro e micronuclei e di una capsula gelatinosa, la lorica, con struttura alveolare, contenente concrezioni estranee. \nLa lorica lunga da 50 \u03bc-1 mm, \u00e8 distinta in una parte orale superiore e una parte aborale inferiore, spesso fornita di appendice caudale. Presso l'apertura orale si pu\u00f2 trovare un collare rivolto verso l'esterno o l'interno. \nAbbondantemente rappresentati nel plancton di tutti i mari sia in vicinanza delle coste sia in mare aperto. Tra i generi pi\u00f9 noti vi sono Calpionella, Calpionellites, Tintinnopsella e Amphorellina.\nI primi resti di Tintinnidi, descritti in sezione sottile, risalgono all'Ordoviciano inferiore, ma la loro grande esplosione avviene nella Tetide durante il Giurassico superiore e Cretaceo inferiore (facies a Calpionella)."}
{"id": "1813619", "revid": "110157", "url": "https://it.wikipedia.org/wiki?curid=1813619", "title": "Eyes on Tomorrow", "text": "Eyes on Tomorrow \u00e8 un album della cantante sudafricana Miriam Makeba."}
{"id": "1813624", "revid": "15756", "url": "https://it.wikipedia.org/wiki?curid=1813624", "title": "Vladimir Bystrov", "text": "Carriera.\nClub.\nGioc\u00f2 dal 2001 al 2005 per lo debuttando in Prem'er-Liga a 18 anni. Gioc\u00f2 comunque la sua prima partita in assoluto nel 2002, in occasione della finale di Coppa di Russia.\nCon lo Spartak debutt\u00f2 in UEFA Champions League nella stagione 2006-2007 giocando tutte e sei le partite dei turni preliminari a cui ha partecipato la squadra prima di venire eliminata ai tiri di rigore dal .\nIl 28 agosto 2009, torna allo che versa circa 15 milioni di euro nelle casse dello Spartak, firmando un contratto quinquennale. Con lo Zenit vince due campionati, una Coppa di Russia e una Supercoppa.\nDopo una brave parentesi all', milita per tre stagioni nel .\nNella stagione 2017-2018 vince nuovamente la Coppa di Russia con la maglia del .\nNazionale.\nCon la rappresentativa russa ha collezionate 47 presenze impreziosite da quattro reti.\nHa esordito il 31 marzo 2004 in amichevole contro la , entrando nella ripresa al posto di Rolan Gusev.\nPartecip\u00f2 ventenne all'Europeo 2004 giocando per 18 minuti contro il (0-2), entrando al posto di Marat Izmajlov.\nSegna il suo primo gol in nazionale durante le qualificazioni per l'Europeo 2008, nella partita contro la vinta per 2-0."}
{"id": "1813630", "revid": "643662", "url": "https://it.wikipedia.org/wiki?curid=1813630", "title": "Vladimir Bistrov", "text": ""}
{"id": "1813631", "revid": "86599", "url": "https://it.wikipedia.org/wiki?curid=1813631", "title": "2993 Wendy", "text": "2993 Wendy \u00e8 un asteroide della fascia principale del diametro medio di circa 10,64\u00a0km. Scoperto nel 1970, presenta un'orbita caratterizzata da un semiasse maggiore pari a e da un'eccentricit\u00e0 di 0,1933509, inclinata di 12,30390\u00b0 rispetto all'eclittica.\nL'asteroide \u00e8 dedicato all'australiana Wendy Birch, moglie dell'astronomo Peter Birch che lavorava all'osservatorio dove \u00e8 avvenuta la scoperta."}
{"id": "1813632", "revid": "709565", "url": "https://it.wikipedia.org/wiki?curid=1813632", "title": "Vanity&amp;Pride", "text": "Vanity&amp;Pride \u00e8 una canzone del duo milanese Paola &amp; Chiara. Il brano \u00e8 il terzo singolo estratto dall'album \"Win the Game\" ed \u00e8 stato pubblicato nel giugno 2008.\nIl singolo.\nVersioni per Msn, iMusic e DjStore.\nSu Msn, iMusic e DjStore \u00e8 stato pubblicato per il download digitale il primo EP di \"Vanity&amp;Pride\" con contenuti differenti rispetto al singolo uscito nei negozi.\nVersione per iTunes.\nSu iTunes \u00e8 stato pubblicato il secondo Ep di \"Vanity&amp;Pride\" con contenuti differenti rispetto al primo Ep e al singolo uscito nei negozi.\nEP &amp; Vinile.\nIl 20 giugno 2008 \u00e8 stato pubblicato l'EP e la versione in vinile del singolo, a tiratura limitatissima, la cui tracklist \u00e8:\nIl video.\nIl videoclip della canzone \u00e8 ambientato in un campo da tennis dove le due sorelle si sfidano in un match vestite con indumenti della Lacoste. Il regista del video \u00e8 Simone Falcetta."}
{"id": "1813635", "revid": "287204", "url": "https://it.wikipedia.org/wiki?curid=1813635", "title": "\u00c9quevillon", "text": "\u00c9quevillon \u00e8 un comune francese di 642 abitanti situato nel dipartimento del Giura nella regione della Borgogna-Franca Contea."}
{"id": "1813636", "revid": "1272592", "url": "https://it.wikipedia.org/wiki?curid=1813636", "title": "Elezioni regionali in Sardegna del 1953", "text": "Le elezioni regionali in Sardegna del 1953 si tennero il 14 giugno.\nL'affluenza fu dell'86,6%.\nIn queste consultazioni si stabilizz\u00f2 la scelta bipolarre degli elettori sardi: la DC infatti guadagn\u00f2 il 7% in pi\u00f9 rispetto alle precedenti elezioni (fallendo per\u00f2 l'obiettivo di avere la maggioranza assoluta dei seggi) ed anche il PCI riusc\u00ec a raggranellare praticamente un 3% in pi\u00f9. La destra, sia quella radicale sia quella estrema, mantenne le sue posizioni; perse molto il Partito Sardo d'Azione mentre avanzarono i socialisti."}
{"id": "1813638", "revid": "287204", "url": "https://it.wikipedia.org/wiki?curid=1813638", "title": "Emmen", "text": ""}
{"id": "1813639", "revid": "86599", "url": "https://it.wikipedia.org/wiki?curid=1813639", "title": "2757 Crisser", "text": "2757 Crisser \u00e8 un asteroide della fascia principale del diametro medio di circa 19,36\u00a0km. Scoperto nel 1977, presenta un'orbita caratterizzata da un semiasse maggiore pari a e da un'eccentricit\u00e0 di 0,1961738, inclinata di 0,67918\u00b0 rispetto all'eclittica.\nL'asteroide \u00e8 dedicato allo scopritore e a sua moglie Cristina tramite la giustapposizione delle met\u00e0 iniziali dei due nomi."}
{"id": "1813640", "revid": "1543377", "url": "https://it.wikipedia.org/wiki?curid=1813640", "title": "Certers", "text": "Certers (\"Cert\u00e9s\") \u00e8 un villaggio di Andorra, nella parrocchia di Sant Juli\u00e0 de L\u00f2ria con 73 abitanti (dato 2010) ."}
{"id": "1813641", "revid": "1115371", "url": "https://it.wikipedia.org/wiki?curid=1813641", "title": "Currie Cup", "text": "La Currie Cup \u00e8 il torneo nazionale sudafricano di rugby a 15, in cui si affrontano le squadre rappresentanti intere province o suddivisioni locali di una stessa provincia. Rappresenta il massimo campionato nazionale, mentre le franchigie sudafricane competono nel Super Rugby di valenza internazionale. Nel 2016 e nel 2017 vi ha partecipato anche una squadra proveniente dalla Namibia (\"Welwitschias\"), mentre dal 2019 \u00e8 presente una squadra proveniente dall'Argentina (\"Jaguares XV\").\nLa Currie Cup \u00e8 stata istituita nel 1889 ed \u00e8 una delle pi\u00f9 vecchie competizioni di rugby esistenti al mondo. Dal 1968 il torneo ha cadenza annuale e attualmente vi partecipano 7 squadre.\nStoria.\nLa competizione ha inizialmente origine come modesto torneo intercittadino nel 1884, ma quando la South African Rugby Board venne fondata nel 1889 si decise di organizzare una competizione nazionale che coinvolgesse le squadre rappresentative delle maggiori leghe provinciali. Le prime partecipanti furono Western Province, Griqualand West, Transvaal e Mighty Elephants. Il primo torneo si svolse a Kimberley e fu vinto dalla Western Province. Il premio fu una coppa in argento consegnata dalla South African Rugby Board, adesso messa in mostra al museo di rugby a Citt\u00e0 del Capo.\nNel 1881 si tenne la prima tourn\u00e9e straniera in Sud Africa per opera dei British and Irish Lions (vedi Tour dei British and Irish Lions 1891). I Lions affrontarono diverse squadre sudafricane mettento in palio una coppa in oro donatagli da Sir Donald Currie, il proprietario della linea marittima Union-Castle che aveva permesso il viaggio, e che sarebbe stata consegnata alla compagine che avesse offerto la migliore prestazione. I Lions vinsero i 19 incontri disputati nella tourn\u00e9e e decisero allora di consegnare il trofeo al Griqualand West, che fu sconfitto solamente per 3-0. Il trofeo venne in seguito consegnato alle istituzioni sportive nazionali e divenne il premio della massima competizione nazionale sin dal 1892.\nLa seconda edizione della Currie Cup si tenne nel 1892 e da allora in avanti venne disputata senza una cadenza prefissata, col dominio della Western Province. Dal 1968, anno in cui i Northern Transvaal guidati da Frik du Preez sconfissero in finale il Transvaal per 16-3, la competizione viene disputata puntualmente ogni anno. Da allora i Northern Transvaal, che successivamente diventeranno Blue Bulls, cominciarono a imporsi grazie al contributo di grandi giocatori quali Hendrik Botha. L'unica squadra in grado di contrastare la loro supremazia fu la Western Province. Nel 1982, proprio battendo in finale il Northern Transvaal per 24-7, inizia il periodo d'oro della Western Province che segner\u00e0 gli anni 1980. Grandi protagonisti di tale periodo furono Faffa Knoetze, Calla Scholtz e Neil Burger.\nAlla fine della decade furono disputate due delle pi\u00f9 memorabili finali della Currie Cup. Nel 1988 Northern Transvaal si impose, dopo una sofferta partita, solamente di misura sui rivali storici della Western Province, mentre l'anno successivo una meta all'ultimo minuto dell'ala della Western Province Carel du Plessis permise il pareggio per 16-16 contro gli stessi detentori del titolo. Gli anni 1990 iniziarono con l'affermazione dei Natal Sharks sospinti dal mediano d'apertura Jo\u00ebl Stransky. Il decennio registr\u00f2 un ulteriore miglioramento dei Natal Sharks e l'ascesa del Transvaal di Fran\u00e7ois Pienaar ma, da quando la nazionale del Sud Africa torn\u00f2 nel 1992 a competere in ambito internazionale dopo la fine dell'apartheid, l'importanza della Currie Cup cominci\u00f2 subito a diminuire.\nOggigiorno, per la maggior parte dei giocatore sudafricani di pi\u00f9 alto livello, la competizione segue in ordine di importanza il Super Rugby e il The Rugby Championship. Comunque, vincere la coppa in oro di Sir Donald Currie resta ancora un evento particolare, come dimostrato dalla gioia dei giocatori del Blue Bulls quando nel 2004 sollevarono il trofeo per la terza volta consecutiva. Nel 2005 Free State Cheetahs vinse per la seconda volta la Currie Cup dopo 29 anni.\nLa competizione.\nAttualmente la Currie Cup consta in due divisioni. Sette squadre competono nella Premier Division e si contendono direttamente la Currie Cup, altre otto squadre sono relegate in First Division e si contendono la promozione nella massima divisione. Il format \u00e8 cambiato molte volte nel corso degli anni.\nDurante la prima fase le squadre partecipanti si affrontano in partita unica con la formazione di una classifica redatta assegnando quattro punti per ogni vittoria, due per il pareggio e zero in caso di sconfitta; un punto bonus pu\u00f2 essere assegnato nel caso di vittoria con quattro o pi\u00f9 mete realizzate oppure nel caso di sconfitta con sette o meno punti di scarto. In totale ciascuna squadra disputa 8 gare in Premier Division e 5 in First Division.\nAlla fine di questa fase, le prime quattro squadre classificatesi in ciascuna divisione accedono alle semifinali a eliminazione diretta. La vincente della finale della Premier Division, che si gioca in casa della meglio classificata, ottiene la Currie Cup. Dopo l'ultima vittoria \"ex aequo\" del 2006, la federazione di rugby sudafricana ha stabilito le regole affinch\u00e9 si abbia una sola vincente: in caso di parit\u00e0 si giocheranno altri 20'; in caso di ulteriore parit\u00e0 vincer\u00e0 la squadra che ha totalizzato il maggior numero di mete o infine la squadra che si sar\u00e0 meglio classificata. \nLa composizione delle due divisioni, ad eccezione delle sei squadre maggiori affiliate alle franchigie del Super Rugby, viene determinata preliminarmente dopo un apposito torneo di qualificazione.\nSquadre partecipanti.\nAttualmente il rugby sudafricano \u00e8 composto da 14 squadre provinciali.\nQuattro di esse rappresentantano una intera provincia:\nLa Provincia del Capo Orientale \u00e8 rappresentata da due squadre:\nCos\u00ec come la provincia di Free State: \nLa Provincia del Capo Occidentale ha tre squadre:\nLa provincia di Gauteng ha due squadre rappresentanti:\nInfine una squadra rappresenta una parte di Gauteng pi\u00f9 una intera provincia:\nA queste squadre locali, dal 2016 al 2018, si \u00e8 aggiunta anche la squadra namibiana dei Welwitschias che in precedenza disputava la Vodacom Cup. Nella stagione 2019 si \u00e8 unita al torneo la selezione federale argentina degli Jaguares XV.\nLe finali.\n1 Western Province e Transvaal non parteciparono.\n2 Disputata in due stagioni.\n3 Transvaal divenne Gauteng Lions, adesso Golden Lions.\n4 Orange Free State divenne Free State Cheetahs.\n5 Northern Transvaal divenne Blue Bulls.\n6 Stagione giocata da novembre a gennaio a causa della pandemia di COVID-19."}
{"id": "1813642", "revid": "295403", "url": "https://it.wikipedia.org/wiki?curid=1813642", "title": "Indiana Invaders", "text": "Gli Indiana Invaders sono una societ\u00e0 calcistica statunitense fondata nel 1998. Il club milita nella Premier Development League (PDL), il quarto campionato per importanza degli Stati Uniti.\nGli Invaders giocano le gare interne all'Indiana Invaders Soccer Complex di South Bend (Indiana).\nQuesta squadra, nella sua storia decennale, \u00e8 riuscita a centrare i play-off in una sola occasione nel 2003."}
{"id": "1813646", "revid": "767487", "url": "https://it.wikipedia.org/wiki?curid=1813646", "title": "Koffi Olomide", "text": "Biografia.\nOlomide nacque a Kisangani, nell'odierna Repubblica Democratica del Congo; sua madre era congolese e suo padre originario della Sierra Leone. La famiglia si trasfer\u00ec molto presto a Kinshasa, dove Olomide pass\u00f2 la propria giovent\u00f9. In seguito studi\u00f2 a Parigi, e in quel periodo inizi\u00f2 a suonare la chitarra e comporre canzoni. Al suo rientro nel Congo divenne membro del gruppo musicale Viva La Musica, fondato da Papa Wemba. Lo stile delle composizioni di Olomide in Viva La Musica, caratterizzate anche da un ritmo pi\u00f9 lento, prese il nome di \"tcha tcho\", e divenne molto popolare fuori dal Congo.\nProcedimenti giudiziari.\nNel marzo 2019 \u00e8 stato condannato a due anni di carcere con sospensione condizionale della pena e al pagamento di un risarcimento di 5.000 euro dal Tribunale di Nanterre, in Francia, per lo stupro di una sua ex ballerina avvenuto quando lei aveva 15 anni."}
{"id": "1813652", "revid": "16633838", "url": "https://it.wikipedia.org/wiki?curid=1813652", "title": "Convenzione di Frostbitten", "text": ""}
{"id": "1813653", "revid": "117459331", "url": "https://it.wikipedia.org/wiki?curid=1813653", "title": "Anticonvulsivante", "text": "Un anticonvulsivante (o anticonvulsivo, antiepilettico) \u00e8 un farmaco utilizzato allo scopo di sedare le convulsioni, soprattutto quelle causate da crisi epilettiche. Si tratta di un gruppo di farmaci molto eterogenei. Gli anticonvulsivanti sono stati sempre pi\u00f9 utilizzati nel trattamento del disturbo bipolare, poich\u00e9 molti sembrano agire come \"stabilizzatori dell'umore\". Sono inoltre utilizzati per il trattamento del dolore neuropatico.\nAnticonvulsivanti piuttosto noti sono la carbamazepina, l'acido valproico, il topiramato, la fenitoina e il clonazepam.\nDescrizione.\nGli obiettivi principali dei farmaci anticonvulsivanti in commercio sono i canali del sodio voltaggio-dipendenti e i componenti del sistema GABA, inclusi i GABAA, il trasportatore del GABA GAT-1 e le transaminasi GABA. Altri obiettivi includono i canali del calcio voltaggio-dipendenti, SV2A e \u03b12\u03b4.\nA oggi nessun farmaco anticonvulsivante ha dimostrato di impedire l'epilettogenesi (cio\u00e8 lo sviluppo di epilessia dopo una lesione come un trauma cranico) in soggetti umani.\nL'obiettivo di un anticonvulsivante \u00e8 quello di sopprimere la depolarizzazione neuronale ripetitiva e di elevata frequenza che d\u00e0 inizio a una crisi epilettica. Molti di questi farmaci raggiungono questo obiettivo modificando la conduttanza al K+, Na+, Ca2+ e interferendo cos\u00ec con i potenziali di membrana dei neuroni. Un altro obiettivo di un farmaco anticonvulsivante \u00e8 quello di prevenire la diffusione della depolarizzazione neuronale all'interno del cervello e offrire protezione contro i possibili danni cerebrali causati dalle convulsioni.\nFarmaci per crisi epilettiche parziali.\nLe alterazioni sinaptiche che causano le crisi comiziali sono state dimostrate inducendo sperimentalmente le crisi meddinate l'iniezione intracerebrale di agonisti dei recettori GABA-A o agonisti del glutammato.\nI farmaci attivi su questo tipo di crisi epilettiche appartengono a due categorie:\nFarmaci per crisi generalizzate tipo assenze.\nLe assenze sono crisi comiziali dovute a scariche sincrone di ampie aree della corteccia, collegate tra loro per mezzo del corpo calloso. L'insorgenza della crisi \u00e8 dovuta al talamo da cui partono le cosiddette onde lente a bassa frequenza, che vanno poi a stimolare le scariche sincrone della corteccia. Queste onde lente sono originate dalle correnti del calcio attraverso i canali VOCC di tipo T (a bassa soglia), quindi i farmaci anti-assenze, che sono fondamentalmente etosuccimide e acido valproico, agiscono probabilmente inibendo queste correnti del calcio.\nTerapia antiepilettica.\nLa terapia antiepilettica \u00e8 una terapia cronica, e come tale presenta i problemi di tossicit\u00e0 e gli effetti avversi in modo rilevante per uso prolungato. In realt\u00e0 gli effetti tossici sono anche relativamente scarsi, ma secondo raccomandazione della FDA si riporta un'elevata percentuale di suicidi nei pazienti trattati con farmaci antiepilettici. Se questo dato sia legato alla terapia o invece allo stigma che accompagna la patologia \u00e8 ancora da chiarire.\n\u00c8 pure di non facile valutazione l'efficacia della terapia dal momento che si vuole evitare l'insorgenza degli attacchi epilettici, quindi fintanto che non si verificano \u00e8 impossibile affermare l'efficacia effettiva dei farmaci. Si cerca di lavorare in monoterapia per minimizzare gli effetti tossici, quindi se il farmaco \u00e8 inefficace (ovvero gli attacchi si ripresentano) si preferisce cambiare farmaco piuttosto che aumentare la dose o aggiungerne un altro.\nLa prima scelta comunque da compiere \u00e8 quella se trattare farmacologicamente il paziente o meno. Tale decisione si basa su vari elementi, come: l'occasionalit\u00e0 o meno delle crisi, la presenza o l'assenza di segni all'EEG, l'eventuale familiarit\u00e0, la presenza di fattori predisponenti, ecc.\nInfine se si decide di intraprendere la terapia solitamente si inizia con monoterapia con una bassa dose per raggiungere poi la concentrazione plasmatica adeguata. \nIn caso di ricadute prima di cambiare farmaco si possono verificare la presenza di fattori scatenanti rimovibili, per esempio apnee notturne o mancanza di sonno. Se gli attacchi persistono si riduce progressivamente il primo farmaco durante l'introduzione graduale del secondo. Se gli attacchi continuano a persistere si pu\u00f2 procedere nel valutare una multiterapia.\nLa durata della terapia \u00e8 solitamente di due anni; se in questo periodo non ci sono stati episodi si pu\u00f2 procedere alla sospensione della terapia.\nElenco di farmaci anticonvulsivanti.\nIdantoine.\nLe idantoine sono tra i capostipiti dei farmaci antiepilettici, il principale esponente della classe \u00e8 la fenitoina/difenilidantoina. Questa \u00e8 efficace in tutti i tipi d'epilessia parziale e tonico-clonica con l'esclusione delle assenze; la sua azione antiepilettica non induce depressione generale e agisce prolungando il periodo d'inattivazione dei canali del sodio. Viene adoperata in particolare in pazienti pediatrici.\nBarbiturici anticonvulsivanti.\nIl prototipo di tale classe di farmaci \u00e8 il fenobarbital, con il vantaggio d'essere poco costoso e poco tossico. Ha un'attivit\u00e0 GABAergica, ma pu\u00f2 indurre sedazione. L'uso clinico avviene in caso di crisi generalizzate tonico-cloniche e crisi parziale, non in caso di assenze.\nIminostilbeni.\nComprendono carbamazepina e oxcarbamazepina. Questa classe agisce sui canali del sodio, rallentandone il periodo di inattivazione e quindi inibendo le scariche ripetitive. La loro tossicit\u00e0 pu\u00f2 essere correlata a intossicazione acuta da sovradosaggio (con stato soporoso, convulsioni e depressione respiratoria) oppure all'assunzione cronica (con vomito, nausea, vertigini, diplopia). Si usano per crisi generalizzate tonico-cloniche e crisi parziale.\nEtosuccimide.\n\u00c8 il farmaco di prima scelta per il trattamento delle assenze, ma non per le crisi tonico-cloniche. Inibisce i canali VOCC di tipo T talamici. Ha scarsa tossicit\u00e0, tranne su soggetti che presentano gi\u00e0 problemi psichiatrici.\nAcido valproico.\nViene usato in caso di crisi parziali, crisi generalizzate tonico-cloniche e anche assenze: \u00e8 un antiepilettico ad ampio spettro, agendo su vari obiettivi molecolari, e pure uno dei meglio tollerati (gli effetti avversi possono essere disturbi gastro-intestinali transitori e alterazione delle transaminasi epatiche).\nBenzodiazepine.\nL'efficacia delle benzodiazepine nel trattamento dell'attacco acuto \u00e8 ancora controversa, mentre pi\u00f9 consolidato \u00e8 il loro ruolo terapeutico in trattamento cronico. Si utilizza clonazepam, midazolam, diazepam e lorazepam. Possono causare sonnolenza e letargia.\nAutorizzazione alla immissione in commercio.\nIl metodo usuale di ottenere l'autorizzazione alla immissione in commercio di un farmaco \u00e8 di mostrare che \u00e8 efficace se confrontato con un placebo, o che sia pi\u00f9 efficace di un altro farmaco gi\u00e0 esistente.\nQuasi tutti i nuovi farmaci antiepilettici sono inizialmente autorizzati come terapia aggiuntiva a un'altra gi\u00e0 in atto. I pazienti la cui epilessia \u00e8 attualmente non ben controllata dai loro farmaci (ad esempio, \u00e8 refrattaria al trattamento) sono selezionati per vedere se l'integrazione del vecchio trattamento con il nuovo farmaco porta a un miglioramento nel controllo delle crisi. Qualsiasi riduzione della frequenza delle crisi epilettiche \u00e8 confrontato con un placebo.\nMolti dei nuovi farmaci anticonvulsivanti hanno mostrato una equivalenza di efficacia con trattamenti gi\u00e0 esistenti, ma non sempre una reale superiorit\u00e0. Ci\u00f2 nonostante la FDA, l'American Academy of Neurology e la Epilepsy Society raccomandano comunque una serie di questi nuovi farmaci in monoterapia iniziale.\nControindicazioni.\nSpesso le controindicazioni di farmaci anticonvulsivanti sono piuttosto ricche; infatti essi agiscono su un sistema piuttosto delicato. \nSi possono manifestare in alcuni soggetti delle reazioni cutanee, determinate da meccanismi enzimatici differenti.\nSecondo alcuni studi l'uso di anticonvulsivanti sarebbe legato a un QI pi\u00f9 basso nei bambini. Tuttavia questo effetto negativo sembra essere ampiamente compensato dal rischio per i bambini rappresentato da attacchi epilettiformi decisamente gravi, compreso il rischio di morte e la non trascurabile e devastante sequela neurologica secondaria alle crisi epilettiche."}
{"id": "1813654", "revid": "177967", "url": "https://it.wikipedia.org/wiki?curid=1813654", "title": "Here, There and Everywhere", "text": "Here, There and Everywhere \u00e8 una canzone accreditata a Lennon/McCartney ma scritta da quest'ultimo per la compagna di allora, Jane Asher, per i Beatles, e pubblicata con l'album \"Revolver\", il 5 agosto 1966. \nIl brano.\nPaul McCartney la defin\u00ec anche in un'intervista con Fabio Fazio del 1997 come la sua creazione preferita (seguita subito dopo da \"Yesterday\"). Infatti quando Michael Jackson acquist\u00f2 le edizioni musicali delle canzoni Lennon/McCartney, Paul annunci\u00f2 a gran voce che gli sarebbe piaciuto avere le edizioni musicali di \"Yesterday\" e Here, There and Everywhere. Anche George Martin (\"una delle migliori canzoni di McCartney\") e il collega John Lennon (\"Sai, probabilmente mi piace pi\u00f9 di ogni mia altra canzone su questo nastro) la ritennero molto gradevole. Nel 2000, la rivista \"Mojo\" ha inserito il brano al quarto posto nella lista delle migliori 100 canzoni di tutti i tempi. Il brano non fu incluso in raccolte famose (come per esempio il \"Red Album\") e, in termini di fama, rimane dietro a molti altri brani. .\nOrigini.\nLa canzone \u00e8 nota per la sua melodia melanconica e armoniosa. Fu composta in un pomeriggio estivo passato a casa dell'amico Lennon, mentre McCartney si trovava nei pressi della piscina. La bellezza e allegria delle strofe sono contrastate quindi da una musica abbastanza lenta e riflessiva. McCartney disse nel 1989 che, all'inizio, il brano era stato concepito come un tentativo di emulare il \"sound\" di certi pezzi dei Beach Boys sull'album \"Pet Sounds\" del 1966, in particolare quello di \"God Only Knows\".\nPaul era affascinato da una melodia cos\u00ec acuta, e dichiar\u00f2 che avrebbe voluto emulare lo stile di Marianne Faithfull: per questo traspose il pezzo fino alla tonalit\u00e0 di Sol Maggiore, anche se lo scrisse in Mi Maggiore.\nComposizione.\nLa canzone, gi\u00e0 dalle brevi quanto intense tre battute di introduzione, mostra la scaltrezza del suo compositore. La linea armonica del brano si basa principalmente su un movimento tra le tonalit\u00e0 di Sol Maggiore e la relativa maggiore della sua parallela minore (cio\u00e8 Si Bemolle Maggiore); in ogni caso non fa mancare la sorpresa quando, dolcemente, scivola in Fa Diesis Minore che, passando per una settima di Si, risolve poi brevemente nella relativa minore (Mi Minore) della tonalit\u00e0 iniziale (Sol Maggiore). Si pu\u00f2 notare come sia la stessa sequenza della celeberrima \"Yesterday\", semplicemente innalzata di un tono.Per rendere la voce di McCartney pi\u00f9 dolce e carezzevole, venne accelerata in studio.\nFormazione.\nThe Beatles\nCover.\nTra gli artisti che hanno eseguito una reinterpretazione della canzone ricordiamo"}
{"id": "1813655", "revid": "120637781", "url": "https://it.wikipedia.org/wiki?curid=1813655", "title": "Camerata (politica)", "text": "Camerata \u00e8 un sinonimo di \" compagno d'arme\", ed \u00e8 un appellativo di antico uso nella lingua italiana per indicare il mutuo legame (cameratismo) di soggetti i quali condividano lo stare insieme, l'abitare e il dormire insieme, con tipico richiamo alle \"camerate\", gli spazi abitativi comuni nel gergo militare, con riferimento, quindi, a una lotta comune.\nAccezione politica.\nIn Italia e in Germania \u00e8 conosciuto per essere in uso soprattutto negli ambienti politici di destra ed estrema destra. Gli appellativi \"camerata\" e \"camerati\" furono usati, infatti, durante l'epoca fascista dagli aderenti al Partito Nazionale Fascista e durante l'epoca nazionalsocialista dagli aderenti al NSDAP (in tedesco \"Kamerad\"/\"Kameraden\"). Lo Statuto del PNF del 1926 vide la sostituzione, rispetto al precedente, dei termini \"soci\" e \"iscritti\" con \"camerati\" e \"fascisti\".\nNel resto del mondo, invece, il termine non ha assunto questa peculiare connotazione politica di parte e non \u00e8 divenuto, quindi, appannaggio esclusivo della destra ed \u00e8 solito essere utilizzato anche da altre opposte correnti politiche che si rifanno al concetto di una lotta condivisa (soprattutto comunisti e appartenenti alla sinistra radicale)."}
{"id": "1813657", "revid": "1566286", "url": "https://it.wikipedia.org/wiki?curid=1813657", "title": "Alberta Watson", "text": "Biografia.\nAlberta Watson ha iniziato sin da giovane a recitare assieme ad un gruppo teatrale locale finch\u00e9 ha iniziato una vera e propria carriera alla giovane et\u00e0 di 19 anni. Gi\u00e0 all'et\u00e0 di 23 anni, nel 1978, ha ricevuto una candidatura per il premio Genie per il miglior ruolo coprotagonista nel film \"Donna \u00e8 meraviglia\" (\"In Praise of Older Women\"). In seguito si spost\u00f2 negli Stati Uniti dove lavor\u00f2 contemporaneamente sia a Los Angeles che a New York per parecchi anni, ma nel 1990 fece ritorno a Toronto e sin da allora Alberta ha fatto di quella citt\u00e0 la sua casa.\nMuore a Toronto il 21 marzo 2015 all'et\u00e0 di 60 anni a causa di un cancro contro cui lottava da molti anni. A dare per primo la notizia, con un breve messaggio su Twitter, \u00e8 il regista e produttore maltese-canadese Jon Cassar.\nCarriera.\nUno dei suoi primi ruoli da professionista fu nel film tv della CBC \"Honor thy father\" che giunse per lei alla giovane et\u00e0 di 19 anni. In seguito prese parte a numerosi ruoli televisivi e commerciali tra cui \"The price &amp; me\", \"Hackers\", \"Gotti\", \"The sweet hereafter\", \"24\" ed il ruolo di \"Madeline\" nella serie tv canadese \"Nikita\". Alberta ha sempre preferito per\u00f2 ruoli in produzioni canadesi. Alberta \u00e8 anche nota per le sue interpretazioni in \"Spanking the monkey\", \"Hedwig and the angry inch\", \"The wild dogs, after the harvest\", \"Deeply\", \"Shoemaker\", \"\" ed in \"Chasing Cain\" ed il recente \"Show Me Yours\"."}
{"id": "1813659", "revid": "1573940", "url": "https://it.wikipedia.org/wiki?curid=1813659", "title": "Chiesa della Confraternita della Misericordia", "text": "La chiesa della Confraternita della Misericordia o chiesa di San Sebastiano si trova a Montevarchi in via Cennano. Edificata nel 1567, \u00e8 ad aula unica voltata e presenta una graziosa decorazione rococ\u00f2 in stucchi dorati.\nLa chiesa, attualmente in uso alla Confraternita di Misericordia di Montevarchi, ebbe la sua origine come chiesa del monastero delle suore agostiniane di clausura, detto \"monastero di Santa Maria del Latte\". Fu consacrata dal vescovo di Fiesole Francesco Cattani da Diacceto il 12 maggio 1573 e rimase di propriet\u00e0 delle agostiniane fino alla soppressione del loro monastero avvenuta nel 1813 ad opera dell'amministrazione napoleonica.\nI locali della chiesa furono ricavati in un tratto delle mura cittadine di Montevarchi e all'inizio era decisamente pi\u00f9 piccola di quella attuale. Era divisa in due ambienti da un alto muro: uno era riservato ai fedeli che vi accedevano da via Cennano, e l'altra parte era riservata alle monache che vi accedevano dall'interno del monastero rispettando la clausura. Fra i due ambienti si trovava l'altare ed in questo era infissa una fitta grata di ferro tramite la quale le monache potevano seguire i riti religiosi. Il coretto delle monache si trovava nella parte absidale della chiesa, nel vano di un'antica torre delle mura castellane, la torre di Marchionne per la propriet\u00e0 della quale le monache pagavano una tassa.\nQuando le monache dovettero abbandonare il monastero per la soppressione napoleonica, e l'amministrazione incamer\u00f2 anche tutti i loro beni, la chiesa fu privata dei suoi arredi e sarebbe stata chiusa se la curia fiesolana non vi avesse nominato un rettore nella persona del proposto della collegiata di Montevarchi. Questi, aiutato da pie persone che formavano due compagnie religiose gi\u00e0 istituite in questa chiesa, la Congregazione di Sant'Antonio da Padova e la Congregazione del Sacro Cuore di Ges\u00f9, pot\u00e9 assicurare alla chiesa - sia pure saltuariamente - una ufficiatura religiosa. Di fatto tuttavia rimase praticamente abbandonata, tanto che in curia gi\u00e0 si cominciava a pensare di sconsacrarla.\nLa salv\u00f2 la Confraternita di Misericordia che la ebbe in uso nel 1846 quando, dopo essersi appena costituita, occup\u00f2 i locali dell'antico convento. Urgevano per\u00f2 riparazioni e restauri per adattarla alle esigenze della Compagnia.\nPer onorare il suo protettore san Sebastiano, la Confraternita pose dietro all'altare una tela centinata raffigurante la \"Deposizione di san Sebastiano\". Un grande quadro raffigurante il santo che, dopo subito dopo il martirio delle frecce, viene assistito da pii nobili romani. Il quadro fu eseguito nel 1868 dal montevarchino Giuseppe Marrubini insegnante nella scuola di belle arti a Firenze.\nAltri lavori furono eseguiti nel 1937 con l'abbattimento dell'antico divisorio tra chiesa e coro, sostituito dalle tre arcate che sovrastano l'altare, la chiusura delle nicchie laterali (oggi riaperte) con due bassorilievi in gesso raffiguranti il \"Battesimo di Ges\u00f9\", e \"Maria in Trono\" dello scultore Giovanni Bianchi. Nel 1960 la chiesa fu nuovamente ristrutturata ampliando il coro, costruendo una balaustra artistica al limite del presbiterio, e rifacendo la facciata con l'apposizione sulla finestra centrale di una vetrata di Ascanio Pasquini raffigurante la Madonna della Misericordia. L'ultimo restauro risale alla fine degli anni ottanta."}
{"id": "1813660", "revid": "88740", "url": "https://it.wikipedia.org/wiki?curid=1813660", "title": "Stromberg (Oelde)", "text": "Stromberg \u00e8 una frazione tedesca del comune di Oelde, nella Renania Settentrionale-Vestfalia.\nStoria.\nStromberg venne fondata nel 1177 come possedimento territoriale dei Vescovi di M\u00fcnster (Vestfalia). Dal 1803, con la secolarizzazione del vescovato, divinene un'entit\u00e0 comunale indipendente sino al 1975 quando \u00e8 stato dichiarato stato titolare.\nStemma.\nLo stemma di Stromberg venne creato nel 1975 e rappresenta la cittadella del Burg Stromberg, nel centro della citt\u00e0.\nEconomia.\nSul territorio comunale sono presenti industrie che producono mobili, ma molto sviluppata \u00e8 in particolare l'agricoltura con pregevoli prodotti quali le rinomate prugne della regione."}
{"id": "1813661", "revid": "117119846", "url": "https://it.wikipedia.org/wiki?curid=1813661", "title": "Fabrizia D'Ottavio", "text": "Biografia.\nCURRICULUM SPORTIVO (risultati principali).\nRICONOSCIMENTI E CARICHE\n\u2022 2004 Nominata Ufficiale della Repubblica Italiana per meriti sportivi\nRiceve il premio Collare D'Oro dello Sport\n\u2022 2005 Testimonial UNICEF, AVIS, Istituto di ricerca Mario Negri \n\u2022 2006 Entra a far parte del Gruppo Sportivo dell\u2019Aeronautica Militare\nTedofora per le Olimpiadi Invernali di Torino \n\u2022 2007 Riceve la Medaglia d\u2019Oro al Valore Atletico dal Coni\n\u2022 2009 Eletta Sindaco del Villaggio Atleti in occasione dei Giochi del Mediterraneo di Pescara\n\u2022 2010 Nominata dal Coni Ambasciatrice della Delegazione italiana per la prima edizione dei Giochi Olimpici\nGiovanili di Singapore \n\u2022 2015 Diventa Ambasciatrice nel mondo della Fondazione Isal\n\u2022 2016 Entra a far parte del gruppo di testimonials sportivi del progetto pluriennale \u201cAllenarsi per il futuro\u201d \nideato e gestito da Bosch e Randstad\nCURRICULUM ARTISTICO\n\u2022 2004 \"In famiglia, Trash, la Domenica Sportiva\" (ospite sportivo e performance artistica)\n\u2022 2006 \"Le Iene\" (ospite sportivo e performance artistica)\n\u2022 2007 \"Zelig\" (ospite sportivo e performance artistica)\n\u2022 2008 tour italiano \u201cMechanical Dream\u201d di Elisa (performance artistica)\n\u2022 2010 Primo tour italiano con la compagnia Rhyth.mix (prod. Bags Entertainment) \nPartecipazione come corpo di ballo alla prima edizione del \"Fiorello Show\" per Sky\nLavora con Daniel Ezralow per la coreografia d'apertura del \"Festival di Sanremo\" \n\u2022 2011 Secondo tour italiano con la compagnia Rhyth.mix\nCreazione di spettacoli per le convention di \"Costa Crociere, Enel, Mondadori, Luxottica e Unicredit\"\nLavora come artista per le trasmissioni \"K\u00e0lispera\" e \"Amici\"\nOspite sportivo a \"I soliti Ignoti\"\n\u2022 2012 Partecipa al Carnevale di Venezia come protagonista del Volo dell\u2019Aquila\nLavora con Rhyth.mix come corpo di ballo per la trasmissione \"Scherzi a Parte\"\nRealizza con Rhyth.mix gli spot televisivi per PUPA Make Up e le performance artistiche per le convention di \"Lottomatica, Avon\" e \"Assicurazioni Generali\"\n\u2022 2013 Tour Rhyth.mix in Germania e show case per \"Cartier\"\n\u2022 2014 Realizzazione del videoclip del singolo \u201cTutta la vita\u201d del cantante Gi\u00f2 Di Tonno\nShow con Rhythm.mix per la Fiat Chrysler Automobiles (FCA)\n\u2022 2015 Commentatrice per Sky Sport in occasione dei primi Giochi Olimpici Europei Baku 2015\nPartecipa come performer alla cerimonia di apertura della prima edizione dei Beach Games Pescara 2015\nRealizza con Rhyth.mix le coreografie per la serata di premiazione \"Ernst&amp;Young \u201cImprenditore dell'anno\u201d\" presso la Borsa Italiana e per l'evento internazionale \"\u201cSport media Pearl Award\u201d\" \nad Abu Dhabi\n\u2022 2016 Protagonista del video pubblicitario Panasonic \u201c\"K\u00f9kan, the invention of space\"\u201d, successivamente rappresentato dal vivo in occasione del Salone del Mobile di Milano\nPartecipa come artista allo show Rai \u201cTra Roma e il Cielo\u201d in occasione dell'inaugurazione della Nuvola di Fuksas a Roma\nCOMMERCIALS\n\u2022 2009/10 campagna pubblicitaria \"Freddy\"\n\u2022 2011 campagna pubblicitaria \"Alyki, So Danca e Legea\"\n\u2022 2012 spot tv Pupa Make up\n\u2022 2013 campagna pubblicitaria \"Giv\u00ec Lul\u00f9\""}
{"id": "1813665", "revid": "109146988", "url": "https://it.wikipedia.org/wiki?curid=1813665", "title": "B\u00f6bing", "text": "B\u00f6bing \u00e8 un comune tedesco di 1.696 abitanti, situato nel land della Baviera."}
{"id": "1813668", "revid": "2373", "url": "https://it.wikipedia.org/wiki?curid=1813668", "title": "Tsuchinoko", "text": "Lo \u00e8 un essere leggendario simile ad un serpente, originario del Giappone. Il nome \"tsuchinoko\" \u00e8 utilizzato prevalentemente nell'Ovest del Giappone, incluse le province di Kansai e Shikoku; nel nord-est del Giappone \u00e8 conosciuto come \"bachi hebi\" .\nGli tsuchinoko sono descritti come degli animali lunghi tra 30 e gli 80 centimetri, simili in apparenza a dei serpenti, tranne per la parte centrale del loro corpo, che \u00e8 pi\u00f9 larga della parte finale e della testa, e aventi i denti e il veleno come quello di una vipera. Alcune persone dicono che possegga la capacit\u00e0 di saltare oltre un metro di distanza.\nStando alla leggenda, lo tsuchinoko ha l'abilit\u00e0 di parlare e un'attitudine alla menzogna, cos\u00ec come una propensione per l'alcol. Le leggende riportano altres\u00ec che possa ingoiare la propria coda, per poter rotolare come un cerchio.\nStoria.\nDisegni raffiguranti lo tsuchinoko su ceramica risalenti al Periodo J\u014dmon sono stati rinvenuti a Gifu e Nagano.\nUn'enciclopedia del Periodo Edo contiene una descrizione sullo tsuchinoko sotto il nome di \"yatsui hebi\". Descrizioni di questa creatura si riscontrano anche nella Kojiki.\nNel 1989 la cittadina di Mikata, nella Prefettura di Hy\u014dgo, ha offerto un premio di 330 metri quadri di terreno per chiunque catturi uno tsuchinoko e, nel 2001, venne esposto un grosso serpente nero sostenendo che si trattasse di uno tsuchinoko.\nPossibili spiegazioni.\nEsclusi Hokkaido e le Isole giapponesi del Sud, avvistamenti di tsuchinoko sono stati segnalati in tutto il Giappone. Bench\u00e9 un vero tsuchinoko non sia mai stato formalmente catalogato dalla comunit\u00e0 scientifica, esistono delle ipotesi che qualche altro animale sia stato confuso con questa creatura. Alcuni ritengono che la leggenda dello tsuchinoko si basi su avvistamenti di serpenti che abbiano appena ingoiato una preda. Anche la lucertola dalla lingua blu, il cui possesso divenne legale in Giappone negli anni settanta, sembra essere facilmente confondibile per uno tsuchinoko; l'unica grande differenza nell'aspetto sono le quattro zampe.\nTsuchinoko nella finzione.\nLo tsuchinoko compare anche nella saga dell'anime Sampei ed \u00e8 considerato un oggetto segreto o un nemico in un vasto numero di videogiochi giapponesi, tra cui: ', ', ', \"We Love Katamari\", \"Me and My Katamari\", \"Forbidden Siren\", \"Radiata Stories,\" \"Super Scribblenauts \", \"Pok\u00e9mon\" (il pok\u00e9mon Dunsparce), \"Super Mario Land\" (nel World 4-2) e ' (catturabile nelle Caverne di El Dorado).\nNegli episodi speciali dell'anime \"Occult Academy\" due personaggi allevano un esemplare di Tsuchinoko arrivando persino a battezzarlo affettuosamente Tsucchi. Nell'anime \"Mob Psycho 100\" appare in uno spezzone alla fine dell'episodio 12 della prima stagione. Nei videogiochi \"Dangan Ronpa\" e \"Super Dangan Ronpa 2 \"i personaggi Hagakure Yasuhiro (\"Dangan Ronpa\") e Hiyoko Saionji (\"Super Dangan Ronpa 2\") citano lo Tsuchinoko. \u00c8 presente nell'episodio di \"Doraemon\" \"Il leggendario tsuchinoko\" e viene citato nell'episodio \"Mitsuhiko sparisce nel bosco (parte 2)\" di \"Detective Conan\".\nIn \"Yu-Gi-Oh\" \u00e8 presente un archetipo di carte chiamati \"Pericolo!\" Dove sono raffigurati esseri leggendari, tra cui Tsuchinoko."}
{"id": "1813669", "revid": "120391959", "url": "https://it.wikipedia.org/wiki?curid=1813669", "title": "Nigel Winterburn", "text": "Carriera.\nGli inizi.\nWinterburn inizi\u00f2 la sua carriera calcistica nelle file del Birmingham City, ma non riusc\u00ec ad arrivare in prima squadra nonostante fosse convocato in nazionale giovanile. Nel 1982 Winterburn fu ceduto all'Oxford United dove rest\u00f2 fino alla fine del campionato, quando fu acquistato a parametro zero dal Wimbledon.\nL'affermazione nel Wimbledon.\nWinterburn partecip\u00f2 alla scalata del Wimbledon attraverso le varie serie minori, fino ad arrivare, nel 1986 (anno in cui divenne titolare inamovibile della squadra), in First Division. Al suo esordio in massima serie il Wimbledon, spinto da giocatori come John Fashanu, Lawrie Sanchez e lo stesso Winterburn, raggiunse i quarti di finale di FA Cup, dove fu battuto dal Tottenham Hotspur.\nLe convincenti prestazioni di Winterburn (che vinse per la quarta volta consecutiva il premio come miglior giocatore del Wimbledon, assegnato direttamente dai tifosi) furono in particolare notate dall'allenatore dell'Arsenal George Graham, allora in cerca di un rimpiazzo a lungo termine per il capitano Kenny Samson. Nell'estate del 1987 Winterburn fu cos\u00ec acquistato dai \"Gunners\" per 350.000 sterline.\nArsenal.\nWinterburn non rimpiazz\u00f2 Sansom, ancora una colonna dell'Inghilterra, immediatamente; infatti le sue prime apparizioni in squadra furono come terzino destro, una misura di emergenza escogitata da Graham dopo l'impossibilit\u00e0 di trovare un utile rimpiazzo per Viv Anderson.\nSebbene puro mancino, Winterburn interpret\u00f2 il ruolo di terzino destro al meglio delle sue capacit\u00e0 e si ritrov\u00f2 velocemente coinvolto in due episodi controversi della prima stagione. Primo, Winterburn fu visto apertamente pungolare Brian McClair dopo che il ebbe fallito un rigore in un match di FA Cup a Highbury. Questo port\u00f2 numerose critiche a Winterburn.\nIl secondo episodio accadde nella finale di coppa di Lega nella stessa stagione. Nonostante avesse fallito numerose occasioni precedentemente, l'Arsenal, il detentore del trofeo, dominava la partita e stava conducendo sul Luton Town 2-1 a Wembley con meno di un quarto d'ora da giocare quando David Rocastle fu atterrato in area di rigore. Michael Thomas era stato il rigorista dell'Arsenal per tutta la stagione ma per ragioni sconosciute fu Winterburn a prendersi carico della battuta. Non aveva mai battuto un rigore prima per l'Arsenal e il commentatore televisivoBrian Moore rimase stupefatto - \"Curiosa decisione, questa!\" alla battuta di Winterburn.\nCalci\u00f2 il rigore basso e forte al suo angolino destro, ma il portiere del Luton Andy Dibble indovin\u00f2 l'angolo e respinse la conclusione. Se Winterburn avesse segnato il rigore, l'Arsenal avrebbe certamente vinto la partita 3-1; invece, un caricatissimo Luton segn\u00f2 due volte negli ultimi dieci minuti e vinse la finale 3-2. Nonostante il rigore fallito fu Gus Caesar (sostituto di David O'Leary che salt\u00f2 la finale per infortunio) pi\u00f9 che Winterburn ad attirarsi le critiche, avendo commesso l'errore che regal\u00f2 al Luton il gol del momentaneo pareggio 2-2.\nSansom lasci\u00f2 l'Arsenal durante l'estate e Winterburn torn\u00f2 nella pi\u00f9 familiare posizione di terzino sinistro restandoci per pi\u00f9 di dieci anni. Lui e l'altro terzino Lee Dixon affiancarono due superbi centrali, il capitano Tony Adams e il veterano David O'Leary, raggiunti durante la stagione 1989 da Steve Bould. Molto spesso l'allenatore li faceva giocare tutti e cinque assieme come nella sfida con il ad Anfield, decisiva per l'assengazione del campionato, che poteva portare all'Arsenal il primo \"double\" dopo il 1971.\nWinterburn fece il suo esordio con la nazionale Inglese durante lo stesso anno, subentrando durante il pareggio 0-0 contro l'Italia. Sebbene i media e l'allenatore del suo club esaltavano le doti di terzino sinistro di Winterburn, il c.t. Bobby Robson lo considerava la terza scelta per quel ruolo. Stuart Pearce part\u00ec per Italia '90 come prima scelta, con Tony Dorigo come riserva. Soltanto un infortunio ad entrambi avrebbe potuto aprire la strada a Winterburn, e questo non accadde. Raccolse comunque apparizioni con la squadra B.\nL'Arsenal concluse il 1990 senza trofei, ma Winterburn e i suoi compagni difensori - ora galvanizzati dall'arrivo del portiere David Seaman - resuscitarono la loro dura cattiveria la stagione successiva con la vittoria del campionato perdendo soltanto una partita. Due anni dopo, Winterburn era nell'Arsenal che vinse due coppe e complet\u00f2 la sua bacheca. L'Arsenal sconfisse lo Sheffield Wednesday 2-1 sia in coppa di Lega che in FA Cup, la seconda nel replay-match.\nWinterburn riconquist\u00f2 il posto nell'Inghilterra, richiamato da Graham Taylor che lo inser\u00ec in una squadra per una tourn\u00e9e negli USA durante la quale l'Inghilterra perse 2-0 con i padroni di casa. Winterburn sostitu\u00ec l'ala del Manchester United Lee Sharpe nel match finale contro la Germania. Non gioc\u00f2 mai pi\u00f9 per la propria nazionale.\nNel 1994, i puristi del calcio fecero grandi elogi a Winterburn e ai suoi colleghi di reparto dell'Arsenal dopo che respinsero gli attacchi del trio offensivo del Parma composto da Faustino Asprilla, Tomas Brolin e Gianfranco Zola dopo il gol dell'1-0 segnato da Smith nei primi 20 minuti. Questo permise loro di vincere la Coppa delle Coppe, il primo successo continentale dell'Arsenal dopo quindici anni. L'Arsenal non riuscir\u00e0 a riptersi nella stagione successiva, quando raggiungeranno ancora la finale, che venne risolta da un gol da cineteca da 40 metri durante i tempi supplementari da parte di Nayim (un ex del Tottenham, gli odiati rivali dell'Arsenal) che regal\u00f2 il trofeo al Real Zaragoza.\nArs\u00e8ne Wenger arriv\u00f2 all'Arsenal nel 1996 e inculc\u00f2 una nuova auto-coscienza di s\u00e9 stessi, oltre a un nuovo regime alimentare fra i gunners, permettendo all'anziana difesa (Adams era il pi\u00f9 giovane con 30 anni, Martin Keown era arrivato per porre rimedio al ritiro di O'Leary dopo la vittoria dell'FA Cup nel 1993) di prolungare la propria carriera. Con l'esperienza dei sei difensori (chiamata da Ron Atkinson \"Dad's Army\") aiutata da alcuni nuovi talenti, l'Arsenal vinse il \"double\" (Premier League e FA Cup) nel 1998. Winterburn fu chiamato dal c.t. dell'Inghilterra Howard Wilkinson per la sfida amichevole con la Francia nel 1999 ma non fece parte degli undici titolari e rimase in panchina tutto il tempo.\nNel 2000 l'Arsenal raggiunse la finale di Coppa UEFA, ma al termine della stagione Winterburn fu svincolato per fare spazio a Sylvinho, anche se il giocatore che lo ha ufficialmente sostituito nel ruolo fu Ashley Cole.\nIl ritiro nel West Ham.\nDopo 429 presenze ed 8 gol tra le file dei \"Gunners\", Winterburn si trasfer\u00ec cos\u00ec al West Ham, dove concluse la carriera nel 2003, all'et\u00e0 di quarant'anni. Molto amato dal pubblico (che lo soprannominava \"Nutty\" o \"Psycho Squirrel\"), attualmente vive a Weston Turville (Aylesbury) con la moglie e i tre figli."}
{"id": "1813671", "revid": "287204", "url": "https://it.wikipedia.org/wiki?curid=1813671", "title": "782 (disambigua)", "text": ""}
{"id": "1813672", "revid": "339392", "url": "https://it.wikipedia.org/wiki?curid=1813672", "title": "Legge del trocheo finale", "text": ""}
{"id": "1813679", "revid": "110157", "url": "https://it.wikipedia.org/wiki?curid=1813679", "title": "Distretto di Tonkolili", "text": "Tonkolili \u00e8 un distretto della Sierra Leone situato nella Provincia del Nord.\nIl capoluogo del distretto \u00e8 la citt\u00e0 di Magburaka."}
{"id": "1813685", "revid": "2730", "url": "https://it.wikipedia.org/wiki?curid=1813685", "title": "Publio Virgilio Marone", "text": " \nAl poeta viene attribuita anche una serie di componimenti giovanili, la cui autenticit\u00e0 \u00e8 oggetto di dubbi e di complicate controversie, che si \u00e8 soliti indicare in un'unica raccolta, nota col titolo di \"Appendix Vergiliana\" (\"Appendice Virgiliana\").\nVirgilio, per il senso sublime dell'arte e per l'influenza che esercit\u00f2 nei secoli, fu il massimo poeta di Roma, nonch\u00e9 l'interprete pi\u00f9 completo e pi\u00f9 schietto del grandioso momento storico che, dalla morte di Giulio Cesare, conduce alla fondazione del Principato e dell'Impero ad opera di Augusto.\nL'opera di Virgilio, presa a modello e studiata fin dall'antichit\u00e0, ha avuto una profondissima influenza sulla letteratura e sugli autori occidentali, in particolare su Dante Alighieri e la sua \"Divina Commedia\", nella quale Virgilio funge anche da guida dell\"'Inferno\" e del \"Purgatorio\".\nBiografia.\nA differenza di altri poeti latini, sono tante le fonti giunte fino a noi, direttamente o indirettamente, in merito alla biografia di Virgilio. \nLa nascita.\nIl poeta nacque ad Andes, un piccolo villaggio sito nei pressi del territorio dell'antica citt\u00e0 di Mantua (odierna Mantova), nella Gallia Cisalpina, divenuta parte integrante dell'Italia romana quasi una ventina d'anni prima della sua nascita, il 15 ottobre del 70 a.C. da una benestante famiglia di coloni romani, figlio di Marone Figulo, un piccolo proprietario terriero, arricchitosi considerevolmente con l'apicoltura, l'allevamento e l'artigianato, e di M\u00e0gia Polla, figlia a sua volta d'un facoltoso mercante, Magio, al cui servizio aveva lavorato il padre del poeta in passato. Suo padre, a quanto riferito, apparteneva alla \"gens Vergilia\" - di scarsa attestazione all'infuori di sole quattro iscrizioni rinvenute nei pressi di Verona (3) e dell'odierna Calvisano (1), che suggerirebbero pure una sua parentela con la \"gens Munatia\" -, mentre sua madre alla \"gens Magia\", d'origine campana.\nIl biografo Foca lo definisce \"vates Etruscus\" e le origini etrusche vengono confermate dallo stesso poeta nell\"'Eneide\": \" Mantua dives avis...ipsa caput populis: Tusco de sanguine vires\" (E. X, 201 ss.).\nL'ubicazione esatta del borgo natio del Vate \u00e8 stata oggetto di controversie; tuttavia, stando all'identificazione pi\u00f9 accreditata facente capo agli studi dei pi\u00f9 eminenti filologi classici e studiosi della tradizione virgiliana, esso corrisponderebbe al borgo di Pietole, in prossimit\u00e0 delle acque del Mincio, nelle vicinanze di Mantova, nome assunto nel corso del Medioevo, divenuto poi, in tempi recenti, \"Pietole Vecchia\" per distinguerlo da \"Pietole Nuova\" venuta a formarsi tra Sette e Ottocento in prossimit\u00e0 della strada Romana, a due chilometri dall'antico borgo natale sito in prossimit\u00e0 del fiume; il borgo natio del Poeta ha ripreso alcuni anni fa l'antico nome celtico \"Andes\" ed \u00e8 divenuto, nel 2014, con la fusione dei comuni di Virgilio e Borgoforte, una frazione del comune di Borgo Virgilio. L'attuale Pietole corrisponde dunque a Pietole Nuova. La fama dell'antica Pietole come luogo di pellegrinaggio e venerazione, poich\u00e9 fu considerato sin dai primi secoli dopo la morte il borgo natale del vate e \"profeta di Cristo\", \u00e8 testimoniata da Dante Alighieri nella \"Divina Commedia\" (Purgatorio, 18,83) e dalle opere di Giovanni Boccaccio e di altri scrittori; altri studi sostengono invece che il corrispettivo odierno dell'antica \"Andes\" vada ricercato nella zona di Castel Goffredo, cos\u00ec come anche per il comune di Calvisano \u00e8 stata avanzata l'ipotesi d'una sua identificazione col luogo di nascita del poeta, sulla base anche di un'iscrizione recante il nome della gens paterna nei suoi pressi (si vedano in tal senso gli studi e le ricerche effettuate dal filologo ed accademico inglese Robert Seymour Conway).\nLa formazione e l'avvicinamento all'epicureismo.\nVirgilio frequenta la scuola di grammatica a Cremona, poi la scuola di filosofia a Napoli, dove si avvicina alla corrente filosofica epicureista grazie a Sirone e infine la scuola di retorica a Roma. Qui conobbe molti poeti e uomini di cultura e si dedic\u00f2 alla composizione delle sue opere. Inoltre nella capitale port\u00f2 a termine la propria formazione oratoria studiando eloquenza alla scuola di Epidio, un maestro importante di quell'epoca. Lo studio dell'eloquenza doveva fare di lui un avvocato e aprirgli la via per la conquista delle varie cariche politiche. L'oratoria di Epidio non era certo congeniale alla natura del mite Virgilio, riservato e timido, e dunque quantomai inadatto a parlare in pubblico. Infatti, nella sua prima causa come avvocato non riusc\u00ec nemmeno a parlare. In seguito a ci\u00f2 Virgilio entr\u00f2 in una crisi esistenziale che lo port\u00f2, non ancora trentenne, a spostarsi dopo il 42 a.C. a Napoli, per recarsi alla scuola dei filosofi Filodemo di Gadara e Sirone per apprendere i precetti di Epicuro.\nLa crisi e la confisca dei possedimenti agricoli.\nGli anni in cui Virgilio si trova a vivere sono anni di grandi sconvolgimenti a causa delle guerre civili: prima lo scontro tra Cesare e Pompeo, culminato con la sconfitta di quest'ultimo a Farsalo (48 a.C.), poi l'uccisione di Cesare (44 a.C.) in una congiura, e lo scontro tra Ottaviano e Marco Antonio da una parte e i cesaricidi (Bruto e Cassio) dall'altra, culminato con la battaglia di Filippi (42 a.C.). Egli fu toccato direttamente da queste tragedie come testimoniano le sue opere: infatti la distribuzione delle terre ai veterani dopo la battaglia di Filippi mise in grave pericolo le sue propriet\u00e0 nel mantovano ma sembra che, grazie all'intercessione di personaggi influenti (Pollione, Varo, Gallo, Alfeno, Mecenate e dunque lo stesso Augusto), Virgilio sia riuscito (almeno in un primo tempo) ad evitare la confisca. \nSi spost\u00f2 poi a Napoli con la famiglia e in seguito, nel 38 a.C., si fece assegnare da Mecenate un podere in Campania come risarcimento per le propriet\u00e0 perdute ad Andes. In Campania avrebbe terminato le \"Bucoliche\" e composto le \"Georgiche,\" dedicate all'amico Mecenate, che Virgilio frequentava.\nVirgilio entr\u00f2 dunque nel circolo del \"primo ministro imperiale\", che raccoglieva molti letterati famosi dell'epoca.\nL'avvicinamento ad Augusto.\nIl vate frequentava le tenute terriere di Mecenate, che egli possedeva in Campania nei pressi di Atella e in Sicilia. Attraverso Mecenate, Virgilio conobbe meglio Augusto. Divenne il maggiore poeta di Roma e dell'Impero e le sue opere poetiche furono introdotte nell'insegnamento scolastico da Quinto Cecilio Epirota ancor prima della sua morte, verso il 26 a.C.\nDopo il 29 a.C. il poeta inizi\u00f2 la stesura dell'Eneide, e tra il 27 a.C. e il 25 a.C., l'imperatore Augusto richiese a Virgilio degli estratti del poema in corso di stesura. Nel 22 a.C. il poeta lesse ad Augusto alcune parti dell'Eneide, tra cui quasi sicuramente, il celebre VI libro. \nL'ultimo viaggio in Grecia e la morte.\nVirgilio mor\u00ec a Brindisi il 21 settembre del 19 a.C. (calendario giuliano), di ritorno da un importante viaggio in Grecia, forse per ricevere alcuni pareri tecnici sull\"'Eneide\", secondo i biografi per le conseguenze di un colpo di sole, ma non \u00e8 l'unica ipotesi accreditata. \nPrima di morire, Virgilio raccomand\u00f2 ai suoi compagni di studio Plozio Tucca e Vario Rufo di distruggere il manoscritto dell\u2019\"Eneide\", perch\u00e9, per quanto l'avesse quasi terminata, non aveva fatto in tempo a rivederla: i due per\u00f2 consegnarono il manoscritto all'imperatore, cosicch\u00e9 l\"'Eneide\", pur recando tuttora evidenti tracce di incompiutezza, divenne in breve il poema nazionale romano.\nI resti del grande poeta furono poi trasportati a Napoli, dove sono custoditi in un tumulo tuttora visibile, nel quartiere di Piedigrotta. L'urna che conteneva i suoi resti and\u00f2 dispersa nel Medioevo. Sulla tomba fu posto il celebre epitaffio: \nOpere.\nAppendix Vergiliana.\nUn primo gruppo di opere, la cui autenticit\u00e0 e la partenit\u00e0 restano ancora oggi oggetto di dubbi, vengono generalmente indicate con l'appellativo di \"Appendix Vergiliana\"; tale appellativo \u00e8 stato coniato per la prima volta dall'umanista Giuseppe Scaligero nel 1573. \nOpere autentiche.\nQueste tre opere si distinguono dalle precedenti, in quanto composte sicuramente dal poeta latino.\nFortuna nella cultura di massa.\nLa fama del vate dopo la morte fu tale che egli fu considerato una divinit\u00e0 degna di ricevere onori, lodi, preghiere, e riti sacri. Gi\u00e0 Silio Italico (appena un secolo dopo), che acquist\u00f2 la villa e la tomba di Virgilio, istitu\u00ec una celebrazione in memoria del Mantovano nel suo giorno di nascita (le Idi di ottobre). In tal modo questa celebrazione si tramand\u00f2 anno per anno nei primi secoli dell'era volgare, diventando un punto di riferimento importante soprattutto per il popolo napoletano che vide in Virgilio (\"Vergilius\") il suo secondo patrono e spirito protettore della citt\u00e0 di Napoli, dopo la \"vergine\" Partenope. Ai suoi resti (cenere e ossa), conservati nel sepolcro da lui stesso concepito secondo forme e proporzioni pitagoriche, fu attribuito il potere di proteggere la citt\u00e0 dalle invasioni e dalle calamit\u00e0.\nNonostante le divinit\u00e0 pagane venissero dimenticate, di Virgilio si mantenne comunque intatto il ricordo, e le sue opere furono interpretate cristianamente.\nEgli divenne in particolare un simbolo dell'identit\u00e0 e della libert\u00e0 politica di Napoli: fu per questo che nel XII secolo i conquistatori normanni, col consenso interessato della Chiesa di Roma, consentirono ad un filosofo e negromante inglese di nome Ludowicus di profanare il sepolcro di Virgilio con lo scopo di rimuovere e asportare il vaso con le sue ossa, al fine di indebolire e sottomettere Napoli al potere normanno distruggendo l'oggetto di culto che era la base simbolica della sua autonomia. I resti di Virgilio furono salvati dalla popolazione che li trasfer\u00ec all'interno di Castel dell'Ovo, ma in seguito vennero qui sotterrati e nascosti per sempre ad opera dei Normanni. Da allora i napoletani ritennero che il potere protettivo del Poeta verso la citt\u00e0 fosse vanificato.\nIl ricordo di Virgilio per\u00f2, soprattutto nel popolo napoletano, rimase sempre vivo. Alla fama di \"sapiente\" per la tradizione colta, con il tempo si affianc\u00f2 quella di \"mago\" nella tradizione popolare, inteso come uomo che conosce i segreti della natura e ne fa uso a fin di bene. Di tale interpretazione ci resta un \"corpus\" basso-medievale di leggende che hanno come sfondo soprattutto le citt\u00e0 di Roma e Napoli: ad esempio, tanto per citarne una, quella che lo vede costruttore del Castel dell'Ovo magicamente edificato sopra il guscio di un uovo magico di struzzo che si sarebbe rotto solo quando la fortezza fosse stata definitivamente espugnata, oppure quella che riguarda la creazione e l'occultamento sotterraneo di una specie di palladio (una riproduzione in miniatura della citt\u00e0 di Napoli contenuta in una bottiglia vitrea dal collo finissimo) che per magia protesse la citt\u00e0 dalle sciagure e dalle invasioni finch\u00e9 non fu trovato e distrutto da Corrado di Querfurt, cancelliere dell'imperatore Enrico VI inviato nel XII secolo a conquistare il Regno di Sicilia (che allora comprendeva anche la citt\u00e0 di Napoli).\nDurante l'Alto Medioevo Virgilio fu letto con ammirazione, il che permise alle sue opere di essere tramandate completamente. L'interpretazione dell'opera virgiliana utilizz\u00f2 largamente lo strumento dell'allegoria: al poeta fu infatti attribuito un ruolo di profeta di Cristo, sulla base di un brano delle \"Bucoliche\" (la IV ecloga) annunciante la venuta di un bambino che avrebbe riportato l'et\u00e0 dell'oro e identificato per questo con Ges\u00f9.\nVirgilio venne quindi rappresentato come vate, maestro e profeta nella Divina Commedia (Purgatorio, canto XXII, vv. 67-72) da Dante Alighieri, il quale ne fece la propria guida attraverso i gironi dell'Inferno e del Purgatorio.\nVirgilio da Dante al Rinascimento.\nLa presenza di Virgilio \u00e8 costante nello svolgimento della letteratura italiana. L'eco della sua poesia risuona sovente nelle opere dei nostri pi\u00f9 grandi scrittori.\nPer Dante Alighieri, l\"'Eneide\" diviene modello di alta poesia, fonte di ispirazione di tanti suoi versi. \u00c8 vero, egli avverte il fascino anche di altri grandi autori del passato, di \"Omero, poeta sovrano\" di \" Orazio satiro\", \"Ovidio\", \"Lucano\", e poi \"Tullio e Lino e Seneca morale\" (Inferno, 4, 102 e \"passim\"), ma \u00e8 Virgilio la sua guida, Virgilio \"l'altissimo poeta\" (\"ibid\".,80).\nDante riconosce la grandezza morale, il peso del pensiero antico e nella sua opera fa confluire insieme i valori dell'umanesimo classico e quelli cristiani. Si pu\u00f2 considerare pertanto il primo umanista della nostra letteratura: un discepolo di Virgilio, al di l\u00e0 del pensiero medievale.\nDalla lettura delle sue opere apprese il senso di partecipazione al dolore universale, la \"pietas\", intesa quest'ultima nel senso morale di adesione al cielo s\u00ec, ma anche di attenzione ai valori della terra. Egli si accosta al mantovano non solo per capire \"come l'uom s'eterna\", ma anche per perfezionare lingua e stile.\nCon diversa e pi\u00f9 moderna sensibilit\u00e0 si avvicina a Virgilio un cultore degli \"studia humanitatis\" come Francesco Petrarca.\nIl dolore umano alla scuola del poeta antico trova innumerevoli rivoli per elevarsi in una poesia soavemente malinconica. Da lui deriva l'amore per le belle lettere, la nobilt\u00e0 dei sentimenti e del pensiero, da lui l'arte della perfezione stilistica.\nLa lingua italiana diviene, come vuole de Sanctis, \"la dolcissima delle lingue\". Intuisce e tramanda ai posteri i pi\u00f9 alti segreti della poesia del mantovano. Virgiliano nell'anima, vive a lui unito nello spirito, gli dedica epistole.\nPetrarca venne salutato come il nuovo Virgilio, modello di poeta, elegante, raffinato: si colloca tra i pi\u00f9 grandi lirici di tutti i tempi.\nNell'Umanesimo \u00e8 ancora Virgilio, unitamente a Cicerone, l'autore pi\u00f9 amato, pi\u00f9 ricercato come guida di maestria linguistica. Con il ritorno al mondo classico nasce la nuova civilt\u00e0 in cui confluisce l'antica e, nel contempo, una nuova visione della vita e del mondo.\nLa lingua latina per tutta la prima met\u00e0 del Quattrocento domina incontrastata nella nostra letteratura, ed \u00e8 una letteratura elegante, che raggiunge come per miracolo forme umanissime. Si pensi alle \"Neniae\", le celebri ninne-nanne che il Pontano scrive per il suo bambino; alle \"Sylvae\" del Poliziano, ben due dedicate a Virgilio: \"Manto\", carica di suggestioni e risonanze dell'antica bucolica in cui si celebra la poesia pastorale, e il \"Rusticus\", che si ispira invece alle \"Georgiche\", ricolma di immagini e di echi virgiliani.\nIl Poliziano, complice Virgilio, viene ritenuto il lirico pi\u00f9 elegante che abbia scritto in latino.\nDella riscoperta del mondo antico non solo la lingua latina viene a giovarsi, ma anche la lingua volgare quando si torna a prediligerla.\nJacopo Sannazaro, considerato il \"Virgilio cristiano\" per il suo \"De Partu Virginis\", nell\"'Arcadia\" riproduce la classica bucolica in una lingua armoniosa, piena di fluidit\u00e0 e di malinconia.\nNon si pu\u00f2 non parlare della \"Fabula di Orfeo\" del Poliziano: Orfeo ed Euridice come nelle \"Georgiche\" rivivono il loro dramma d'amore in un canto accorato, di estrema eleganza. Riporta altres\u00ec a Virgilio quella sorta di immersione nell'universo e nella natura presente nella favola del giovane Julio nelle \"Stanze\", cos\u00ec come la \"Giostra\" richiama la mente al senso di vaga malinconia delle ombre virgiliane della sera.\nAncor pi\u00f9 determinante \u00e8 l'influsso di Virgilio nel Rinascimento.\nIl volgare, assurto a piena dignit\u00e0 letteraria, affronta temi alti, impegnativi e viene adottato dai grandi scrittori del tempo. Il riferimento \u00e8 all'Ariosto e al Tasso.\nL\u2019\"Eneide\" non poco contribuisce a portare l\"'Orlando Furioso\" alle pi\u00f9 alte vette della poesia rinascimentale e l'Ariosto tra i pi\u00f9 grandi artisti del tempo. Qui Cloridano e Medoro ritrovano il fascino, l'umanit\u00e0 di Eurialo e Niso a rappresentare un sentimento alto come l'amicizia, nobile come la fedelt\u00e0; e molte analogie si possono trovare nella caratterizzazione dei guerrieri uccisi nel sonno dalle due coppie. Angelica vive all'unisono con la natura che la circonda, ama le cose semplici e umili, effonde intorno un sentimento virgiliano di pace, di serenit\u00e0, appena velato di malinconia. Per non riferire di altri temi comuni ai due poeti: l'amore, la giovinezza, l'eroismo, la religione della vita, la rappresentazione dell'animo umano in tutte le sue variazioni.\nE si arriva a Torquato Tasso, che da Virgilio eredita finezza e musicalit\u00e0 del dire. Le ingenue parole di \"Aminta\", allorch\u00e9 descrive il primo sbocciare di un amore nuovo nella favola pastorale che da lui prende il nome (atto I, scena II), riportano insistentemente al mondo idillico popolato di prati, ninfe, pastori, boschi, nel quale regna una lieve, sospesa virgiliana malinconia.\nIl candore di Galatea torna a risplendere nella delicata figura di Erminia, che si desta al \"garrir\" degli uccelli tra alberi e fiori mentre \"scherzan\" con l'onda al suon di \"pastorali accenti\"\n(Gerusalemme liberata, VII, 5 e 6, \"passim\"). Al pari di Didone, Armida, creatura piena di mistero riscopre l'umanit\u00e0 nel dolore e nell'amore. Come l'eroica Camilla, desta commozione la fiera Clorinda.\nNell'opera tutta aleggia quel senso di tristezza per il quale molti hanno ritenuto la \"Liberata\" il poema italiano forse pi\u00f9 vicino all\"'Eneide\", gi\u00e0 a partire dall'incipit (il verso \"canto l'armi pietose e il capitano\" richiama immediatamente il virgiliano \"arma virumque cano\").\nAl sommo poeta latino sono intitolate l'Accademia Nazionale Virgiliana e il Liceo Classico di Mantova. Il Liceo, fondato nel 1584, \u00e8 tuttora considerato uno dei pi\u00f9 prestigiosi licei classici d'Italia.\nLa leggenda virgiliana.\nCome stretto amico di personaggi di potere e di grandissima influenza come l'imperatore Augusto, del governatore provinciale Gaio Asinio Pollione e del ricco Gaio Cilnio Mecenate, secondo leggende medioevali di scarsa o nessuna attendibilit\u00e0, il grande poeta avrebbe potuto beneficare in molti modi la citt\u00e0 di Napoli in cui tanto amava risiedere.\nI suoi biografi medioevali infatti ci narrano che fu Virgilio a proporre all'imperatore di costruire un acquedotto (proveniente dalle sorgenti nei pressi di Serino, in Irpinia) che servisse questa e anche altre citt\u00e0, come Nola, Avella, Pozzuoli e Baia.\nInoltre avrebbe esortato Augusto a creare per Napoli una rete di pozzi e fontane per l'approvvigionamento idrico, un sistema fognario di cloache e complessi termali terapeutici a Baia e Pozzuoli, per cui fu anche necessario scavare un traforo nella collina di Posillipo, l'odierna \"Grotta di Posillipo\", nota per tale motivo fino al XIV secolo come \"Grotta di Virgilio\".\nInfine, Virgilio, essendo grandemente appassionato di divinazione e del mondo della religione in generale (come si nota dalle sue opere letterarie), avrebbe fatto installare due sculture di teste umane in marmo, una maschile e allegra, l'altra femminile e triste, sulle mura della citt\u00e0 e precisamente ai lati della porta di Forcella al fine di fornire un presagio casuale fausto o infausto (una sorta di innocua cefalomanzia minerale) per i cittadini di passaggio.\nCon le modifiche fatte in epoca aragonese, le teste furono trasferite nella lussuosa villa reale di Poggioreale, ma andarono poi perdute a causa della distruzione del complesso.\nCome riportano i suoi pi\u00f9 antichi biografi, Virgilio ader\u00ec al neopitagorismo, corrente filosofica e magica allora molto diffusa nelle colonie della Magna Grecia, in particolare a Neapolis, una delle poche \"poleis\" magnogreche che dopo la conquista romana aveva conservato la sua vita culturale genuinamente ellenica.\nIn quanto filosofo neopitagorico e mago gli sono attribuite diverse immagini magiche e talismani volti alla protezione della citt\u00e0 di Napoli che tanto am\u00f2, secondo alcuni biografi medievali e rinascimentali.\nOmaggi.\nA Virgilio sono intitolate le Virgil Fossae sulla superficie di Plutone e il Museo Virgiliano a Borgo Virgilio."}
{"id": "1813686", "revid": "12590", "url": "https://it.wikipedia.org/wiki?curid=1813686", "title": "Isolamento galvanico", "text": ""}
{"id": "1813692", "revid": "709565", "url": "https://it.wikipedia.org/wiki?curid=1813692", "title": "Tag", "text": ""}
{"id": "1813693", "revid": "110157", "url": "https://it.wikipedia.org/wiki?curid=1813693", "title": "El Campillo de la Jara", "text": "El Campillo de la Jara \u00e8 un comune spagnolo di 405 abitanti situato nella comunit\u00e0 autonoma di Castiglia-La Mancia."}
{"id": "1813697", "revid": "22475", "url": "https://it.wikipedia.org/wiki?curid=1813697", "title": "Bret\u00f3", "text": "Bret\u00f3 \u00e8 un comune spagnolo di 242 abitanti situato nella comunit\u00e0 autonoma di Castiglia e Le\u00f3n."}
{"id": "1813699", "revid": "297031", "url": "https://it.wikipedia.org/wiki?curid=1813699", "title": "Jon Hall (informatico)", "text": " \u00c8 Direttore Esecutivo di Linux International, un'associazione no profit che sostiene e promuove i sistemi operativi basati su Linux. Il nickname \"maddog\" (in italiano \"cane pazzo\") gli \u00e8 stato dato dai suoi studenti all'Hartford State Technical College, dov'era Capo Dipartimento di \"Computer Science\" (Informatica). Ora preferisce essere chiamato in questo modo. Secondo Hall, il suo nickname \u00e8 \"scaturito da un periodo in cui avevo meno self-control.\"\nHa lavorato per societ\u00e0 come la Western Electric, Aetna Life and Casualty, Bell Laboratories, Digital Equipment Corporation, VA Linux Systems e SGI. Attualmente \u00e8 Chief technical officer (CTO) e ambasciatore di Koolu.\nHall fa parte del direttivo di molte compagnie e organizzazioni no-profit, inclusa l'Associazione USENIX. \u00c8 un noto veterano tra le comunit\u00e0 di programmatori e una figura di rilievo del software libero. Allo \"UK Linux and Open Source Awards 2006\", Hall \u00e8 stato insignito con un \"Lifetime Recognition Award\" (Premio di Riconoscimento a Vita) per il suo contributo alla comunit\u00e0 open source.\nHall ha conseguito un MS in \"Computer Science\" presso il Rensselaer Polytechnic Institute (1977) e un BS in \"Commerce and Engineering\" presso la Drexel University (1973)."}
{"id": "1813700", "revid": "132266", "url": "https://it.wikipedia.org/wiki?curid=1813700", "title": "Cima (nautica)", "text": "Cima \u00e8 il termine marinaresco per indicare genericamente una corda in fibra vegetale o sintetica presente a bordo di un'imbarcazione, prescindendo dalla sua funzione e di sezione contenuta entro 20 mm. \nUna corda di sezione minore, come uno spago, viene detta sagola e utilizzata a bordo per scopi diversi come issare bandiere. Corde di diametro superiore alla cima sono le g\u00f2mene, utilizzate per l'ormeggio, e i gherlini, di sezione pi\u00f9 contenuta, utilizzati per rimorchio e tonneggio. In generale sulle navi mercantili tutte queste differenze di nomi non viene praticata e oltre al nome generico cima per corde piccole viene usato il nome di cavo per indicare corde di un certo diametro. I cavi vengono posizionati in genere sotto coperta per evitare che con il cattivo tempo il mare li porti via e vengono posizionati in coperta poco prima della manovra di attracco. Ognuno ha una propria postazione in base alla sua funzione. I cavi si suddividono ancora in cavi alla lunga che mantengono la nave ormeggiata alla banchina e gli spring che sono due e generalmente di acciaio e che sono quelli che impediscono, con la loro collocazione contraria ai cavi alla lunga, alla nave di fare il movimento avanti e indietro lungo la banchina. Poi c'\u00e8 il cavo di rimorchio che \u00e8 sempre di fibra vegetale o sintetica ma di una sezione pi\u00f9 grande che viene usato esclusivamente in caso di necessit\u00e0 per il rimorchio della nave stessa o di un'altra nave. La parola corda viene usata a bordo esclusivamente per il pezzo di cima legato al batacchio della campana che viene generalmente suonata per segnalare la posizione della nave in caso di nebbia, quando la nave \u00e8 all'ancora. Generalmente questa corda \u00e8 fatta con cima intrecciata per un facile e comodo maneggiamento.\nNelle imbarcazioni a vela si utilizzano, perlopi\u00f9 con funzione di drizza, anche cime pre-stirate; cio\u00e8 corde di materiale tessile alle quali in sede di fabbricazione viene applicata una forte tensione allo scopo di impedire o ridurre allungamenti in esercizio."}
{"id": "1813701", "revid": "599013", "url": "https://it.wikipedia.org/wiki?curid=1813701", "title": "Bodle", "text": "Bodle (anche \"boddle\" o \"bodwell\" ) era il nome popolare di una moneta scozzese di rame dal valore di 2 penny scozzesi o mezzo groat; era la moneta di minor valore. Il valore era equivalente a circa un sesto del penny inglese.\nStoria.\nLa tradizione fa risalire il nome a un Bothwell, un incisore della zecca di Edimburgo, che tuttavia non sembra essere nell'elenco delle persone collegate con questa zecca.\nFu coniata la prima volta in rame nel 1677, sotto Carlo II.\nIn precedenza la moneta scozzese dello stesso valore era detta turner.\nNelle monete minute il \"bodle\" era affiancato dal bawbee, la moneta da sei penny scozzesi.\nLa moneta nella prima emissione pesava circa 43 grani; al dritto c'era la legenda ed vi erano raffigurati una spada ed uno scettro decussati, con la corona in alto; al rovescio era raffigurato un cardo fogliato con la legenda .\nNon fu coniata durante i 4 anni di regno di Giacomo VII di Scozia, che vide solo l'emissione di monete d'argento.\nLa moneta fu ripresa da Guglielmo II di Scozia e Maria II di Scozia, negli anni dal 1691 al 1694. Manteneva il valore di 2 penny scozzesi ed aveva un peso di 39 grani circa. Al dritto aveva il monogramma con le iniziali dei sovrani \"W\" e \"M\" e la legenda ; al rovescio il cardo fogliato e coronato e la legenda .\n Dopo la morte di Maria, Guglielmo coni\u00f2 una nuova emissione del \"bodle\" dal 1695 al 1697. Il peso era di circa 42,5 grani ed i tipi etano quelli di Carlo II, spada e scettro coronati al dritto e cardo coronato al rovescio. La nuova legenda al dritto era ecc.\nL'ultima monetazione fu nel 1697, sotto Guglielmo II di Scozia."}
{"id": "1813702", "revid": "1442080", "url": "https://it.wikipedia.org/wiki?curid=1813702", "title": "Mikulin AM-38", "text": "Il Mikulin AM-38, citato anche come M-38, era un motore aeronautico 12 cilindri a V di 60\u00b0 raffreddato a liquido progettato dall'OKB 34 diretto da Aleksandr Aleksandrovi\u010d Mikulin e sviluppato in Unione Sovietica negli anni quaranta.\nSviluppato dal precedente AM-34 \u00e8 stato uno dei pi\u00f9 importanti motori aeronautici utilizzati dalla Sovetskie Voenno-vozdu\u0161nye sily, l'aeronautica sovietica, nel periodo della seconda guerra mondiale."}
{"id": "1813703", "revid": "1305772", "url": "https://it.wikipedia.org/wiki?curid=1813703", "title": "Front Row (disambigua)", "text": "Front Row si pu\u00f2 riferire a:"}
{"id": "1813705", "revid": "656701", "url": "https://it.wikipedia.org/wiki?curid=1813705", "title": "85 (numero)", "text": "Ottantacinque (cf. latino \"octoginta quinque\", greco \"\u03c0\u03ad\u03bd\u03c4\u03b5 \u03ba\u03b1\u1f76 \u1f40\u03b3\u03b4\u03bf\u03ae\u03ba\u03bf\u03bd\u03c4\u03b1\") \u00e8 il numero naturale dopo l'84 e prima dell'86."}
{"id": "1813712", "revid": "287204", "url": "https://it.wikipedia.org/wiki?curid=1813712", "title": "Menopausa precoce", "text": "La menopausa precoce, detta anche insufficienza ovarica precoce (POI), \u00e8 una condizione causata dall'assenza, dalla non funzionalit\u00e0 o dall'esaurimento precoce della riserva ovarica che conduce alla sterilit\u00e0, a differenza del graduale processo di atresia follicolare, tipico delle donne fertili, fino al fisiologico raggiungimento della menopausa. \nLa sua rilevanza \u00e8 aumentata negli ultimi anni a causa del fatto che, in particolare nei paesi sviluppati, l'et\u00e0 del primo concepimento viene ritardata con il rischio di avere sia insufficienza ovarica precoce o una minor possibilit\u00e0 di gravidanza. \nDiversi fattori esogeni possono portare a questo evento, come infezioni virali, disfunzioni metaboliche, malattie autoimmuni e fattori ambientali o iatrogeni, anche se nella maggior parte dei casi, il meccanismo che porta alla malattia \u00e8 sconosciuto. I fattori genetici risultano essere al momento la principale causa identificata.\nSintomatologia.\nI sintomi e i segni clinici sono molteplici e riguardano diversi aspetti, amenorrea (per almeno 4 mesi in donne di et\u00e0 inferiore ai 40 anni), o comunque variazione nel sanguinamento mestruale normale della donna, osteoporosi e diminuzione del desiderio sessuale.\nA causa dei bassi livelli dei vari ormoni sessuali femminili, i sintomi che possono apparire sono quelli tipici della menopausa, come le vampate di calore, disturbi del sonno, diminuzione di concentrazione mentale e secchezza vaginale. A lungo termine le conseguenze di ipoestrogenismo possono includere un rischio pi\u00f9 alto di osteoporosi e malattie cardiovascolari.\nEziologia.\nLa causa \u00e8 da imputare ad una precoce atresia follicolare, generata da diverse cause alcune complesse altre di natura primitiva.\nCause primitive.\nL'origine pu\u00f2 essere:\nCause complesse.\nSono legate alle forme della sindrome PoliGrandular autoimmunitario:\nDiagnosi.\nPer effettuare una corretta diagnosi della menopausa precoce \u00e8 sufficiente misurare i livelli di gonadotropine e estradiolo ogni settimana per alcune settimane (massimo 4), il primo deve essere alto, il secondo basso.\nInoltre un altro indicatore \u00e8 l'ormone anti-M\u00fclleriano (AMH), i cui livelli nel siero possono aiutare a valutare lo stato di senescenza follicolare, che \u00e8 un possibile predittore di rischio di POI. Tuttavia, attualmente non esiste nessun test singolo di screening in grado di predire con certezza la durata della vita riproduttiva della donna.\nTerapia.\nLa definizione che spesso viene associata a tale condizione di irreversibilit\u00e0 \u00e8 spesso errata. Si sono provati vari trattamenti per normalizzare gli afflussi senza risultati, anche la terapia ormonale serve maggiormente per combattere manifestazioni e diminuire possibili complicanze. La terapia ormonale sostitutiva, con estrogeni e progestinici, \u00e8 di solito la pi\u00f9 raccomandata. La diagnosi precoce e uno stile di vita sano sono necessari per evitare problemi associati ad una carenza di estrogeni, contribuendo alla diminuzione del rischio di osteoporosi e malattie cardiovascolari. Tuttavia, questa terapia deve essere strettamente controllata e personalizzata poich\u00e9 \u00e8 associata all'insorgenza del cancro al seno e ad altri numerosi effetti collaterali.\nLe possibilit\u00e0 di una gravidanza in tale stato sono minori del 10%. Per avere progenie una possibilit\u00e0 \u00e8 quella di affidarsi alla fecondazione in vitro di ovociti."}
{"id": "1813719", "revid": "84184", "url": "https://it.wikipedia.org/wiki?curid=1813719", "title": "Storia di San Miniato", "text": "Et\u00e0 etrusco/romana.\nIl ritrovamento di frammenti ceramici e di strumenti di pietra dell'Et\u00e0 del Bronzo, nella Valdegola, confermano, che nel territorio di San Miniato, esistevano gi\u00e0 in tale periodo insediamenti umani di rilievo. Svariati reperti archeologici attestano invece la presenza di etruschi nel territorio di San Miniato. In localit\u00e0 Fontevivo nel 1934 \u00e8 stata individuata una necropoli etrusca, con relativi manufatti bronzei, mentre presso la localit\u00e0 Montappio, tra l'attuale centro abitato e l'Arno \u00e8 stata ritrovata una statua di marmo acefala raffigurante una divinit\u00e0 femminile etrusca risalente al III secolo a.C. Pi\u00f9 significativa la presenza di reperti in et\u00e0 romana, principalmente riferibili dal I secolo a.C. al II secolo d.C., nello specifico in localit\u00e0 Montecalenne sono stati ritrovati, la testa di un imperatore e tracce di mosaici di una villa. Nel 1998 in Ponte a Egola, \u00e8 stata ritrovata una villa con numerosi frammenti di vasellame e laterizi, mentre presso la localit\u00e0 Fonti delle Fate sono stati rintracciati resti di terme, iscrizioni di et\u00e0 augustea, epigrafi e numerosi reperti numismatici. Anche dalla toponomastica di alcuni luoghi si intravede chiaramente l'origine romana: Quarto, Sesto, Panciolle, ove \u00e8 probabile sorgesse un tempio dedicato al Dio Pan. Il complesso dei ritrovamenti, fa s\u00ec che si possa supporre l'esistenza di un villaggio prima etrusco e successivamente romano, con la possibile presenza di un porto fluviale sull'Arno. Altre ipotesi affermano che presso l'attuale rocca vi fosse un centro di controllo del territorio. Ritrovamenti archeologici nella Valdegola e nella Valdelsa confermano la presenza degli etruschi prima e dei romani successivamente in tutto il circondario, confermando l'ipotesi della centuriazione romana della Valdarno avvenuta tra il 41 e il 27 a.C., mediante l'assegnazione ai veterani dell'Esercito romano di appezzamenti di terreno da parte dell'Imperatore Augusto.\nAlto Medioevo.\nCon la fine dell'Impero Romano, sembra che San Miniato, almeno per quel che riguarda le colline, si spopol\u00f2 e che le genti del luogo preferirono insediarsi presso la localit\u00e0 di San Genesio, nella fertile pianura, nei pressi della confluenza dei fiumi Arno ed Elsa, tra le attuali Ponte a Elsa e La Scala.\nLe prime notizie sull'attuale centro di San Miniato risalgono al 783, quando un gruppo di sedici longobardi fond\u00f2 una chiesetta intitolata a San Miniato, in loco Quarto, sotto la giurisdizione del vescovo di Lucca, intorno alla quale si svilupp\u00f2 un abitato. Nel X secolo il borgo venne denominato \"Castello\". Nel 994 pare che papa Gregorio V vi sostasse in un suo viaggio verso la Germania.\nL'imperatore Ottone I fortific\u00f2 il borgo e lo dot\u00f2 di mura. Nell'XI secolo la cittadina fu sede di tribunale, di vicariato e aveva anche un centro per la riscossione dei tributi per il Sacro Romano Impero. La posizione centrale ed equidistante dai maggiori centri abitati (le citt\u00e0 vere e proprie) toscani del periodo fece s\u00ec che gli imperatori tedeschi prediligessero San Miniato come centro di potere e di controllo di tutta la Toscana. Da qui probabilmente l'appellativo che si accompagnava al nome del paese ovvero \u2018'al tedesco'\u2019 che rimarr\u00e0 anche nei secoli successivi. Nel 1172 soggiorn\u00f2 a nella cittadina come vicario imperiale Cristiano di Magonza, nobile, arcivescovo cattolico e diplomatico tedesco al servizio dell'imperatore Federico I Barbarossa, e lo stesso imperatore fu a San Miniato nel 1178 e nel 1185.\nSempre nel XII secolo venne edificata la Torre di Matilde, cos\u00ec denominata dalla leggenda secondo cui Matilde di Canossa era nata nell'attiguo Palazzo dei Vicari. In seguito la torre fu utilizzata come campanile della cattedrale di Santa Maria Assunta e San Genesio. Una bolla del 1195 di papa Celestino II menziona ben 8 chiese all'interno dell'abitato.\nSussistendo una forte influenza sveva nella cittadina, lo sviluppo comunale fu contrastato. Nel borgo di San Genesio, nella pianura sottostante, nel 1138 si riunirono i consoli di Lucca, Pisa, Siena e Firenze per un convegno antimperiale, mentre, sempre nello stesso luogo, nel 1160 le citt\u00e0 toscane giurarono fedelt\u00e0 all'imperatore.\nApprofittando della crisi dell'impero nel 1172 i sanminiatesi cercarono aiuto in Pisa e Firenze, giurando loro fedelt\u00e0 in cambio dell'aiuto necessario che avrebbe consentito l'autonomia dall'impero; come ritorsione a ci\u00f2 Cristiano di Magonza ordin\u00f2 l'incendio della cittadina. Tale incendio non blocc\u00f2 i sanminiatesi nei loro intenti autonomistici, ma li ritard\u00f2 fino al 1197, quando \u00e8 certa la presenza di una magistratura comunale. Il 13 settembre di quell'anno a San Genesio, nella chiesa di San Cristoforo, si riunirono i rappresentanti dei comuni toscani e dei rappresentanti del papa, sotto la protezione di Innocenzo III, per la creazione della Lega Guelfa, conosciuta per l'appunto come \"lega di San Genesio\". Alla riunione parteciparono anche i due consoli del comune di San Miniato, tali Senzanome e Vacaio. L'importanza strategica di San Miniato fece s\u00ec che l'impero non potesse concepire l'autonomia della cittadina, e fu cos\u00ec che gi\u00e0 nel 1209 l'imperatore Ottone IV in visita a San Miniato la riafferm\u00f2 come sede d'amministrazione di tutta la Toscana.\nFederico II a San Miniato.\nLa presenza dell'Imperatore Federico II a San Miniato rappresenta uno degli apici storici della cittadina. Nel 1217 concesse ai sanminiatesi \"in perpetuum\" la propriet\u00e0 del borgo di San Genesio; nel 1220 \u00e8 documentata la presenza di Corrado da Spira cancelliere dell'imperatore, per sovraintendere ai lavori della rocca che nei secoli porter\u00e0 il suo nome, ultimata nel 1223; nel 1236 concesse un terzo dei frutti racimolati nelle \u201calluvioni dell'Arno\u201d. Lo stesso imperatore in pi\u00f9 occasioni \u00e8 ospite della cittadina: nel 1226, nel 1232 e nel 1240, quando decise di istituire una prigione presso il cassero. Non supportata da documenti storici \u00e8 la morte di Pier della Vigna nel 1249 proprio presso detta struttura. Pur godendo di ottimi rapporti con Federico II la cittadina aspirava ancora a divenire libero comune; in quegli anni San Miniato pot\u00e9 costituire un proprio contado: Montebicchieri, San Genesio, Castelfalfi, Tonda, Camporena e Vignale, che giurarono fedelt\u00e0 alla cittadina. Contestualmente iniziarono i casati che nei secoli caratterizzeranno e detteranno gli indirizzi politici della cittadina: i Bonaparte, i Ciccioni, i Malpigli, i Borromei, i Mangiadori, i Collegali e i Bonincontri. Appartengono a questo periodo anche personaggi che daranno lustro a San Miniato: Borromeo Borromei (uno dei primi seguaci di San Francesco); Beato Bonincontro, che fond\u00f2 in Francia il convento di Charteroux; Malpiero Malpigli, che fu podest\u00e0 a Padova (1219) e a Siena (1227); si ricordi infine Giovanni Mangiadori, che nel 1251 fu vescovo di Firenze. Nel 1227 e nel 1232, per giungere a una maggiore autonomia dall'impero, i sanminiatesi strinsero alleanze con Firenze, allora molto vicina al Papa e quindi guelfa. Velleit\u00e0 di autonomia che Federico II annull\u00f2 con una sua discesa nel 1240 nella quale semin\u00f2 devastazione nella cittadina. \u00c8 da menzionare in questo periodo anche la distruzione di San Genesio che pur essendo molto vicino a San Miniato era stata in passato una rivale di San Miniato all'egemonia nel territorio. Con la morte di Federico II, le velleit\u00e0 guelfe di San Miniato ripresero corpo in special modo nella guerra contro Pisa, che valse la conquista definitiva del castello di Montebicchieri nel 1256. Ribaltando la propria posizione politica, nel 1260 durante la Battaglia di Montaperti San Miniato si schier\u00f2 apertamente nella fazione ghibellina ottenendo insperati benefici da Manfredi di Sicilia e divenendo anche un luogo di riparo per i fuoriusciti ghibellini di Firenze. A seguito di ci\u00f2 papa Clemente IV emise la scomunica nel 1267 per tutti i seguaci di Corradino; San Miniato prosegu\u00ec per\u00f2 ad ospitare vicari tedeschi nonostante le pressioni di Carlo d'Angi\u00f2. Le velleit\u00e0 ghibelline della Toscana furono seriamente ridotte dalla disfatta di Pisa nella battaglia della Meloria (1284), e come conseguenza i vicari tedeschi ospitati a San Miniato furono costretti ad accordarsi con Firenze nel 1290, per poi lasciare definitivamente San Miniato. Con tale azione termina l'influenza degli Svevi sulla cittadina toscana, cosa che non aveva permesso fino a quel momento lo sviluppo di una vera e propria autonomia comunale.\nSan Miniato \u201clibero comune\u201d.\nCon il tramonto del controllo degli Svevi sulla cittadina, la stessa si schier\u00f2 in campo guelfo prendendo parte alle vicende politiche del tempo, potendo finalmente organizzarsi come \u2018\u2018libero Comune\u2019\u2019. L'organizzazione del \u2018Comune\u2019 era fondata su un podest\u00e0, non originario del luogo, che si avvaleva dell'opera di giudici e notai per l'applicazione delle leggi. Tra i vari podest\u00e0 che si susseguirono \u00e8 necessario citare il novelliere Franco Sacchetti. La guarnigione militare era guidata da un Capitano del Popolo anch'egli forestiero. Il potere, in realt\u00e0, era comunque detenuto da tre diversi organismi: il \u2018\u2018Consiglio del Popolo\u2019\u2019 al quale spettava il potere legislativo, i \u2018\u2018signori Dodici difensori del popolo\u2019\u2019 a cui spettava il potere esecutivo e infine la \u2018\u2018Societ\u00e0 di Giustizia\u2019\u2019, a difesa dei diritti dei cittadini e del \u2018\u2018Comune\u2019\u2019. La partecipazione a questi enti era effettuata in base al censo e ad una suddivisione territoriale dell'abitato. Travagliata \u00e8 comunque la storia di San Miniato in questi anni. Nella Battaglia di Campaldino del 1289 i sanminiatesi si distinsero, in special modo Malpiglio Ciccioni, Barone Mangiatori e settantacinque cavalieri. Nel periodo che va dal 1294 e il 1297 San Miniato delimit\u00f2 i propri confini con Fucecchio e Firenze, stringendo alleanze con Pistoia, Siena, San Gimignano, con Volterra nel 1299 e nel 1303, con Colle Val D'Elsa, Pisa, Siena e Prato. Da segnalare un tentativo ghibellino di sovvertimento del potere nel 1308. Successivamente nel 1313 la cittadina si difese dall'attacco delle truppe di Arrigo VII che tentava di riportare sotto l'influenza imperiale San Miniato, cedendo alcuni borghi, cos\u00ec come fra il 1314 e il 1315, quando il nuovo signore di Pisa, Uguccione della Faggiuola, conquist\u00f2 alcuni territori del comune tra cui Cigoli, Balconevisi e la torre di San Romano. Dei cavalieri sanminiatesi parteciparono alla Battaglia di Montecatini (1315) contro lo stesso Uguccione, ed alla sua cacciata da Pisa nel 1316 San Miniato riusc\u00ec a riconquistare i territori ceduti nelle controversie degli anni precedenti. Salito al potere a Pisa Castruccio Castracani, la cittadina strinse forti legami con Firenze per tutelarsi dalla possibile minaccia del Castracani, cos\u00ec che pot\u00e9 sconfiggere le truppe pisane presso Fucecchio (1320). Al fine di tutelare il proprio territorio, nel 1328 San Miniato, col pagamento di 500 fiorini annui, si pose sotto la protezione di Carlo, Duca di Calabria con Firenze, Prato e Colle Val D'Elsa. Nel 1330 fu finalmente firmato un patto di \u2018\u2018non aggressione\u2019\u2019 con Pisa, che diede inizio a un lungo periodo di prosperit\u00e0 e pace per San Miniato.\nBasso Medioevo.\nNella prima met\u00e0 del XIV secolo San Miniato conobbe la massima espansione, pari se non superiore all'attuale. La popolazione non era inferiore a quella attuale. Tale sviluppo fu particolarmente facilitato dai dazi sulle merci transitanti sulla strada tra Firenze e Pisa, presso l'attuale Catena erano collocati i gabellieri comunali. Particolarmente esosa era la gabella sul sale diretto a Firenze dalla costa e sul grano. Inoltre la ricchezza della cittadina era consentita dall'accumularsi di grandi patrimoni familiari, spesso mediante la pratica dell'usura, pratica mal giudicata dal clero. Questo stato di cose faceva s\u00ec che ingenti eredit\u00e0 del ceto pi\u00f9 benestante confluissero sul clero. Grazie a questi ingenti patrimoni vennero costruite opere architettoniche ancora esistenti. Nel 1295 fu edificata la chiesa dell'Oratorio del Loretino, nel 1330 la chiesa di San Martino, fra 1330 e 1345 furono ristrutturati il monastero e la chiesa di San Domenico, nel 1339 fu iniziato il monastero di Santa Chiara, tra il 1343 e il 1349 furono ristrutturati la chiesa e il convento di San Francesco. In tale periodo infine furono ristrutturati la chiesa di Santa Caterina e l'attuale Palazzo Vescovile. Apice del prestigio sanminiatese fu nel 1355 la visita dell'imperatore Carlo IV, che soggiorn\u00f2 nella cittadina per alcuni giorni concedendo nuovi privilegi. La floridezza del Comune dur\u00f2 fino alla guerra tra Pisa e Firenze del 1363-1364 - in tale guerra furono scelti come campi di battaglia zone attigue a San Miniato. Giacch\u00e9 il Comune si trovava all'incrocio di vie tra Lucca, Pisa e Firenze, San Miniato minava col suo atteggiamento a favore dell'imperatore la caratterizzazione guelfa di Firenze. A questo punto l'egemonia fiorentina su San Miniato diveniva indispensabile, per cui Firenze in vari modi tent\u00f2 di acquisire il potere nella cittadina sanminiatese, prima cercando di instaurare un governo fantoccio (1367) che diede vita a dei disordini che i fiorentini sedarono con l'invio di truppe e l'imposizione di un capitano di giustizia fiorentino. L'anno successivo per\u00f2 i sanminiatesi cacciarono i fiorentini. A questo punto i fiorentini decisero di confiscare tutti i beni dei sanminiatesi nel territorio di Firenze, vietarono a chiunque di fare affari con San Miniato, ma la reazione della cittadina fu veemente: alcuni soldati sanminiatesi entrarono in territorio fiorentino facendo anche dei prigionieri. Dopo per\u00f2 quasi due anni di assedio, i fiorentini, nel 1370, riuscirono a conquistare San Miniato, trovando la popolazione in condizioni estreme, dovute al lungo assedio. In tale contesto si inserisce il personaggio leggendario di 'Lupatello', sanminiatese che avrebbe indicato ai fiorentini il passaggio segreto che avrebbe permesso agli invasori di entrare in San Miniato, riscuotendo in cambio terre e ricompense. Il 24 gennaio 1370 Firenze accettava la sottomissione di San Miniato, che doveva sottoporsi a delle dure condizioni da parte fiorentina tra cui l'obbligo di utilizzare pesi e misure fiorentine, il dover sottostare a cariche politiche d'origine fiorentina o nominate dai vincitori. Inoltre era consentito ai Capitani di parte guelfa di confiscare i beni delle persone che avevano partecipato alla resistenza contro l'invasore fiorentino. Infine la cittadina avrebbe dovuto chiamarsi 'San Miniato Fiorentino' rinunciando per sempre all'appellativo ghibellino di 'al tedesco'. Inizi\u00f2 cos\u00ec un periodo di profonda crisi economica e politica. I sanminiatesi per\u00f2 non si piegarono facilmente alla dominazione di Firenze, in particolare ci furono alcuni tentativi di ribaltare la situazione compromessa. Nel 1396 Benedetto de' Mangiadori appoggiato dal signore di Pisa Jacopo I riusc\u00ec ad uccidere il vicario e a occupare il palazzo comunale, per\u00f2 fu pronta la reazione dei fiorentini. Domenico Contini da Monterappoli fu fra i primi ad entrare con un leggendario espediente: di notte leg\u00f2 a un gregge di capre dei lumincini, talch\u00e9 i difensori da lontano pensarono a un numeroso esercito in avvicendamento, fuggirono e lasciarono campo libero ai fiorentini. Tale episodio \u00e8 stato narrato da Ippolito Neri nel poema \"La presa di San Miniato al Tedesco\". Il de' Mangiadori ritent\u00f2 nel 1402 una nuova conquista della cittadina che anche in quel caso fall\u00ec. Nel 1432 alcuni componenti della famiglia Buonaparte e Bonincontri tentarono di cacciare nuovamente i fiorentini, ma anche quest'ultimo tentativo fall\u00ec miseramente. Da allora, per circa un secolo, non vi furono pi\u00f9 tentativi di ribellione. Da segnalare la nascita nella cittadina di Francesco Sforza (1401).\nXVI secolo.\nDopo quasi un secolo senza particolari avvenimenti, nel 1527 un'epidemia di peste colp\u00ec la cittadina mietendo un gran numero di vittime, e la situazione fu cos\u00ec drammatica che da aprile a dicembre i registri dei battesimi non riportano alcuna nascita. Poco dopo l'epidemia di peste un'altra minaccia si profil\u00f2 all'orizzonte. L'imperatore Carlo V, impegnatosi col papa Clemente VII a riportare i Medici a Firenze, stava muovendo contro la Repubblica Fiorentina, e cos\u00ec nel 1529 cinse d'assedio San Miniato, gi\u00e0 duramente provata dalla peste. L'assedio dur\u00f2 solamente nove giorni. Gli spagnoli durante il saccheggio della cittadina uccisero circa trecento persone. San Miniato fu per\u00f2 liberata nel novembre del 1529 da Francesco Ferrucci. La libert\u00e0 riacquistata dur\u00f2 solo fino al febbraio del 1530, quando gli spagnoli approfittarono dell'assenza di Ferruccio Ferrucci, che si stava preparando all'assedio di Volterra, per riconquistare San Miniato, troppo importante per la sua posizione geografica rispetto alle pi\u00f9 importanti citt\u00e0 toscane. Di l\u00ec a poco, con la morte del Ferrucci la Repubblica Fiorentina perdeva il suo maggior condottiero e la Toscana tornava nuovamente sotto il controllo dei Medici. Poich\u00e9 la peste e l'occupazione spagnola avevano ridotto drasticamente la popolazione di San Miniato, furono richiesti al Duca Alessandro provvedimenti finalizzati a reintegrare la popolazione sanminiatese. Il Duca decise di far rientrare nella cittadina diversi discendenti dei fuoriusciti a causa della rivolta del 1432. Il 22 settembre del 1533 \u00e8 da menzionare l'incontro a San Miniato tra papa Clemente VII di passaggio diretto a Nizza e Michelangelo Buonarroti, anch'esso in transito dalla cittadina. Da allora l'affinit\u00e0 tra la cittadina e i Medici che in passato non era ottima miglior\u00f2. Da segnalare \u00e8 Ugolino Grifoni segretario di Cosimo I de' Medici, che con la nomina a Maestro Generale dell'Ospedale di San Iacopo di Altopascio, ricca e florida istituzione che poteva contare su ingenti possedimenti, riusc\u00ec ad accantonare una bella fortuna. Con il frutto della sua oculata gestione Ugolino riusc\u00ec a costruire due importanti palazzi, uno a Firenze, l'attuale Palazzo Budini Gattai, e uno a San Miniato, Palazzo Grifoni. Con la costruzione dell'edificio si avvi\u00f2 l'ennesima ristrutturazione dell'abitato, si cur\u00f2 lo stile architettonico dei palazzi di Firenze. Dello stesso periodo sono i palazzi Buonaparte, Roffia e Ruffoli. Infine nel piccolo borgo di Cigoli nel 1559 nacque Ludovico Cardi detto \"Il Cigoli\", grande pittore della scuola fiorentina.\nXVII secolo.\nIl 5 dicembre 1622 Papa Gregorio XV elesse San Miniato al rango di Diocesi. Di ci\u00f2 fu artefice e regista principalmente Maria Maddalena d'Austria, moglie di Cosimo II de' Medici la quale al momento della morte del marito, ebbe in eredit\u00e0 il governo di San Miniato. Esercit\u00f2 il suo regno dal 1621 al 1631. Inoltre l'istituzione della cittadina al rango di sede Vescovile aveva anche il fine di togliere territori all'egemonia clericale di Lucca, allora indipendente dal potere di Firenze . La diocesi comprendeva le centodiciotto parrocchie, i dieci monasteri e i tredici conventi di Fucecchio, Santa Croce sull'Arno, Castelfranco di Sotto e Santa Maria a Monte. Primo Vescovo fu Francesco Neri, canonico fiorentino. Nel 1630 si ripresent\u00f2 in zona il problema della peste, che per\u00f2 non colp\u00ec San Miniato, a ringraziamento di ci\u00f2 i sanminiatesi nel 1631 decisero che avrebbero edificato un nuovo Santuario del Santissimo Crocifisso. Pochi mesi dopo per\u00f2 la peste raggiunse San Miniato per\u00f2 in maniera lieve con circa sessanta vittime grazie alle severe misure preventive messe in atto, quali l'isolamento della citt\u00e0 dal contado e le scorte di viveri costituite. Nel 1650 furono avviati, in ragione del fatto di essere sede di diocesi, i lavori per l'edificazione del Seminario di San Miniato, che negli anni fu ampliato fino alle dimensioni attuali.\nXVIII secolo.\nIl XVIII secolo inizi\u00f2 all'insegna del rinnovamento urbanistico. Vista la necessit\u00e0 di nuovi uffici amministrativi fu ampliato il palazzo comunale con lo stile architettonico del tempo, occupando anche il cortile e innalzando l'edificio che assunse quasi l'aspetto attuale. Prosegu\u00ec l'ampliamento del seminario, fu avviata la costruzione del Santuario del Santissimo Crocifisso aderendo al voto fatto in occasione della peste del 1630, del progetto fu incaricato l'architetto fiorentino Antonio Maria Ferri. Nel maggio del 1714 fu fondata l'arciconfraternita della Misericordia. Il secolo prosegu\u00ec senza particolari avvenimenti e sussulti, fino all'arrivo dei Lorena al governo della Toscana che riformarono parzialmente le istituzioni civile e religiose. Nello specifico furono inglobati nel territorio comunale Cigoli, Stibbio e Montebicchieri. Il Granduca Pietro Leopoldo nel 1785 nel tentativo di contenere e ridimensionare il potere clericale impose la cancellazione di alcuni compagnie e confraternite religiose, tra cui la Misericordia. A San Miniato erano nate nei secoli molte strutture di ricovero e cura, tra cui lo spedaletto di San Lazzaro, l'ospedale dei Poveri Sacerdoti Pellegrini, l'ospedale di San Martino e l'ospedale di San Nicola di Bari, il Granduca decise di sopprimere tutti questi enti e di riunire le rendite in un'unica struttura ovvero gli \"Spedali Riuniti\". Il personale al momento dell'istituzione poteva contare su di un medico condotto, un chirurgo e due infermieri. Il secolo termin\u00f2 nel segno di Napoleone Bonaparte . Il 29 giugno 1796 Napoleone alla guida del suo esercito in marcia verso la conquista dello Stato Pontificio si ferm\u00f2 alla casa del canonico Filippo Buonaparte, con cui esamin\u00f2 diversi documenti sull'origine della propria famiglia. Il passaggio dell'imperatore da San Miniato provoc\u00f2 un'ondata di simpatie in tutta la cittadina, fu cos\u00ec che il 3 aprile 1799, i sanminiatesi si ribellarono proclamando la Repubblica, abbattendo tutti i simboli del Granducato presenti in citt\u00e0 e invitarono il vicario a ordinare a tutti i cittadini di indossare la coccarda tricolore simbolo del nuovo ordine politico. Ma la rivolta dur\u00f2 ben poco, l'alta borghesia di San Miniato con i propri contadini e con la sola notizia dell'approssimarsi ai confini del Granducato di truppe austriache, si ritirarono anche a causa dei provvedimenti impopolari, dalla penuria di rifornimenti alimentari e dall'ingente costo della guarnigione giacobina. I Giacobini sanminiatesi fuggirono, e di l\u00ec a pochi mesi furono arrestati cinquantasette persone che avevano collaborato o essi stessi erano stati giacobini.\nXIX secolo.\nA seguito dei successi bellici di Napoleone, il 9 febbraio 1801, con il trattato di Lun\u00e9ville, la Toscana viene ceduta dall'Austria alla Francia. Soppresso il Granducato di Toscana, viene istituito il Regno di Etruria. San Miniato fu accorpata al dipartimento dell'Arno, seguendo le sorti storiche della Regione fino al 1814, anno della caduta di Napoleone Bonaparte. Con la restaurazione del 1814 il Granduca di Toscana provvide a ripristinare le vecchie magistrature granducali. Nei primi anni del secolo San Miniato perse importanza in quanto la via di comunicazione tra Firenze e Pisa era divenuta secondaria, a ci\u00f2 si associ\u00f2 una epidemia di tifo che colp\u00ec tutta la Toscana. Le cose per la citt\u00e0 migliorarono con la salita al tono del granducato di Leopoldo II di Toscana grazie all'affermarsi di personalit\u00e0 native di San Miniato come Torello Pierazzi fondatore dell'Accademia degli Euteleti e della Cassa di Risparmio di San Miniato o Giovacchino Taddei chimico e fisico di fama nazionale. In tale periodo, furono istituiti il Tribunale (1838) e della Pretura (1850). Di questi anni \u00e8 da citare la sistemazione della piazza del Duomo, del loggiato per la vendita del bestiame nell'attuale piazzale Dante Alighieri e l'istituzione delle scuole pubbliche. Fondamentale per lo sviluppo della citt\u00e0 e del circondario \u00e8 da menzionare la costruzione nel 1847 della stazione di San Miniato-Fucecchio detta in origine di San Pierino. I sanminiatesi nel 1843 resero onore a Leopoldo II con una statua in marmo che ancora si trova in piazza Bonaparte. Nel 1848 i sanminiatesi dimostrarono la loro lealt\u00e0 al Granduca durante la prima guerra di indipendenza tentando di spegnere gli animi rivoluzionari con uno sforzo finanziario. Ad onor del vero comunque numerosi sanminiatesi si batterono con coraggio anche dalla parte dei rivoluzionari specie nella Battaglia di Curtatone e Montanara, come Augusto Conti. Nel biennio 1856/1857 \u00e8 da menzionare la presenza nella citt\u00e0 come insegnante di ginnasio di Giosu\u00e8 Carducci, per il poeta il periodo non fu tra i pi\u00f9 felici, vista la scarsa quantit\u00e0 di rapporti umani e di impegno professionale, aveva solo due alunni. Per\u00f2 nel suo soggiorno grazie all'editore Ristori pubblic\u00f2 la sua prima raccolta: le Rime. In ricordo del periodo sanminiatese Carducci venticinque anni dopo pubblicher\u00e0 la prosa Le risorse di San Miniato. Contrariamente a quanto fatto nella prima guerra di indipendenza San Miniato, nella seconda (1859) si schier\u00f2 dalla parte del Governo Provvisorio della Toscana e sostenne economicamente le spese belliche. Il risultato del plebiscito del 1860 fu inequivocabile: 1.755 voti furono a favore dell'annessione al Regno di Sardegna, 566 per il Granducato di Toscana e 54 le schede bianche. Nel 1875 viene istituita la biblioteca comunale di San Miniato.\n\u00c8 necessario menzionare altri due personalit\u00e0 che caratterizzarono San Miniato, nel secolo, Giorgio Sonnino, senatore del Regno d'Italia nel 1886 e fratello di Sidney Sonnino e Francesco Guicciardini deputato, nonch\u00e9 successivamente Ministro dell'Agricoltura e degli Affari Esteri.\nXX secolo.\nSan Miniato trascorse l'inizio del secolo seguendo il destino del resto d'Italia, particolarmente pesante fu il tributo di sangue pagato nel corso della Grande Guerra, una lapide ricorda i caduti nella Chiesa di San Domenico. L'avvento della dittatura fascista port\u00f2 anche ad un riordino amministrativo del comune. Le frazioni di Pinocchio, Casenuove e Ontraino vennero fuse nel 1924 e venne creato San Miniato Basso. Nel 1925 la Provincia di Livorno fu ampliata a discapito di quella di Pisa, furono assegnati Piombino, l'Isola d'Elba, Cecina e altri piccoli Comuni. La Provincia di Pisa ebbe in cambio alcuni comuni della Provincia di Firenze ovvero Castelfranco di Sotto, Montopoli in Val d'Arno, Santa Croce sull'Arno, Santa Maria a Monte e San Miniato. La Seconda guerra mondiale rappresenta per la citt\u00e0 una delle pagine pi\u00f9 oscure e drammatiche. I bombardamenti per mettere fuori uso la ferrovia Pisa \u2013 Firenze fecero numerosi danni e lutti a San Miniato Basso. L'occupazione tedesca successiva all'8 settembre 1943 fu segnata da un famoso e triste avvenimento, ovvero la Strage del Duomo. Il 22 luglio 1944 all'approssimarsi degli Alleati, i tedeschi in ritirata fecero radunare gran parte della popolazione nel prato antistante il Duomo e successivamente permisero, su richiesta del Vescovo, che i cittadini riparassero all'interno della cattedrale. Il paese nella mattinata seguente fu pesantemente bombardato dall'artiglieria statunitense ed un colpo ad alto potenziale esplosivo centr\u00f2, accidentalmente, un rosone del duomo ed esplose all'interno della navata di destra. I morti furono 55, un centinaio i feriti, in gran parte donne, vecchi e bambini. Negli anni si sono susseguite le ipotesi che il colpo di obice fosse Tedesco o Alleato. Solo nel 2004 da documenti e studi balistici si prov\u00f2 che il proiettile d'artiglieria fu sparato da una postazione statunitense, in quanto la traiettoria sefuita non lasciava dubbi in merito. Una lapide nella navata destra del Duomo \u00e8 stata posta a memoria di questa strage. Di quest'avvenimento i fratelli Paolo e Vittorio Taviani entrambi nati a San Miniato, hanno preso spunto per la realizzazione nel 1954 di un film-documentario: \"San Miniato luglio '44\", e nel 1982 per un dei loro film pi\u00f9 famosi La notte di San Lorenzo, girato in parte nella cittadina, nelle sue campagne e in parte ad Empoli. I Nazisti in ritirata si resero anche responsabili anche della distruzione della Rocca di Federico II il 23 luglio del 1944 che da pi\u00f9 di settecento anni dominava la Valdarno Inferiore.\nTerminata la Seconda guerra mondiale la ricostruzione fu faticosa e lenta, nel 1958 la Rocca di Federico II fu ricostruita fedelmente. Lo sviluppo esponenziale economico degli anni sessanta, trasform\u00f2 radicalmente il territorio comunale specie le frazioni di Ponte a Egola che da borgo prettamente agricolo risent\u00ec positivamente dello sviluppo dell'industria conciaria e vide nascere un notevole numero di industrie legate al settore del cuoio. Anche le frazioni di Ponte a Elsa e San Miniato Basso anche loro da borghi prettamente agricoli, si svilupparono con la nascita di piccole industrie artigiane e manifatturiere. In special modo San Miniato Basso si \u00e8 ampliato in maniera quasi esponenziale grazie alla presenza della stazione ferroviaria e nei primi anni novanta all'apertura dello svincolo San Miniato sulla Strada di grande comunicazione Firenze-Pisa-Livorno che ha permesso un rapido collegamento alla rete viaria nazionale principale.\nOggi.\nSan Miniato attualmente \u00e8 uno dei centri pi\u00f9 importanti della Valdarno inferiore. Il capoluogo fonda principalmente la propria economia sul turismo, sull'industria della concia del cuoio e sui servizi (Cassa di Risparmio di San Miniato). Complessivamente il Comune \u00e8 in costante espansione demografica, grazie allo sviluppo delle frazioni poste sulla Strada Statale Tosco Romagnola, anche in ragione dei flussi migratori dai paesi extracomunitari. La conformazione pianeggiante del territorio intorno a San Miniato favorisce la costruzione di nuove abitazioni ad uso civile e nuove attivit\u00e0 imprenditoriali artigianali e manifatturiere che stanno gradualmente soppiantando l'agricoltura un tempo settore economico primario."}
{"id": "1813725", "revid": "260676", "url": "https://it.wikipedia.org/wiki?curid=1813725", "title": "Museo etnografico della Valvestino", "text": "Il Museo etnografico della Valvestino \u00e8 situato a Cima Rest di Magasa nella provincia di Brescia e raccoglie attrezzi agricoli, utensili, arredi legati alla vita contadina.\nCollocazione.\nIl Museo etnografico della civilt\u00e0 contadina di propriet\u00e0 del Comune di Magasa fu istituito nel 2000 ed \u00e8 allestito nell'antico fienile del defunto Americo Stefani, un contadino allevatore di bestiame nativo di Magasa. \n\u00c8 strutturato su due piani: primo piano stalla per il ricovero del bestiame bovino e cucina, secondo piano magazzino adibito a deposito del foraggio. \nConserva al suo interno in un'ordinata, semplice ma esaustiva esposizione vetusti attrezzi di lavoro agricoli, adoperati fino a pochi decenni fa nei campi e nei prati di Magasa e Cadria. Cos\u00ec ingegnose slitte per il trasporto del fieno, falci fienaie, strumenti caseari e per la lavorazione del legno, testimoniano la vita dura e operosa di molte generazioni di agricoltori e boscaioli."}
{"id": "1813728", "revid": "339392", "url": "https://it.wikipedia.org/wiki?curid=1813728", "title": "Cycling manager (serie)", "text": ""}
{"id": "1813740", "revid": "287204", "url": "https://it.wikipedia.org/wiki?curid=1813740", "title": "Sasa Stanisic", "text": ""}
{"id": "1813742", "revid": "114762131", "url": "https://it.wikipedia.org/wiki?curid=1813742", "title": "De coelesti hierarchia", "text": "De coelesti Hierarchia, o Gerarchia celeste, \u00e8 un trattato di angelologia appartenente al \"Corpus Dionysianum\", databile circa al V secolo, attribuito a uno Pseudo-Dionigi l'Areopagita, filosofo neoplatonico; esercit\u00f2 una grande influenza sulla Scolastica. Descrive ampiamente la gerarchia degli angeli.\nContenuto e fortuna dell'opera.\nL'opera, composta da quindici capitoli, venne tradotta in latino da Giovanni Scoto Eriugena nel IX secolo, ed \u00e8 stata molto influente nello sviluppo della teologia cristiana ortodossa. Sulla sua visione gerarchica delle intelligenze angeliche si \u00e8 sostenuta in proposito l'influenza della filosofia neoplatonica di Plotino, Giamblico e Proclo, anche se le terminologie e i nominativi degli angeli risultano chiaramente ripresi dalle Scritture oltre che dalle citazioni di Paolo di Tarso, in particolare dalla \"lettera ai Colossesi\" e agli \"Efesini\".\nNella \"Summa Theologiae\" (1265\u20131274) Tommaso d'Aquino seguir\u00e0 la \"Hierarchia\" (ai capp. VI e VII) nella suddivisione degli angeli in tre gerarchie, ognuna delle quali contiene a sua volta tre ordini, basati sulla loro vicinanza a Dio, corrispondenti ai nove ordini di angeli gi\u00e0 riconosciuti da Papa Gregorio I:\nNotevole influsso eserciter\u00e0 l'opera anche su Dante Alighieri e la sua stesura della \"Divina Commedia\". Dante riprese da Dionigi l'idea del moto circolare di ogni schiera angelica, che esercita di conseguenza un'azione sulle sfere celesti. Ad ognuno dei nove cori angelici Dante associ\u00f2 pertanto un cielo e un corrispondente pianeta, secondo una visione astrologica connessa con quella aristotelico-tolemaica. Nel \"Paradiso\" egli afferma di rifarsi esplicitamente allo schema angelico di Dionigi:"}
{"id": "1813743", "revid": "287204", "url": "https://it.wikipedia.org/wiki?curid=1813743", "title": "Bozidar Stanisic", "text": ""}
{"id": "1813744", "revid": "74801", "url": "https://it.wikipedia.org/wiki?curid=1813744", "title": "Robert J. Chassell", "text": " \n\u00c8 stato uno dei fondatori della Free Software Foundation (FSF) nel 1985. Ha ricoperto anche il ruolo di tesoriere della FSF. Dopo aver lasciato la FSF \u00e8 diventato un divulgatore a tempo pieno del software libero.\nTesti.\nChassell ha scritto molti libri, tra questi:"}
{"id": "1813745", "revid": "110157", "url": "https://it.wikipedia.org/wiki?curid=1813745", "title": "The Collection (Toto)", "text": "The Collection \u00e8 una raccolta di 8 dischi dei Toto compresi tra CD Audio e DVD Video.\nComprende i loro primi 7 album: \"Toto\", \"Hydra\", \"Turn Back\", \"Toto IV\", \"Isolation\", \"Fahrenheit\", \"The Seventh One\" e il DVD \"Greatest Hits Live... and More\" del 2002."}
{"id": "1813749", "revid": "276695", "url": "https://it.wikipedia.org/wiki?curid=1813749", "title": "Bob Chassell", "text": ""}
{"id": "1813750", "revid": "276695", "url": "https://it.wikipedia.org/wiki?curid=1813750", "title": "Robert Chassell", "text": ""}
{"id": "1813756", "revid": "162893", "url": "https://it.wikipedia.org/wiki?curid=1813756", "title": "Chiesa di San Miniato (Samminiatello)", "text": ""}
{"id": "1813760", "revid": "834", "url": "https://it.wikipedia.org/wiki?curid=1813760", "title": "Jon &quot;maddog&quot; Hall", "text": ""}
{"id": "1813768", "revid": "834", "url": "https://it.wikipedia.org/wiki?curid=1813768", "title": "Jon Maddog Hall", "text": ""}
{"id": "1813773", "revid": "1711941", "url": "https://it.wikipedia.org/wiki?curid=1813773", "title": "Frank Lapidus", "text": "Frank Lapidus \u00e8 un personaggio della serie televisiva \"Lost\", interpretato da Jeff Fahey. Fa parte del cargo arrivato sull'isola per catturare Benjamin Linus, in qualit\u00e0 di pilota dell'elicottero che fa da tramite tra la nave e l'isola. Fa il suo debutto nella quarta stagione, nell'episodio \"Morte accertata\". Ha la fama di essere un gran bevitore, come affermato da Naomi in una sua conversazione con Abaddon e si presta spesso per dare aiuto ai sopravvissuti del volo 815 contro i mercenari di Martin Keamy al termine della quarta stagione.\nBiografia.\nPrima dell'isola.\nInfanzia e carriera iniziale.\nOriginario del Bronx, New York, prima di arrivare sull'isola Lapidus ha lavorato come pilota nella flotta della Oceanic Airlines ed era stato assegnato al volo 815 il 22 settembre 2004, prima di essere sostituito per il fatto che la sua sveglia \u00e8 suonata tardi. Nel momento in cui il volo 815 viene ritrovato in mare al largo di Bali, in Indonesia, Lapidus si accorge immediatamente che \u00e8 un falso, notando che il cadavere del suo amico Seth Norris non era quello del suo sostituto. Viene poi assunto da Matthew Abaddon come pilota d'elicotteri nel cargo che arriver\u00e0 sull'isola, il Kahana.\nSul Kahana.\nUna volta a bordo del cargo si trover\u00e0 a parlare con Kevin Johnson, alias Michael Dawson, al quale confesser\u00e0 di avere accettato il lavoro perch\u00e9 Charles Widmore, l'uomo che ha finanziato la spedizione, crede come lui che l'aereo rinvenuto nella Fossa di Sunda sia un falso e spera cos\u00ec di trovare qualche sopravvissuto sull'isola.\nSull'isola.\nQuarta stagione.\nLocalizzata l'isola il Kahana si ferma in alto mare a 80 miglia dalla costa. Naomi parte con un elicottero verso di essa ma a causa di un'avaria \u00e8 costretta a lanciarsi con un paracadute. La donna, salvata in \"Piovuta dal cielo\" da Charlie, Desmond, Hurley e Jin, comunicher\u00e0 ai sopravvissuti della presenza del Kahana. Quando, al termine di \"Attraverso lo specchio\", Jack riuscir\u00e0 a chiamare George Minkowski quest'ultimo invier\u00e0 sull'isola una squadra composta da Miles, Charlotte e Daniel, questa volta su un elicottero pilotato da Frank. Sempre a causa di avaria Lapidus fa paracadutare i tre, ma grazie alla sua esperienza fa atterrare l'elicottero senza danni e perde i sensi. Una volta ripresosi spara un razzo di segnalazione e viene ritrovato dai sopravvissuti in \"Morte accertata\".\nDati gli enormi sforzi compiuti dall'elicottero durante il suo ultimo atterraggio di emergenza al velivolo resta solo il carburante necessario a ritornare fino alla nave con pochi passeggeri a bordo. Charlotte intanto \u00e8 stata ritrovata da Locke, che per\u00f2 non la vuole lasciare andare via. Frank promette di portare Sayid e Desmond sulla nave in cambio della liberazione di Charlotte. Sayid scambia Miles con Charlotte e insieme a Desmond e alla salma di Naomi partono alla volta del Kahana.\nPartito alla volta del Pacifico nella speranza di ritrovare qualche sopravvissuto al disastro aereo del volo 815 scoprir\u00e0 ben presto che la reale missione per la quale sono stati incaricati da Widmore non \u00e8 quella che credeva e per la quale si \u00e8 imbarcato. Accompagna quindi sull'isola i mercenari di Keamy, che uccidono Alex, Danielle e Karl, ma vengono attaccati e decimati dal fumo nero inviato da Jacob per proteggere l'isola. Keamy fa quindi ritorno sul Kahana, dove all'insaputa di Michael (aka Kevin Johnson) e di Frank si fa installare un dispositivo in grado di rilevare i suoi battiti cardiaci e che in caso di morte far\u00e0 saltare in aria il cargo uccidendo chiunque a bordo.\nUna volta tornato sull'isola viene ammanettato all'elicottero e poi liberato dai sopravvissuti del volo 815 dopo un violento scontro a fuoco con i mercenari di Keamy, il quale penetra all'interno dell'Orchidea nell'intento di trovare Ben. Il velivolo parte quindi dall'isola alla volta del Kahana con a bordo Frank, Jack, Kate, Sawyer, Hurley, Sayid. Durante il volo Lapidus si accorge di una perdita di carburante dovuta a una pallottola che ha forato il serbatoio e ordina ai passeggeri di gettare in mare tutto il carico che non sia strettamente necessario, ma ci\u00f2 non basta e Sawyer decide di saltare gi\u00f9 dall'elicottero e di tornare a nuoto alla spiaggia. Frank atterra sulla nave, tappa il buco con il nastro adesivo e prende una tanica di carburante. Sull'elicottero che riparte salgono anche Desmond e Sun insieme al piccolo Aaron. Lapidus fa appena in tempo a decollare che il cargo esplode costringendo il velivolo a tornare sull'isola.\nIntanto Ben, dopo avere ucciso Keamy, gira la ruota nei sotterranei dell'Orchidea e sposta l'isola, che scompare sotto i loro occhi. Frank, non avendo un luogo dove atterrare, \u00e8 costretto ad ammarare una volta finito il poco carburante rimasto e il loro gommone viene ritrovato poco tempo dopo dalla barca di Penelope Widmore.\nDopo l'isola.\nNei tre anni successivi agli eventi dell'isola Frank continuer\u00e0 a pilotare aerei di linea, questa volta presso la Ajira Airways, soprattutto lungo la tratta Los Angeles-Guam. Sar\u00e0 anche ai comandi del volo 316.\nQuinta stagione.\nFrank ritorna in scena nel sesto episodio della quinta stagione, \"316\", in qualit\u00e0 di pilota del volo Ajira Airways 316 diretto a Guam, indicato a Jack, Sun e a Ben da Eloise Hawking come quello ideale per tornare sull'isola. Quando scopre che ai comandi del velivolo c'\u00e8 il suo vecchio amico Frank Jack chiede di potergli parlare. Frank esce dalla cabina e vedendo alle spalle del chirurgo anche Kate, Hurley, Sayid e Sun capisce che qualcosa non quadra e ne avr\u00e0 conferma quando, qualche minuto dopo, l'aereo incontra una violenta turbolenza. Jack, Kate, Hurley e Sayid scompaiono in un lampo di luce bianca e l'aereo tenta un atterraggio d'emergenza lungo la pista sull'isola Idra costruita anni prima dal progetto DHARMA.\nDopo l'impatto, nel corso del quale il copilota di Frank \u00e8 rimasto ucciso, e una volta riuniti i passeggeri del volo 316 Frank accompagna Sun sull'isola principale dove nella cittadina degli Altri, abbandonata da tempo, incontrano Christian Shephard, il quale mostra loro una foto dell'annuario della Dharma del 1977: in essa vi sono ritratti anche i passeggeri scomparsi poco prima dell'atterraggio. Christian consiglia loro di restare l\u00e0 e attendere l'arrivo di John Locke. Sun decide di rimanere con Locke e cercare suo marito Jin insieme a lui mentre Frank fa ritorno all'isola dell'Idra con l'intenzione di riparare la radio dell'aeroplano e tentare una chiamata di soccorso. Ma una volta giunto sull'isoletta scopre che una dei sopravvissuti allo schianto del volo 316, Ilana, ha trovato delle armi e si \u00e8 autoproclamata leader del gruppo. Frank, non sapendo rispondere all'enigmatica domanda posta dalla donna \"Cosa giace ai piedi della statua?\", viene tramortito. Si risveglia su un outrigger che Ilana, Bram e altri tre uomini stanno utilizzando per riportarlo sull'isola e l\u00ec li sente discutere riguardo al fatto che lui possa essere un potenziale candidato. In seguito li accompagna nella giungla verso il piede della Statua, dove dovranno incontrare gli Altri.\nSesta stagione.\nIn \"Los Angeles LA X\" Frank confessa a Sun di non fidarsi di Ilana e dei suoi uomini. Vede l'Uomo in nero sferrare un pugno a Richard e partecipa poi alla sepoltura del vero John Locke. Frank accompagna poi Sun, Ben e Ilana nella ricerca (e possibile salvataggio) di qualche sopravvissuto all'attacco del Tempio. Vi trovano solo Miles e decidono di recarsi alla spiaggia. Il pilota ode Miles dire che \u00e8 stato Ben a uccidere Jacob e rivela a Ben che avrebbe dovuto essere lui il pilota del volo Oceanic 815. Alla spiaggia incontrano Jack, Hugo e Richard.\nAl fine di evitare che l'Uomo in nero lasci l'isola Richard suggerisce di distruggere l'aereo della Ajira, usando la dinamite della \"Roccia Nera\". Frank va laggi\u00f9 con gli altri, ma Ilana rimane uccisa trasportando l'esplosivo e Hurley decide di fare saltare in aria il vecchio brigantino, insieme al suo contenuto, per prevenire qualsiasi incidente futuro. Hurley, al contrario di Richard, vuole andare a parlare all'Uomo in nero e Frank si unisce a lui, arrivando fino all'accampamento del Mostro di fumo.\nIn seguito il braccio destro di Charles Widmore, Zoe, si reca al campo, che minaccia di radere al suolo con l'artiglieria nel caso in cui l'Uomo in nero si rifiuti di restituire loro Desmond. Su consiglio di Sawyer Frank, Jack, Hurley, Sun e Claire scappano dall'accampamento con l'intenzione di unirsi agli uomini di Widmore. Jack abbandona per\u00f2 il gruppo, mostrando una certa riluttanza a lasciare l'Isola, ma gli altri cinque raggiungono l'Idra. Ma \u00e8 Widmore a tradirli questa volta imprigionandoli nelle gabbie per animali del Progetto DHARMA. L'Uomo in nero attacca il campo sotto le sembianze del Mostro di fumo, lasciando che Jack possa liberare i suoi amici. Si dirigono quindi all'aereo della Ajira, ma una volta l\u00ec l'Uomo in nero rivela che il velivolo \u00e8 carico di C4 e suggerisce loro di tornare a casa usando il sottomarino di Widmore.\nUna volta immersi si accorgono per\u00f2 che il falso Locke ha riempito la borsa di Jack con C4 collegato a un timer. Sayid decide quindi di sacrificarsi e, afferrato l'esplosivo, si allontana dagli altri qualche istante prima che avvenga la deflagrazione. Durante il naufragio Frank \u00e8 stordito dall'urto contro una porta d'acciaio. Il giorno seguente viene recuperato in mare da Miles e Richard, i quali stanno attraversando lo stretto fra l'Isola principale e l'Idra a bordo di un outrigger con l'intenzione di distruggere l'aeroplano. Egli convince i due a riparare il mezzo e a farlo pilotare da lui. Dopo avere accolto a bordo anche Sawyer, Kate e Claire riesce a fare decollare l'aereo per fare poi rotta verso casa.\nSviluppo del personaggio.\nFin dopo l'arrivo di Naomi Dorrit (Marsha Thomason) sull'isola al termine della terza stagione i produttori della serie avevano iniziato a pensare agli altri personaggi che si sarebbero dovuti trovare sul Kahana. Avevano inoltre gi\u00e0 deciso che ogni membro dell'equipaggio doveva avere una ragione strettamente personale che lo spingesse a trovare l'isola. Furono quindi creati Lapidus, Miles Straume, Charlotte Staples Lewis e Daniel Faraday, i cui rapporti con i sopravvissuti del volo 815 saranno poi il punto cruciale degli eventi della quarta stagione. Il nome \"Lapidus\" era stato utilizzato per numerose comparse da Edward Kitsis (l'ultima delle quali nell'episodio \"Expos\u00e9\" con il nome di Rick Lapidus) fino all'ideazione del personaggio \"Frank Lapidus, pilota di elicotteri\". Secondo quanto dichiarato da produttori Lindelof e Cuse l'unico attore che presero in considerazione per la parte di Frank fu lo stesso Fahey. Cuse aveva gi\u00e0 visto Fahey in \"The Lawnmover Man\" e in \"The Marshal\" e sia lui che Lindelof avevano commentato \"i suoi occhi intensi\", constatando come egli presentasse tutte le caratteristiche necessarie allo svolgimento della parte. Il ruolo venne quindi offerto direttamente all'attore newyorkese, senza che vi fosse alcuna audizione. Quando la produzione aveva iniziato a pensare a lui, Fahey si stava prendendo un periodo di pausa dalla sua carriera di attore e viveva in Afghanistan dove dirigeva un orfanotrofio a Kabul e dove faceva del volontariato. Quando venne contattato da Cuse si trovava sulla cima di una montagna nei pressi di Caracas, Venezuela, mentre era intento ad aprire un altro orfanotrofio durante un temporale. Non aveva mai visto la serie prima di allora, ma i produttori gli raccontarono la trama delle prime tre stagioni nel tentativo di convircerlo a tornare a recitare e accettare il ruolo. Anche una volta ingaggiato l'attore non sapeva ancora se avrebbe avuto solamente un ruolo da guest star oppure tra i personaggi principali. Lo sciopero degli sceneggiatori tra il 2007 e il 2008 e la conseguente anticipazione del finale di stagione fece s\u00ec che il ruolo di Lapidus e dell'equipaggio del Kahana all'interno della serie fosse messo in secondo piano rispetto a quanto avrebbero voluto gli autori. Il ruolo e la storia di Miles, Charlotte, Frank, Daniel e degli altri uomini del cargo saranno poi approfonditi all'interno della quinta stagione."}
{"id": "1813774", "revid": "729019", "url": "https://it.wikipedia.org/wiki?curid=1813774", "title": "Palazzo dell'Aeronautica (Ferrara)", "text": "Il Palazzo dell'Aeronautica (noto anche come Palazzo Gandini) \u00e8 un edificio monumentale che si trova a Ferrara in viale Cavour 118. \u00c8 sede del Comandante del Comando Operazioni Aeree dell'Aeronautica Militare.\nStoria.\nL'edificio, voluto da Italo Balbo, \u00e8 stato progettato dall'ingegnere Giorgio Gandini mentre la direzione dei lavori fu dell'ingegnere comunale Carlo Savonuzzi ed \u00e8 stato eretto fra il 1935 e il 1937.\nDescrizione.\nLa struttura era stata inizialmente concepita come Istituto Medico-Legale della Regia Aeronautica e viene considerata una fra le maggiori opere dell'architettura ferrarese novecentesca. L'edificio rappresenta perfettamente la matrice razionalista fortemente utilizzata in quel periodo nella costruzione di strutture architettoniche di grande importanza.\nInfatti il palazzo non possiede un vero e proprio punto di vista attraverso il quale possa essere meglio inquadrato: la sua predominante particolarit\u00e0 risiede nell'angolo curvo attorno al quale prende vita e si sviluppa l'intera costruzione. L'alta facciata \u00e8 costituita alla base da un'entrata imponente, caratterizzata da due colonne laterali alle cui estremit\u00e0 inferiori poggiano due sfere bianche, e, al di sopra, sorge un lungo finestrone verticale centinato.\nI paramenti murari, posizionati alle estremit\u00e0 dell'entrata, godono di quella geometria architettonica che contraddistingue il razionalismo di quell'epoca. Le cinte murarie sono caratterizzate dal classico uso del cotto, da interventi in pietra grigia costituiti da lunghi elementi orizzontali e da una successione schematica di finestre che percorrono l'intera lunghezza delle mura."}
{"id": "1813775", "revid": "547034", "url": "https://it.wikipedia.org/wiki?curid=1813775", "title": "Calderari", "text": "Quella dei Calderari o Calderali, ovvero Calderai fu un'associazione segreta reazionaria, legittimista e filo-borbonica, costituita agli inizi del XIX secolo in opposizione alle sette antimonarchiche e filo-francesi della Carboneria e affini, queste ultime di matrice illuminista e liberale.\nStoria.\nLa fondazione in opposizione alle logge liberali.\nNel corso della Restaurazione i governi adottarono come strategia di lotta alla Carboneria e ad analoghe associazioni segrete sovversive, la costituzione di medesimi gruppi settari che si ripromettevano intenti antitetici a quelli dei gruppi contro i quali combattevano.\nLa societ\u00e0 dei Calderari, definita anche \u00ab\"del contrappeso\"\u00bb, perch\u00e9 la loro attivit\u00e0 era contrapposta a quella dei carbonari, \u00e8 conosciuta come societ\u00e0 reazionaria, che persegu\u00ec una politica finalizzata al controllo del territorio. Fu quasi sicuramente istituita nel 1816 per volere di Antonio Capece Minutolo, principe di Canosa e ministro di polizia del Regno delle Due Sicilie. \nMinutolo, condannato a 5 anni di reclusione dai Borbonici dopo l'esperienza repubblicana nel regno di Napoli, poi amnistiato, si distinse nella lotta ai governi stranieri del Re Giuseppe Bonaparte e di Gioacchino Murat, applicando una strategia occulta che favoriva il brigantaggio e la reazione borbonica in funzione antifrancese.\nA seguito della seconda restaurazione gli venne attribuito l'incarico di direttore della polizia del regno e in questa veste promosse la formazione di una nuova setta reazionaria, sanfedista e antiliberale, al servizio della monarchia e di numerosi emigranti napoletani che avevano lavorato come calderai a Palermo; per la ricca presenza di questi ultimi l'associazione fu riconnessa nel nome e nel simbolo (una caldaia sotto cui si consuma del carbone) alle maestranze calderaie.\nL'organizzazione e la fine.\nLa loggia calderara era accresciuta anche da ex componenti della carboneria, dalla quale erano stati allontanati in epoca murattiana, ed era suddivisa in curie. Gli affiliati erano tripartiti gerarchicamente in Amico Cavaliere, Principe e Gran Principe. Tra di essi era in uso un linguaggio criptico e un ricco catalogo gestuale finalizzato al riconoscimento degli aderenti e alla loro comunicazione.\nPoco tempo dopo la sua formazione l'associazione crebbe in importanza e potere. Godendo del favore del governo ag\u00ec spesso senza controllo. La setta conobbe tuttavia un rapido declino: ambasciatori di Austria e Russia fecero s\u00ec che il 14 giugno del 1816 il Minutolo fosse esautorato e che riprendesse vigore la legge del 4 aprile 1814, che proibiva la creazione di societ\u00e0 segrete.\nPer quanto privata del suo fondatore e delegittimata, l'organizzazione calderara prosegu\u00ec la propria attivit\u00e0 clandestina fino alla dissoluzione definitiva. I suoi membri confluirono in altre associazioni, alcune anche vicine alla carboneria."}
{"id": "1813781", "revid": "75121", "url": "https://it.wikipedia.org/wiki?curid=1813781", "title": "Ford Escort Mexico", "text": ""}
{"id": "1813785", "revid": "1005847", "url": "https://it.wikipedia.org/wiki?curid=1813785", "title": "Eletti al Senato della Repubblica nelle elezioni politiche italiane del 1987", "text": "Questo elenco riporta i nomi dei senatori della X legislatura della Repubblica Italiana dopo le elezioni politiche del 1987, suddivisi per circoscrizione."}
{"id": "1813787", "revid": "726373", "url": "https://it.wikipedia.org/wiki?curid=1813787", "title": "Ricardo Galli", "text": " Anche noto col nome di gallir, \u00e8 un dottore in Informatica presso la University of the Balearic Islands, dove insegna design di sistemi operativi. \u00c8 anche un divulgatore per la causa della Free Software Foundation e un attivista a favore del software libero.\nProgetti.\nPer un progetto universitario, ha creato un sistema che permette di controllare il parcheggio dei dirigibili al Son Sant Joan Airport a Palma di Maiorca, Isole Baleari, Spagna.\nNel Dicembre del 2005, ha programmato Men\u00e9ame, un clone del noto sito Web Digg, che serve per promuovere articoli pubblicati sui blog. Ha poi distribuito il codice sorgente di Meneame, che \u00e8 basato sul codice sorgente del famoso clone open source Digg CMS Pligg.\nHa programmato cpudyn, un demone che pu\u00f2 essere utilizzato per underclockare i computer portatili per ridurre i loro consumi energetici. \u00c8 incluso nella distribuzione Debian GNU/Linux.\nHa programmato wp-cache, plugin per WordPress per utilizzare in modo pi\u00f9 efficace la cache rendendo il blog pi\u00f9 \"veloce e dinamico\".\nNel 2001, \u00e8 stato nominato per il premio Hispalinux Ha pubblicato oltre 200 articoli tecnici in BULMA, un sito internet per Linux in catalano."}
{"id": "1813790", "revid": "1573940", "url": "https://it.wikipedia.org/wiki?curid=1813790", "title": "Twin Galaxies", "text": "Twin Galaxies \u00e8 una organizzazione statunitense fondata nel 1981 che raccoglie e cataloga i record di punteggio registrati nei videogiochi. Il database compilato dall'associazione include giochi distribuiti su diverse piattaforme incluse arcade e flipper.\nI record raccolti vengono pubblicati nell'opera \"Twin Galaxies' Official Video Game &amp; Pinball Book of World Records\". L'organizzazione ha collaborato negli anni con il Guinness dei primati per la certificazione di alcuni record. Oltre a \"Guinness World Records 2008 - Videogiochi\" edito da Arnoldo Mondadori, \"Guinness World Records\" ha distribuito negli anni 2010 altri volumi dedicati all'argomento esclusivamente in lingua inglese sotto il titolo di \"Guinness World Records Gamer's Edition\".\nStoria.\nNel novembre 1981 Walter Day apre una sala giochi denominata \"Twin Galaxies\" ad Ottumwa, nello Stato dell'Iowa. Per promuovere gli arcade Day inizia a raccogliere i record di centinaia di giochi in un elenco denominato \"Twin Galaxies National Scoreboard\". I record venivano raccolti tramite contatti telefonici con stampa di settore, produttori e direttamente con videogiocatori.\nAll'inizio degli anni 1980 i record vengono ripresi da alcune riviste di videogiochi statunitensi e internazionali (inclusa l'italiana \"Videogiochi\") oltre che dalla stampa generalista (in particolare da \"USA Today\" e \"Life\", in Italia da \"TV Sorrisi e Canzoni\").\nNel 1982 Day inizia a organizzare eventi pubblici con gare di videogiochi alla presenza dei mass media. Nel gennaio 1983, sempre alla \"Twin Galaxies\" di Ottumwa, si tenne la prima \"Olimpiade Nordamericana di Videogiochi\", con 19 campioni partecipanti che si sfidarono in un pentathlon di 5 giochi; la finale si svolse direttamente negli studi televisivi della ABC.\nDal 1983 al 1987 \"Twin Galaxies\" organizza negli Stati Uniti un torneo di videogiochi denominato \"Video Game Masters Tournament\". I risultati vengono pubblicati come record nel \"Guinness Book of Records\" l'anno successivo alla competizione, ad eccezione del 1988, anno in cui si interrompe la collaborazione.\nNel 1998 Walter Day pubblica il primo volume dell\"'Official Video Game &amp; Pinball Book of World Records\" dedicato ai record effettuati sui flipper e sui videogiochi arcade. Le edizioni successive includono anche i record registrati mediante l'uso di emulatori.\nNel 2010 Day abbandona l'associazione. Dopo la sua uscita da \"Twin Galaxies\", l'associazione inizia a richiedere denaro per la registrazione dei record. Negli anni successivi il sito si trova al centro di numerose transazioni e finisce addirittura offline. Alla fine viene acquisito da Jace Hall che modifica nuovamente il processo di sottomissione dei record.\nControversie.\nIl processo di registrazione del record ufficiale del videogioco \"Donkey Kong\", raccontato nel documentario \"\" di Seth Gordon, \u00e8 stato criticato da alcune fonti.\nJun Kitamura (noto con lo pseudonimo di QtQ) sostiene inoltre che \"Twin Galaxies\" abbia considerato solamente i record conseguiti in America, ignorando le riviste giapponesi che dagli anni 1980 pubblicavano i punteggi migliori. Di tali record, che venivano riferiti dai gestori di sale giochi nipponiche, non esistono documentazioni fotografiche."}
{"id": "1813792", "revid": "192549", "url": "https://it.wikipedia.org/wiki?curid=1813792", "title": "Thoros I di Armenia", "text": ""}
{"id": "1813795", "revid": "633110", "url": "https://it.wikipedia.org/wiki?curid=1813795", "title": "Battaglia del Golfo di Leyte", "text": "La battaglia del Golfo di Leyte fu uno scontro aeronavale del teatro del Pacifico della seconda guerra mondiale che, fra il 23 e il 26 ottobre 1944, vide fronteggiarsi le forze alleate e quelle dell'Impero giapponese. Si svolse circa 200 miglia al largo dell'omonima isola filippina in quattro scontri principali (la battaglia per il Mar di Sibuyan e quelle dello Stretto di Surigao, dell'isola di Samar e di Capo Enga\u00f1o) oltre a diversi scontri minori; il nome deriva dal golfo omonimo dove erano concentrate le flotte anfibie statunitensi, obiettivo strategico primario dell'offensiva aeronavale giapponese.\nCitata talvolta come battaglia per il Golfo di Leyte e negli Stati Uniti anche come seconda battaglia del mare delle Filippine, \u00e8 generalmente considerata la pi\u00f9 grande battaglia navale della seconda guerra mondiale e anche, secondo alcune stime, la pi\u00f9 grande battaglia navale della storia moderna, in termini di stazza totale delle navi coinvolte. La battaglia \u00e8 inoltre la prima in cui aerei giapponesi attaccarono i nemici impiegando la tattica kamikaze.\nIl 20 ottobre 1944 le truppe statunitensi invasero l'isola di Leyte con l'obiettivo strategico di isolare il Giappone dai territori del Sud-est asiatico sottoposte al suo dominio, sottraendogli in tal modo essenziali rifornimenti industriali, in particolare gomma e petrolio provenienti dalle Indie orientali olandesi. In risposta all'attacco americano, la Marina imperiale giapponese mobilit\u00f2 la quasi totalit\u00e0 delle sue rimanenti unit\u00e0 navali maggiori, nel tentativo di ribaltare l'esito dello scontro, ma fu respinta dalla Terza e dalla Settima Flotta della United States Navy in quattro distinti combattimenti; numerose navi giapponesi, comprese quattro portaerei e tre navi da battaglia, furono colate a picco e la controffensiva nipponica fall\u00ec rovinosamente: la marina imperiale fu spazzata via come efficiente forza militare e si precluse la possibilit\u00e0, nell'ultima fase della guerra, di affrontare una nuova battaglia contro le preponderanti flotte alleate. La maggior parte delle pi\u00f9 grandi unit\u00e0 sopravvissute, a causa della scarsit\u00e0 di carburante disponibile e di equipaggi aerei, fin\u00ec per rimanere inattiva presso le proprie basi fino al termine della guerra nel Pacifico.\nAntefatti.\nLa strategia alleata.\nLe campagne alleate condotte dall'agosto 1942 al marzo 1944 avevano respinto le forze giapponesi da molte delle loro posizioni insulari del Pacifico meridionale e centrale, isolando al contempo diverse basi (soprattutto quella aeronavale di Rabaul). Nel giugno 1944, grazie a una serie di sbarchi anfibi appoggiati dalla Fast Carrier Task Force della Quinta Flotta statunitense, furono occupate le isole Marianne meridionali: fu cos\u00ec infranto il pi\u00f9 interno degli anelli strategici di difesa del Giappone e gli Alleati conquistarono una base da cui i bombardieri statunitensi a lungo raggio Boeing B-29 Superfortress avrebbero potuto operare contro il territorio metropolitano nipponico. I giapponesi contrattaccarono poco dopo la riuscita degli sbarchi, impegnando gran parte della loro flotta da combattimento ma nella battaglia del Mare delle Filippine la marina statunitense distrusse tre portaerei nipponiche e circa quattrocento aerei, lasciando la Marina imperiale giapponese con una forza aeronavale molto indebolita e priva di equipaggi esperti.\nPer le operazioni successive il capo delle operazioni navali, ammiraglio Ernest King, e altri membri dello stato maggiore congiunto suggerirono l'isolamento delle forze giapponesi nelle Filippine e un attacco principale alla colonia di Formosa, per dare agli Alleati il controllo delle rotte marittime tra il Giappone e l'Asia meridionale. Il generale d'armata Douglas MacArthur, comandante in capo della South West Pacific Area, preferiva tuttavia un'invasione delle Filippine, poich\u00e9 si trovavano lungo le rotte di rifornimento verso il Giappone e anche perch\u00e9 lasciarle in mano alle truppe d'occupazione avrebbe significato un colpo al prestigio statunitense; le isole erano state sotto il dominio statunitense dal 1898 e l'invasione nipponica era avvenuta nonostante un accordo di difesa e assistenza militare che impegnava gli Stati Uniti con le Filippine. Nel marzo 1942 lo stesso MacArthur era stato obbligato a lasciare il comando dell'arcipelago davanti all'avanzata giapponese, formulando per\u00f2 l'intenzione di ritornare: il generale riteneva perci\u00f2 un punto d'onore adempiere il suo impegno e riconquistare le Filippine con una campagna terrestre.\nInfine, la considerevole potenza aerea che i giapponesi avevano accumulato nelle Filippine, sia come aviazione dell'esercito imperiale sia come aviazione navale, era ritenuta un pericolo per i movimenti navali alleati da molti alti gradi esterni allo stato maggiore congiunto (compreso il comandante in capo della Flotta del Pacifico ammiraglio Chester Nimitz) e impossibile da ignorare. Tuttavia, i piani iniziali di Nimitz e MacArthur erano contrastanti: l'ammiraglio propendeva per l'invasione di Formosa e la recisione delle linee di rifornimento nipponiche da e per il Sud-est asiatico; l'isola poteva anche servire da base per un'invasione della Cina, che MacArthur per\u00f2 reputava non necessaria. Un incontro tra i due alti ufficiali e il presidente Franklin Delano Roosevelt serv\u00ec a confermare le Filippine come obiettivo strategico, ma ebbe meno influenza di quanto si sia talvolta sostenuto nella decisione finale d'invadere l'arcipelago. Nimitz alla fine cambi\u00f2 idea e concord\u00f2 con il piano di MacArthur.\nForse la considerazione pi\u00f9 decisiva contro il piano Cina-Formosa, come ipotizzato dall'ammiraglio Ernest King e da altri, fu che l'invasione di Formosa avrebbe richiesto una quantit\u00e0 di forze terrestri molto pi\u00f9 grande di quelle disponibili nel Pacifico alla fine del 1944 e non sarebbe stata praticabile fin quando la sconfitta della Germania nazista non avesse reso disponibili ulteriori divisioni alleate dal teatro di guerra europeo. In ogni caso, nell'area Formosa-Filippine-isole Ry\u016bky\u016b-Giappone meridionale erano presenti oltre aerei da combattimento della marina e dell'esercito imperiale, che costituivano una seria minaccia per le forze navali alleate; pertanto venne deciso dallo stato maggiore statunitense di eliminare o comunque ridimensionare questa minaccia, attuando dal 10 al 20 ottobre una serie di attacchi contro le basi aeree di Formosa e delle Filippine.\nIl piano operativo alleato.\nCome testa di ponte per la riconquista delle Filippine fu scelta l'isola di Leyte, nella parte centrale dell'arcipelago: il trasporto della forza d'invasione e l'appoggio navale ravvicinato sarebbero stati forniti dalla Settima Flotta statunitense, comandata dal viceammiraglio Thomas Kinkaid e comprendente anche unit\u00e0 della Royal Australian Navy. La Terza Flotta statunitense dell'ammiraglio William Halsey, con le portaerei della Task Force 38 (la \"Fast Carrier Task Force\" del viceammiraglio Marc Mitscher) come componente principale, avrebbe invece fornito una copertura a distanza alla Settima Flotta e appoggio all'invasione, attaccando le basi aeree nemiche e qualsiasi forza navale che avesse cercato di ostacolare gli sbarchi.\nNel quadro degli attacchi preventivi e per sviare l'attenzione giapponese dalle Filippine, il 12 ottobre 1944 la Terza Flotta dell'ammiraglio Halsey inizi\u00f2 una serie d'incursioni lanciate dalle portaerei contro Formosa e le isole Ry\u016bky\u016b, con l'idea di assicurarsi che gli aerei di base in loco non potessero intervenire negli sbarchi a Leyte; il comando nipponico rispose lanciando ondate di attacchi aerei contro le portaerei della Terza Flotta, e in quella che Morison riporta come una \u00ablotta dura ed estenuante tra aerei basati sulle portaerei e aerei di base a terra\u00bb i giapponesi furono sconfitti perdendo oltre 500 velivoli in tre giorni, quasi l'intera forza aerea della regione. Altre azioni diversive videro un bombardamento dell'Isola Marcus il 9 ottobre e incursioni delle portaerei britanniche contro le isole Nicobare tra il 17 e il 21 ottobre.\nUn grave e fondamentale difetto di questo piano fu che gli Alleati non avrebbero avuto un comandante navale in capo dell'operazione: la Settima Flotta era posta sotto l'autorit\u00e0 del generale MacArthur, mentre l'ammiraglio Halsey dipendeva da Nimitz. Questa mancanza di un comando unificato, assieme a problemi di comunicazione, avrebbe prodotto una crisi e rischiato di provocare un disastro strategico per le forze alleate.\nIl piano operativo giapponese.\nLe opzioni alleate erano chiare anche alla Marina imperiale giapponese. Il comandante della Flotta combinata, ammiraglio Soemu Toyoda, prepar\u00f2 quattro \"piani vittoriosi\" (\u6377\uff11\u53f7\u4f5c\u6226, \"Sh\u014d ichig\u014d sakusen\"): \"Sh\u014d-G\u014d 1\" era un'importante operazione navale nelle Filippine, mentre \"Sh\u014d-G\u014d 2\", \"Sh\u014d-G\u014d 3\" e \"Sh\u014d-G\u014d 4\" erano configurati, rispettivamente, come risposte agli attacchi aerei portati dagli statunitensi su Formosa, le isole Ry\u016bky\u016b e le isole Curili. L'alto comando nipponico riteneva pi\u00f9 probabile un'invasione delle Filippine, con Leyte come primo obiettivo, ma senza averne la certezza non potevano essere prese misure preventive e quindi in ogni caso il contrattacco giapponese sarebbe arrivato a sbarchi ultimati. La velocit\u00e0 di reazione giapponese era compromessa anche dalla dispersione delle sue risorse navali: gli attacchi dei sommergibili alleati alle rotte commerciali nipponiche avevano pregiudicato a tal punto i rifornimenti di carburante diretti in Giappone, da obbligare il grosso della Flotta combinata a trasferirsi nella base di Singapore, pi\u00f9 vicina ai pozzi petroliferi del Borneo; solo la squadra delle portaerei era rimasta nelle acque giapponesi, per permettere l'addestramento dei piloti di rimpiazzo.\nCon l'inizio dell'invasione statunitense delle Filippine, la marina giapponese pass\u00f2 al piano \"Sh\u014d-G\u014d 1\" ma le gravi perdite di velivoli patite negli scontri su Formosa obbligarono i giapponesi a rivedere il piano originario. Sebbene si facesse comunque molto affidamento sugli aerei di base a terra per indebolire le forze statunitensi, la flotta d'invasione doveva essere attaccata e distrutta da una squadra navale di superficie, cosa difficile da realizzare finch\u00e9 le portaerei di Halsey incrociavano in zona. Si decise quindi di attirare la Terza Flotta lontano da Leyte con uno stratagemma: la squadra portaerei del viceammiraglio Jisabur\u014d Ozawa (3\u00aa Flotta o Forza settentrionale) avrebbe incrociato al largo di Luzon, facendo da esca per indurre Halsey a muovere verso nord. Una volta che questi si fosse allontanato, la Flotta combinata proveniente da Singapore sarebbe piombata nell'area degli sbarchi con una manovra a tenaglia: la 2\u00aa Flotta o Forza centrale dell'ammiraglio Takeo Kurita, comprendente le unit\u00e0 principali della flotta, avrebbe percorso lo stretto di San Bernardino arrivando da nord, mentre la pi\u00f9 piccola Forza meridionale dell'ammiraglio Sh\u014dji Nishimura (distaccata dal grosso agli ordini di Kurita) sarebbe arrivata da sud attraverso lo stretto di Surigao; poich\u00e9 l'unit\u00e0 di Nishimura era piuttosto debole, fu all'ultimo momento affiancata da una terza squadra navale proveniente dal Giappone, la 5\u00aa Flotta guidata dal viceammiraglio Kiyohide Shima.\nGli adattamenti dell'ultimo minuto causarono diversi problemi: non c'era un comandante unico, ciascun ammiraglio giapponese aveva un'idea vaga dei movimenti degli altri gruppi, Nishimura e Shima non avevano istruzioni su come collaborare e gli aerei di base a terra non erano in grado di fornire protezione alle navi nipponiche, perch\u00e9 inviati ad attaccare quelle statunitensi. Era altamente probabile che si arrivasse alla distruzione di una o pi\u00f9 delle forze attaccanti, ma Toyoda spieg\u00f2 in seguito la cosa nel seguente modo:\nMosse iniziali.\nAll'alba del 17 ottobre 1944 unit\u00e0 speciali dei Ranger statunitensi iniziarono ad attaccare le postazioni di artiglieria costiera giapponese che presidiavano l'accesso al Golfo di Leyte: a Tokyo l'ammiraglio Toyoda interpret\u00f2 queste azioni come il preludio agli sbarchi alleati a Leyte e alle 08:09 eman\u00f2 l'allerta per il piano \"Sh\u014d-G\u014d 1\" a tutte le unit\u00e0 giapponesi, anche se l'ordine esecutivo finale fu emesso alle 11:00 del 18 ottobre; alle 01:00 del 19 ottobre la Flotta combinata lasci\u00f2 Singapore alla volta della baia del Brunei, dove si riforn\u00ec e attese gli ordini definitivi. All'alba del 20 ottobre le forze statunitensi diedero il via agli sbarchi a Leyte, stabilendo rapidamente una solida testa di ponte; quello stesso pomeriggio le portaerei di Ozawa lasciarono il Giappone alla volta di Luzon, passando inosservate attraverso la linea di rilevamento dei sommergibili alleati. Alle 08:00 del 22 ottobre Kurita e la sua Forza centrale salparono alla volta dello stretto di San Bernardino, lasciandosi dietro l'unit\u00e0 di Nishimura che, dovendo percorrere una distanza minore, rimase in porto per altre 24 ore; la squadra di rinforzo di Shima salp\u00f2 dal Giappone la mattina del 22, mantenendosi a ovest delle Filippine durante il suo lungo viaggio per ricongiungersi con Nishimura.\nSalpata dalla sua base nel Brunei, la Forza centrale di Kurita disponeva delle due supercorazzate e , della pi\u00f9 vecchia corazzata , delle due navi da battaglia veloci e , di dieci incrociatori pesanti (, , , , , , , \"Suzuya\", e ), due incrociatori leggeri ( e ) e quindici cacciatorpediniere.\nLe navi di Kurita passarono l'isola Palawan attorno alla mezzanotte tra il 22 e il 23 ottobre, dove i sommergibili e erano posizionati in superficie. Alle 00:16 del 23 ottobre il radar del \"Darter\" individu\u00f2 la formazione giapponese a circa 27 chilometri di distanza e il capitano ottenne rapidamente un contatto visivo. I due sommergibili si mossero velocemente a caccia delle navi e il \"Darter\" fece il primo di tre rapporti di contatto: almeno uno di questi fu captato da un operatore radio della \"Yamato\", ma Kurita non prese le appropriate contromisure anti-sommergibile.\nIl \"Darter\" e il \"Dace\", viaggiando in superficie a pieno regime, dopo diverse ore ottennero una posizione di lancio davanti alla formazione di Kurita, con l'intenzione di compiere un attacco in immersione alle prime luci dell'alba. Alle 06:34 il \"Darter\" rilasci\u00f2 una salva di sei siluri, di cui almeno quattro centrarono l'ammiraglia di Kurita, l'incrociatore \"Atago\"; dieci minuti dopo il \"Darter\", con un'altra serie di ordigni, fece due centri sul gemello dell\"Atago\", il \"Takao\". Infine, alle 06:56, quattro siluri del \"Dace\" colpirono l'incrociatore \"Maya\", appartenente alla stessa classe delle altre due unit\u00e0.\nL\"Atago\" e il \"Maya\" affondarono rapidamente, tanto che Kurita fu costretto a nuotare per salvarsi prima di essere soccorso da uno dei cacciatorpediniere, il \"Kishinami\", e trasferito sulla \"Yamato\"; il danneggiato \"Takao\" torn\u00f2 verso il Brunei, scortato da due cacciatorpediniere e inseguito dai due sommergibili. Il 24 ottobre alle 01:05, mentre seguiva l'incrociatore danneggiato, il \"Darter\" s'incagli\u00f2 sulla secca di Bombay, nello stretto di Palawan: tutti i tentativi di liberarlo fallirono e venne quindi abbandonato dopo un infruttuoso tentativo di sabotaggio alle 05:55, per essere poi affondato dal sommergibile ; l'intero equipaggio venne comunque messo in salvo dal \"Dace\". Il \"Takao\" fece ritorno a Singapore, dove rimase per il resto della guerra in riparazione.\nBattaglia per il Mare di Sibuyan (24 ottobre).\nLa Terza Flotta aveva in quel momento nella Task Force 38 il suo braccio operativo, diviso in quattro Task Group di portaerei di forza diseguale. Il 22 ottobre Halsey ne aveva inviati due alla base della flotta a Ulithi per rifornirsi e riarmarsi: quando arriv\u00f2 il rapporto sul contatto del \"Darter\", Halsey richiam\u00f2 il gruppo del retroammiraglio R. E. Davison (Task Group 38.4 \u2013 TG 38.4), composto da due portaerei di squadra ( ed ) e una leggera, ma permise a quello del viceammiraglio John S. McCain (TG 38.1), forte di tre portaerei di squadra (, , ) e due di scorta, di continuare verso Ulithi; Halsey richiam\u00f2 infine McCain il 24 ottobre, ma il ritardo fece s\u00ec che il pi\u00f9 potente gruppo di portaerei statunitensi avrebbe giocato un ruolo marginale nella battaglia che andava profilandosi e la Terza Flotta si trov\u00f2 in effetti priva di quasi il 40% della sua forza aerea per gran parte dello scontro. Il mattino del 24 ottobre solo tre gruppi erano disponibili per colpire eventuali forze nemiche in avvicinamento a Leyte: davanti allo stretto di San Bernardino era posizionato il TG 38.2 del retroammiraglio Gerald F. Bogan, che era per\u00f2 anche il pi\u00f9 debole, disponendo di una sola grande portaerei (la , visto che la era stata distaccata per lavori di manutenzione il giorno prima) e di due portaerei leggere; il TG 38.4 di Davison era a sud davanti al Golfo di Leyte mentre l'ultimo raggruppamento, il TG 38.3 del contrammiraglio Frederick Sherman, con due portaerei di squadra (la e la ) e due leggere, era a nord al largo di Luzon.\nDurante la notte le navi dei Task Group della Terza Flotta si erano avvicinate alla costa, pronte a lanciare attacchi aerei sulla squadra di Kurita; la mattina del 24 tutti i Task Group lanciarono voli di ricognizione per rilevare la posizione delle unit\u00e0 avvistate dal \"Darter\": alle 08:12 un velivolo della \"Intrepid\" localizz\u00f2 quasi per caso le navi di Kurita intente a doppiare la punta meridionale di Mindoro ed entranti nel Mare di Sibuyan; intuendo che l'obiettivo dei giapponesi era percorrere lo stretto di San Bernardino per piombare sulla zona degli sbarchi a Leyte, Halsey ordin\u00f2 ai TG di Sherman e Davison di avvicinarsi a quello di Bogan per attaccare il nemico. Mentre erano in corso questi spostamenti, alle 09:05 uno dei ricognitori di Davison avvist\u00f2 la Forza meridionale di Nishimura intenta ad attraversare il Mare di Sulu: Halsey indovin\u00f2 ancora una volta le intenzioni dei giapponesi, diretti verso lo stretto di Surigao, ma ritenne che la Settima Flotta di Kinkaid avesse forze sufficienti per far fronte a questa minaccia e torn\u00f2 a concentrare la sua attenzione su Kurita.\nAerei della \"Intrepid\" e della , appartenenti al gruppo di Bogan, attaccarono attorno alle 10:30 la flotta nipponica, centrando le corazzate \"Nagato\", \"Yamato\", \"Musashi\" e danneggiando gravemente l'incrociatore pesante \"Myoko\". Una seconda ondata proveniente dalle portaerei \"Intrepid\", \"Essex\" e \"Lexington\" attacc\u00f2 in seguito: dei vari gruppi aerei, il 15\u00ba della \"Essex\" centr\u00f2 altre dieci volte la \"Musashi\"; mentre quest'ultima si ritirava, virando a babordo, una terza ondata dalla \"Enterprise\" e dalla \"Franklin\" la colp\u00ec con undici bombe e otto siluri.\nKurita fece tornare indietro la sua flotta per uscire dal raggio d'azione degli aerei, superando la danneggiata \"Musashi\", che aveva gi\u00e0 rimandato indietro alle 14:52 verso le isole Pescadores sotto la scorta dei cacciatorpediniere \"Kiyoshimo\" e \"Hamakaze\", e attese fino alle 17:15 prima di invertire nuovamente la marcia e dirigersi verso lo stretto di San Bernardino; la \"Musashi\", gravemente danneggiata, si capovolse e affond\u00f2 attorno alle 19:30, nonostante i tentativi del suo comandante di farla incagliare.\nNel frattempo, il viceammiraglio Takijir\u014d \u014cnishi aveva diretto tre ondate della 1\u00aa Flotta aerea di stanza a Luzon contro le portaerei del TG 38.3 del contrammiraglio Sherman (i cui velivoli erano impegnati a colpire i campi aerei filippini per impedire simili attacchi giapponesi ai danni delle navi nel Golfo di Leyte); ciascuna delle ondate di attacco di \u014cnishi era composta da 50 o 60 aerei per 199 aerei complessivi. Anche l'esercito imperiale lanci\u00f2 la sua 2\u00aa Divisione aerea contro la flotta statunitense con tre ondate di 80, 38 e 29 aerei, dalle 08:00 fino al tramonto, ma con scarsi risultati: una nave appoggio idrovolanti e un mezzo da sbarco vennero ritenuti affondati, due incrociatori e cinque trasporti danneggiati.\nGran parte degli aerei nipponici decollati venne intercettata, abbattuta o messa in fuga dai F6F Hellcat delle pattuglie aeree di Sherman, soprattutto dalle due sezioni di caccia della \"Essex\", guidate dal capitano di fregata David McCampbell (cui venne accreditato l'abbattimento di nove aerei nemici in questa sola azione); le perdite dell'aviazione di marina nipponica furono di 67 aerei contro 32 statunitensi. Comunque, un bombardiere Yokosuka D4Y \"Judy\" pass\u00f2 oltre le difese e alle 09:38 colp\u00ec la portaerei leggera con una bomba perforante da 250 chili, provocando un grave incendio nell'hangar della nave: il sistema antincendio di emergenza non funzion\u00f2 e il fuoco si diffuse rapidamente, causando in poco tempo una serie di forti scoppi. Le fiamme vennero gradualmente portate sotto controllo e alcune navi della scorta vennero inviate a prestare assistenza: il cacciatorpediniere , non potendo affiancare la portaerei a causa delle alte ondate, stese lungo la fiancata delle reti per permettere ai marinai che si buttavano in mare di salire a bordo, mentre con raffiche di mitragliatrice si tenevano a bada gli squali; il solo \"Irwin\" recuper\u00f2 646 marinai e l'episodio frutt\u00f2 alla nave una Navy Unit Commendation. Il cacciatorpediniere , che aveva tentato di avvicinarsi dopo aver recuperato 460 marinai, venne sbattuto contro la fiancata della \"Princeton\" perdendo l'albero militare e il fumaiolo anteriore. Mentre proseguivano le operazioni di salvataggio arriv\u00f2 una nuova incursione aerea nipponica: alle 15:23 ci fu un'enorme esplosione (probabilmente nel deposito delle bombe), provocando altre vittime sulla \"Princeton\" e perdite anche pi\u00f9 pesanti (oltre 300) a bordo dell'incrociatore , affiancatosi per aiutare a domare l'incendio e costretto a ritirarsi per i danni subiti; vennero danneggiati anche altri vascelli nelle vicinanze. Tutti i tentativi di salvare la \"Princeton\" fallirono ed essa venne alla fine affondata con i siluri dall'incrociatore leggero alle 17:50, mentre i superstiti furono riportati dal \"Birmingham\", dall\"Irwin\" e dal \"Morrison\" a Ulithi il 27 ottobre.\nIl 24 ottobre, complessivamente, la Terza Flotta lanci\u00f2 259 sortite contro la Forza centrale giapponese, in gran parte composte da cacciabombardieri F6F Hellcat, ma questa mole di attacchi non fu sufficiente a neutralizzare la minaccia portata da Kurita: gran parte degli attacchi nel mare di Sibuyan vennero diretti contro una sola nave, la \"Musashi\", colpita con un totale di 17 bombe e 19 siluri dagli aerei provenienti dalle portaerei \"Essex\", \"Intrepid\" e \"Franklin\", e ci\u00f2 lasci\u00f2 relativamente indenni le altre unit\u00e0 di Kurita, con solo l'incrociatore pesante \"Myoko\" costretto ad abbandonare la formazione dopo essere stato danneggiato alle 10:29 da un siluro lanciato da un aereo della \"Intrepid\". Altre navi furono danneggiate, compreso il \"Tone\" colpito da una bomba, ma poterono tutte continuare la missione.\nIn questa fase, le navi da battaglia statunitensi erano ancora inquadrate nei Task Group della TF 38, precisamente nei TG 38.2 e 38.3. Come risultato dell'importante decisione che verr\u00e0 presa in seguito dall'ammiraglio Halsey, Kurita fu in grado di procedere attraverso lo stretto di San Bernardino nel corso della notte e di fare una comparsa inattesa al largo della costa di Samar il mattino seguente.\nLa decisione di Halsey (24-25 ottobre).\nLa Task Force 34.\nDopo che le Forze centrale e meridionale dei giapponesi furono individuate, ma prima che fossero localizzate anche le portaerei di Ozawa, Halsey e lo stato maggiore della Terza Flotta, a bordo della corazzata , prepararono un piano di emergenza per affrontare la minaccia proveniente dalla squadra di Kurita: il loro intento era di coprire lo stretto di San Bernardino con una potente task force di navi da battaglia veloci appoggiate da due dei gruppi di portaerei della Terza Flotta; tale forza sarebbe stata designata Task Force 34 e doveva consistere in 4 corazzate, 5 incrociatori e 14 cacciatorpediniere, sotto il comando del viceammiraglio Willis Lee. Il contrammiraglio Davison, del Task Group 38.4, sarebbe stato al comando dei gruppi di portaerei di appoggio.\nAlle 15:12 del 24 ottobre Halsey invi\u00f2 un messaggio radio ai comandanti dei gruppi a lui subordinati, fornendo i dettagli del piano di emergenza: le due corazzate veloci da 31 nodi della 7\u00aa Divisione, la \"New Jersey\" e la , assieme all' e alla (entrambe da 27/28 nodi), coadiuvate da una robusta scorta, avrebbero formato il nerbo della TF 34 e combattuto materialmente lo scontro, mentre le portaerei dei due Task Group 38.2 e 38.4 dovevano tenersi \u00ablontano dai combattimenti di superficie\u00bb; le istruzioni agli altri due Task Group 38.1 (forte di 5 incrociatori pesanti e 3 leggeri) e 38.3 (che comprendeva anche le altre due corazzate e e i quattro incrociatori leggeri della 13\u00aa Divisione incrociatori) sarebbero state fornite in seguito. Quindi, nonostante che il TG 38.1 si trovasse ancora a Ulithi per il rifornimento, il TG 38.3, lasciato libero, avrebbe avuto comunque una potenza di fuoco paragonabile a quella delle navi di scorta alle portaerei di Ozawa.\nQuesto messaggio fu spedito in copia a Nimitz, al quartier generale della Flotta del Pacifico, ma non al comandante della Settima Flotta Thomas Kinkaid, che tuttavia lo apprese \"origliando\" le comunicazioni radio; la Task Force 34 comunque, non venne immediatamente formata al largo dello stretto di San Bernardino come previsto. Questo messaggio avrebbe portato poi a una disastrosa incomprensione e avrebbe avuto una profonda influenza sul successivo corso della battaglia. Lee aveva comunque chiesto ripetutamente a Halsey di distaccare una forza di copertura e predisporre un piano di battaglia, ma si sentiva in grado di affrontare la squadra da battaglia giapponese facendo affidamento sull'artiglieria delle sue unit\u00e0 oltrech\u00e9 sulle due portaerei leggere con un totale di circa 60 velivoli.\n\"Verso nord con tre gruppi\".\nA dispetto del suo ruolo di esca per le forze alleate, la Forza settentrionale di Ozawa aveva continuato a navigare incontrastata al largo di Luzon senza ancora essere stata avvistata dal nemico; per attirare l'attenzione su di s\u00e9, alle 08:20 del 24 ottobre l'ammiraglio lanci\u00f2 76 dei 100 aerei di cui disponeva contro le portaerei del TG 38.3 di Sherman: i velivoli arrivarono per\u00f2 in concomitanza con gli assalti delle forze giapponesi basate a terra e Sherman, impegnato anche con le complesse manovre di salvataggio della \"Princeton\", non si avvide che il nuovo attacco proveniva dalle portaerei nemiche. La mancanza d'interesse degli statunitensi per la sua formazione spinse Ozawa a essere pi\u00f9 deciso e alle 14:30 distacc\u00f2 le corazzate e inviandole a sud, pi\u00f9 vicino alla Terza Flotta; la mossa diede il risultato sperato e alle 15:40 due aerei del gruppo di Davison, in rientro verso le loro portaerei, avvistarono le corazzate giapponesi: la diminuzione degli attacchi nemici consent\u00ec a Sherman di dare seguito all'avvistamento e alle 16:40 i suoi ricognitori individuarono il resto della forza di Ozawa. Ottenuta l'attenzione degli statunitensi, Ozawa richiam\u00f2 le corazzate, ma quella sera intercett\u00f2 una (erronea) comunicazione statunitense che descriveva il ritiro di Kurita e decise quindi di ritirarsi anch'egli; la sua mossa fu per\u00f2 fermata da Toyoda alle 20:00, il quale ordin\u00f2 a tutte le forze di attaccare \u00abconfidando nell'assistenza divina\u00bb: Ozawa invert\u00ec la rotta e si diresse a sud verso Leyte.\nHalsey si convinse che la Forza settentrionale costituisse la principale minaccia giapponese ed era determinato ad afferrare quella che sembrava un'occasione d'oro per distruggere le restanti portaerei giapponesi. Credendo agli esagerati rapporti dei suoi piloti, i quali rivendicavano molti centri sulle navi giapponesi, l'ammiraglio si convinse che la Forza centrale fosse stata neutralizzata dagli attacchi aerei portati a inizio giornata nel Mare di Sibuyan e che il resto si stesse ritirando; Halsey comunic\u00f2 quindi via radio a Nimitz e Kinkaid, le navi del quale doveva proteggere:\nLe parole \"with three groups\" (\"con tre gruppi\") si sarebbero rivelate fuorvianti. Alla luce del messaggio di Halsey del 24 ottobre alle 15:12, l'ammiraglio Kinkaid e il suo stato maggiore compresero, cos\u00ec come Nimitz al quartier generale del Pacifico, che la Task Force 34 comandata da Lee fosse gi\u00e0 stata formata: supposero che Halsey stesse lasciando questa potente forza di superficie a guardia dello stretto di San Bernardino, a copertura del fianco settentrionale della Settima Flotta, e che stesse portando solo i tre gruppi di portaerei a sua disposizione verso nord, all'inseguimento delle navi di Ozawa. Ma la Task Force 34, bench\u00e9 formata pi\u00f9 tardi quella notte, non era realmente stata distaccata e le navi da guerra di Lee erano rimaste aggregate alle portaerei della Terza Flotta: Halsey lasci\u00f2 consciamente e deliberatamente lo stretto di San Bernardino senza la minima protezione. Come scrisse Woodward: \u00abTutto venne portato via dallo Stretto di San Bernardino. Non venne lasciato nemmeno un dragamine\u00bb.\nHalsey e i suoi ufficiali di stato maggiore ignorarono le informazioni provenienti da un aereo per la ricognizione notturna che operava dalla portaerei leggera , secondo cui la potente forza di superficie di Kurita stava tornando verso lo stretto di San Bernardino e che, dopo un lungo oscuramento, le luci di navigazione nello stretto erano state accese: quando il contrammiraglio Bogan, al comando del TG 38.2, invi\u00f2 per radio questa informazione all'ammiraglia di Halsey, fu congedato da un ufficiale dello stato maggiore che replic\u00f2 concisamente: \u00abS\u00ec, s\u00ec, abbiamo quella informazione\u00bb. Il viceammiraglio Lee aveva nel frattempo correttamente dedotto che la forza di Ozawa fungeva da esca, ma quando comunic\u00f2 la cosa a Halsey fu allo stesso modo ignorato. Il commodoro Arleigh Burke e il comandante James Flatley, dello stato maggiore del viceammiraglio Marc Mitscher (comandante della Task Force 38 e subordinato di Halsey, che era il comandante della Terza Flotta), erano giunti alla stessa conclusione: essi erano cos\u00ec preoccupati per la situazione che svegliarono Mitscher, il quale chiese \u00abL'ammiraglio Halsey ha questo rapporto?\u00bb; quando gli venne risposto che Halsey era informato, Mitscher, conoscendo fin troppo bene il temperamento di Halsey, comment\u00f2 \u00abSe vuole il mio consiglio me lo chieder\u00e0\u00bb e torn\u00f2 a dormire.\nL'intera forza della Terza Flotta continu\u00f2 dunque a procedere in direzione nord, allontanandosi dallo stretto di San Bernardino a 25 nodi.\nBattaglia dello Stretto di Surigao (25 ottobre).\nLe forze in campo.\nDopo essere stata avvistata alle 09:05 del 24 ottobre, la squadra di Nishimura aveva subito un attacco degli aerei della Terza Flotta, riportando per\u00f2 solo danni minori: una volta che il Task group di Davison fu richiamato a nord da Halsey, le navi giapponesi furono lasciate indisturbate a continuare la navigazione verso lo Stretto di Surigao. La forza di Nishimura comprendeva le corazzate e , l'incrociatore pesante e quattro cacciatorpediniere. Circa 40 chilometri pi\u00f9 indietro si trovava l'unit\u00e0 di rinforzo di Shima: dopo aver distaccato diverse unit\u00e0 per compiere missioni secondarie, la sua forza era ridotta ai due incrociatori pesanti \"Nachi\" e \"Ashigara\", all'incrociatore leggero \"Abukuma\" e a sette cacciatorpediniere; avvistata da un bombardiere dell'esercito statunitense intorno alle 12:00, fu attaccata dagli aerei della \"Franklin\", che affondarono il cacciatorpediniere \"Wakaba\", ma per il resto era stata lasciata indisturbata. Il silenzio radio e il fatto che non esistessero istruzioni su come collaborare fecero s\u00ec che le due unit\u00e0 della Forza meridionale agissero di fatto in modo indipendente e non coordinato; ma anche a Nishimura l'obbligo del silenzio radio imped\u00ec di venire a conoscenza dei ritardi patiti da Kurita a causa degli attacchi aerei subiti e quando la Forza meridionale si avvicin\u00f2 allo Stretto di Surigao, la Forza centrale era molte ore indietro sulla tabella di marcia.\nLa Settima Flotta di Kinkaid stava nel frattempo preparando una trappola mortale per le navi giapponesi. Bench\u00e9 concepita come unit\u00e0 d'appoggio alle operazioni anfibie dell'esercito, la flotta di Kinkaid disponeva di un buon numero di unit\u00e0 da guerra, seppur piuttosto datate: il contrammiraglio Jesse Oldendorf con il Task Group 77.2 disponeva delle sei corazzate , , , , e , tutte eccetto la \"Mississippi\" affondate o danneggiate nell'attacco di Pearl Harbor e poi riparate; esse erano coadiuvate dai quattro incrociatori pesanti (nave ammiraglia), , e HMAS \"Shropshire\" (australiano), dai quattro incrociatori leggeri , , e e da 28 cacciatorpediniere, oltre a 39 motosiluranti PT boat. Tre di questi incrociatori, il \"Boise\", lo \"Shropshire\" e il \"Phoenix\", costituivano il Task Group 77.3 al comando del contrammiraglio Berkey insieme ai cacciatorpediniere del Destroyer Squadron 54 (DesRon 54) e altri: il gruppo era stato inviato a Oldendorf come rinforzo e costituivano il suo fianco destro.\nPresupponendo che Halsey stesse continuando a presidiare il fianco nord della Settima Flotta, tutte le unit\u00e0 da guerra di questa furono concentrate a sud contro Nishimura: mancando di aerei da ricognizione, Oldendorf dispose le sue motosiluranti in sezioni di tre lungo tutta l'imboccatura dello stretto, perch\u00e9 segnalassero il passaggio delle navi giapponesi e lanciassero un primo attacco con i loro siluri; a seguire sarebbero stati i cacciatorpediniere ad attaccare, divisi in sezioni disposte sui due lati della parte centrale e terminale dello stretto, sempre facendo uso dei siluri. Da ultimo le navi giapponesi sarebbero state bersagliate dalle corazzate e dagli incrociatori, disposti in linea di fila di traverso all'uscita dello stretto.\nLo scontro.\nAlle 22:36 del 24 ottobre una delle motosiluranti, la \"PT-131\", ottenne il primo contatto con le navi giapponesi in avvicinamento, dando il via alla battaglia; alle 00:25 del 25 ottobre Oldendorf inizi\u00f2 a ricevere i rapporti sul contatto, le prime indicazioni accurate sulla posizione della Forza meridionale da oltre quattordici ore. Fino alle 02:13, sezione dopo sezione, le piccole unit\u00e0 statunitensi si lanciarono contro le navi giapponesi solo per venire respinte dall'intenso fuoco di risposta del nemico; delle trenta motosiluranti impiegate nell'azione, nessuna riusc\u00ec a mettere a segno colpi sulle unit\u00e0 nemiche, la \"PT-493\" fu affondata e dieci fuggirono danneggiate.\nMano a mano che i rapporti delle PT raggiungevano Oldendorf, questi li girava ai comandanti dei distaccamenti di cacciatorpediniere dislocati pi\u00f9 a nord; alle 02:40 l' del DesRon 54 fu la prima ad avvistare le unit\u00e0 di Nishimura, ormai al centro dello stretto. Alle 03:00 tre unit\u00e0 della squadriglia lanciarono i loro siluri contro le navi giapponesi dal lato di dritta, mentre nove minuti pi\u00f9 tardi altre due facevano altrettanto dal lato di babordo: la \"Yamashiro\" incass\u00f2 un siluro senza problemi, ma il cacciatorpediniere \"Yamagumo\" fu colpito in pieno e affond\u00f2 rapidamente entro le 03:19, il \"Michishio\" fu immobilizzato e lo \"Asagumo\" perse la prua, anche se, muovendo lentamente, fu in grado di ritirarsi; colpita da uno o due siluri e in preda alle fiamme, la corazzata \"Fuso\" usc\u00ec dalla formazione e alle 03:38 esplose fragorosamente spezzandosi in due tronconi, che andarono alla deriva gi\u00f9 per lo stretto. Oldendorf riport\u00f2 nel suo rapporto preliminare che \u00ab [...] alle 03:20 il ComDesRon54 [comandante della 54\u00aa Squadriglia cacciatorpediniere] notificava un colpo a segno e una grossa esplosione su una nave, visti dalla ammiraglia\u00bb. Fu poi la volta del DesRon 24, che tra le 03:23 e le 03:26 riusc\u00ec a piazzare un secondo siluro sulla \"Yamashiro\" e a finire il \"Michishio\"; l'ultimo attacco dei cacciatorpediniere si ebbe tra le 03:54 e le 04:14 ma non ottenne risultati, anche perch\u00e9 la linea da battaglia statunitense aveva iniziato a fare fuoco: il cacciatorpediniere fin\u00ec preso in mezzo dal fuoco incrociato, incassando sette proiettili giapponesi e undici statunitensi che provocarono un totale di 34 morti e 94 feriti.\nAlle 03:16 i radar della \"West Virginia\" individuarono le navi sopravvissute della forza di Nishimura a una distanza di 38 chilometri nel buio pi\u00f9 fondo e ottennero una soluzione di tiro a 27 chilometri. Alle 03:51 Oldendorf ordin\u00f2 agli incrociatori di aprire il fuoco con i pezzi principali da 150\u00a0mm: le unit\u00e0 alleate scatenarono un elevato volume di fuoco sul nemico, con il solo \"Columbia\" che spar\u00f2 colpi in diciotto minuti. Due minuti dopo la \"West Virginia\" apr\u00ec il fuoco con gli otto cannoni da 406\u00a0mm delle sue batterie principali a una distanza di 21 chilometri, colpendo la \"Yamashiro\" con la sua prima salva; prosegu\u00ec quindi sparando in totale 93 proiettili. Alle 03:55 si unirono la \"California\" e la \"Tennessee\", che spararono un totale di 69 e 63 proiettili da 355\u00a0mm: il sistema di tiro controllato dal radar permise a queste navi di colpire bersagli a una distanza tale da tenersi fuori dalla portata di tiro dei giapponesi, i cui sistemi di controllo del tiro erano meno avanzati. Le altre tre navi statunitensi, equipaggiate con radar di controllo dell'artiglieria meno evoluti, ebbero difficolt\u00e0 a ottenere una soluzione di tiro: la \"Maryland\" alla fine riusc\u00ec a ottenere un contatto visivo grazie agli spruzzi prodotti dai proiettili delle altre navi e spar\u00f2 un totale di 48 proiettili da 406\u00a0mm; la \"Pennsylvania\" non riusc\u00ec a trovare un bersaglio e i suoi cannoni rimasero muti, mentre la \"Mississippi\" ottenne una soluzione di tiro alla fine della battaglia e spar\u00f2 solo una salva completa di dodici colpi da 360\u00a0mm. Questa fu l'ultima salva mai sparata da una nave da battaglia contro un'altra nave della stessa categoria.\nLe unit\u00e0 giapponesi incassarono un gran numero di colpi senza quasi avere la possibilit\u00e0 di rispondere: allagata oltre ogni controllo, la \"Yamashiro\" si capovolse lentamente e affond\u00f2 alle 04:19, portando con s\u00e9 Nishimura e gran parte dell'equipaggio, mentre l'incrociatore \"Mogami\", sebbene incendiato e con il ponte di comando distrutto, riusc\u00ec a virare e a ritirarsi lentamente gi\u00f9 per lo stretto; sopravvissuto alla tempesta di fuoco statunitense, il cacciatorpediniere \"Shigure\", l'ultimo rimasto del gruppo di Nishimura, riusc\u00ec a virare, ma un colpo danneggi\u00f2 il suo timone obbligandolo ad andare alla deriva verso sud.\nShima si ritira.\nCirca 65 chilometri dietro a Nishimura, la forza dell'ammiraglio Shima stava in quel momento entrando nello Stretto di Surigao: il gruppo fu immediatamente preso di mira dalle motosiluranti statunitensi e alle 03:25 la \"PT-137\" riusc\u00ec a centrare con un siluro l'incrociatore leggero \"Abukuma\", obbligandolo a lasciare la formazione. Proseguendo su per lo stretto, alle 04:10 Shima avvist\u00f2 le due met\u00e0 della \"Fuso\", da lui scambiate per i resti di entrambe le corazzate di Nishimura: convinto che l'avanguardia della Forza meridionale fosse stata spazzata via, alle 04:24 diede ordine di virare e ritirarsi. Mentre era in corso questa manovra, il relitto alla deriva del \"Mogami\" comparve sulla scena e fin\u00ec per entrare in collisione con l'incrociatore \"Nachi\": per alcuni minuti le due navi rimasero incastrate finch\u00e9 il \"Nachi\" non riusc\u00ec a svincolarsi, continuando la ritirata verso sud a velocit\u00e0 ridotta; al gruppo di Shima riusc\u00ec ad aggregarsi anche lo \"Shigure\", che era riuscito a riparare i danni al timone.\nBench\u00e9 iniziato subito, l'inseguimento del nemico sconfitto da parte di Oldendorf si dimostr\u00f2 poco convinto: alle 05:20 i suoi incrociatori avvistarono e aprirono il fuoco sul relitto del \"Mogami\", ma temendo un contrattacco giapponese nell'incerta luce dell'alba Oldendorf ordin\u00f2 loro di ritirarsi alle 05:37, richiedendo invece alle portaerei di Kinkaid di lanciare attacchi aerei sulle unit\u00e0 nemiche in fuga; sopravvissuto ancora una volta, il \"Mogami\" continu\u00f2 la sua lenta ritirata, riuscendo anche a respingere altri attacchi delle PT tra le 06:00 e le 06:45. Nel frattempo, alle 06:17, Oldendorf aveva riconsiderato la propria decisione e riport\u00f2 gli incrociatori a caccia dei giapponesi: il mutilato cacciatorpediniere \"Asagumo\" fu intercettato mentre cercava di proseguire verso sud, finendo infine affondato dai cannoni del \"Denver\" e del \"Columbia\" alle 07:30; due minuti dopo arriv\u00f2 la notizia dell'inizio della battaglia al largo di Samar e Oldendorf si affrett\u00f2 a riportare le sue navi in appoggio a Kinkaid. Il relitto del \"Mogami\" fu infine intercettato da aerei della formazione Taffy 1 (Settima Flotta) e immobilizzato alle 09:10 al largo di Mindanao; alle 12:30 il cacciatorpediniere affond\u00f2 la nave con un siluro dopo aver salvato i superstiti. L'ultima perdita della Forza meridionale fu l'incrociatore leggero \"Abukuma\": scortata dal cacciatorpediniere , l'unit\u00e0 era giunta al porto di Dapitan, da dove ripart\u00ec la mattina del 27 ottobre provvisoriamente riparata; fu per\u00f2 individuata da bombardieri della Fifth e Thirteenth Air Force che l'attaccarono alle 10:06 facendola infine affondare alle 12:42 al largo dell'isola di Negros.\nLa battaglia dello Stretto di Surigao rappresent\u00f2 l'ultimo scontro fra navi da battaglia della storia, sebbene la \"Yamashiro\" fu affondata come risultato della combinazione di siluri e salve di artiglieria pesante imbarcata. L'unico altro combattimento di questo tipo era avvenuto il 14-15 novembre 1942 al largo di Guadacanal. La battaglia fu anche l'ultimo scontro in cui a una delle due forze in campo (gli statunitensi) riusc\u00ec il taglio del T, tuttavia quando questo avvenne la formazione giapponese era gi\u00e0 stata scompaginata e privata di alcune unit\u00e0 e la manovra quindi non ebbe effetti sul risultato della battaglia.\nBattaglia al largo di Samar (25 ottobre).\nKurita supera lo stretto di San Bernardino.\nKinkaid non aveva esitato a inviare tutte le sue unit\u00e0 da battaglia a sud a coprire lo stretto di Surigao, visto che era assolutamente convinto che la Terza Flotta stesse continuando a presidiare lo stretto di San Bernardino a nord con le corazzate della Task Force 34: ma tutte le navi di Halsey erano in rotta per intercettare le portaerei di Ozawa al largo di Luzon, quindi niente sbarrava il cammino della Forza centrale di Kurita.\nLa TF 34 fu infine formata alle 02:40 del 25 ottobre: Halsey decise di distaccare le corazzate di Lee davanti ai suoi gruppi di portaerei, per paura di cozzare contro i giapponesi prima del sorgere del sole. L'ammiraglio comunic\u00f2 la sua decisione a Nimitz e a King, informando cos\u00ec indirettamente anche Kinkaid, che continuava a monitorare il traffico radio: la comunicazione di Halsey, che dopo aver confermato la formazione della TF 34 terminava con un \u00ab\u00bbmia forza concentrata in tre gruppi\u00bb, mise nell'incertezza Kinkaid, che alle 03:12 domand\u00f2 esplicitamente alla Terza Flotta: \u00abLa TF 34 sta controllando lo Stretto di san Bernardino?\u00bb; poich\u00e9 le due flotte, ubbidendo a comandi diversi, non potevano comunicare direttamente tra loro, la risposta di Halsey arriv\u00f2 solo alle 07:04: \u00abNegativo. La TF 34 \u00e8 con i gruppi portaerei che stanno ingaggiando ora le portaerei nemiche\u00bb. Sei minuti prima, la Forza centrale aveva iniziato ad attaccare le unit\u00e0 della Settima Flotta.\nAlle 23:20 del 24 ottobre l'ultimo ricognitore notturno statunitense aveva lasciato le navi di Kurita, ormai in vista dello stretto di San Bernardino: alle 00:35 l'intera Forza centrale emerse dallo stretto senza che nessuno tentasse di ostacolarla; sorpreso per la mancanza di opposizione, Kurita si butt\u00f2 a tutta velocit\u00e0 verso sud costeggiando l'isola di Samar, nel tentativo di recuperare il grave ritardo accumulato. A mano a mano che le ore passavano, Kurita era sempre pi\u00f9 preoccupato per la mancanza di opposizione da parte americana, arrivando a sospettare che la Terza Flotta stesse per tendergli un'imboscata da un momento all'altro. Alle 06:27, mentre il sole stava sorgendo, i radar giapponesi segnalarono attivit\u00e0 aerea davanti alle navi di Kurita: l'ammiraglio ordin\u00f2 di passare dalla formazione per la navigazione notturna alla formazione contraerea, ma mentre era in corso questa manovra le vedette segnalarono la comparsa di alberi all'orizzonte, alberi identificati poi come quelli di navi portaerei; convinto di essere andato a cozzare contro il nucleo della Terza Flotta, Kurita diede ordine di \"attacco generale\" alle sue navi, che si lanciarono a tutta velocit\u00e0 verso il nemico abbandonando ogni formazione.\nContatto iniziale.\nLe unit\u00e0 avvistate da Kurita non erano le portaerei di linea della Terza Flotta, ma le pi\u00f9 piccole portaerei di scorta della Settima Flotta, sedici unit\u00e0 suddivise in tre formazioni (Taffy 1, Taffy 2 e Taffy 3, dai rispettivi identificativi radio): spesso ottenute dalla riconversione di mercantili, si trattava di unit\u00e0 lente, poco corazzate e armate di un unico cannone da 127\u00a0mm, praticamente poco pi\u00f9 di una base aerea galleggiante e del tutto inadatte a sostenere un combattimento navale di superficie; gli aerei che imbarcavano (circa due dozzine a testa) erano destinati in gran parte all'appoggio dei reparti a terra o ai pattugliamenti antisommergibile e di conseguenza nelle stive delle portaerei erano presenti soprattutto cartucce da 12,7\u00a0mm per mitragliatrici, bombe di profondit\u00e0, razzi e piccole bombe a frammentazione, ma pochi siluri. Ogni \"Taffy\" aveva uno schermo difensivo composto da tre cacciatorpediniere e quattro cacciatorpediniere di scorta, versione semplificata e meno potente dei precedenti e scherzosamente chiamati \"bidoni di latta\" (\"tin cans\") nella marina statunitense. Contro questa forza erano dirette le unit\u00e0 di Kurita, quattro corazzate, sei incrociatori pesanti, due leggeri e una dozzina di cacciatorpediniere.\nLa mattina del 25 le portaerei di scorta della Settima Flotta erano impegnate nei loro normali compiti di routine: la Taffy 1 dell'ammiraglio Thomas L. Sprague era molto a sud, al largo della punta settentrionale di Mindanao, mentre la Taffy 2 di Felix Stump era esattamente a est del Golfo di Leyte; piazzata al largo della costa di Samar, 80 chilometri a nord della Taffy 2, la Taffy 3 dell'ammiraglio Clifton Sprague si trovava esattamente sulla rotta della forza di Kurita. La sorpresa fu assoluta: alle 06:30 un Grumman TBF Avenger, in perlustrazione verso nord e pilotato dal guardiamarina W. Brooks, avvist\u00f2 \u00ab [...] forze nemiche di superficie composte da quattro corazzate, quattro incrociatori pesanti, due incrociatori leggeri e da dieci a dodici cacciatorpediniere\u00bb 20 miglia a nord-ovest della Taffy 3, in avanzata alla velocit\u00e0 di 30 nodi. Si pens\u00f2 che il pilota avesse scambiato la Task Force 34 per il nemico e fu quindi chiesto al guardiamarina Brooks di controllare la sua identificazione; egli scese a una quota pi\u00f9 bassa e alle 06:47 trasmise: \u00abRiesco a vedere gli alberi a forma di pagoda\u00bb. In pochi minuti anche gli equipaggi della Taffy 3 poterono osservare queste caratteristiche strutture delle grandi navi giapponesi stagliarsi all'orizzonte; alle 06:59 videro dei lampi provenire dalle corazzate nipponiche, che aprivano il fuoco al limite della loro portata di tiro, e alte colonne d'acqua innalzarsi nei pressi dell'ammiraglia di Sprague.\nIl contrammiraglio fece subito virare le sue portaerei per lanciare i loro aeroplani, poi fece rotta verso est per approfittare della copertura di una tempesta di pioggia; anche le altre Taffy si affrettarono a lanciare quanti pi\u00f9 velivoli possibili contro i giapponesi, anche se ben pochi erano armati con gli efficaci siluri. Sprague ordin\u00f2 inoltre ai cacciatorpediniere e ai cacciatorpediniere scorta di emettere cortine fumogene per nascondere la ritirata delle sue unit\u00e0: ubbidendo agli ordini, le fragili navi di scorta furono oggetto delle bordate delle unit\u00e0 nipponiche.\nI contrattacchi dei cacciatorpediniere.\nPreoccupato per il fuoco nemico, il capitano di corvetta Ernest E. Evans, comandante del cacciatorpediniere , la nave pi\u00f9 vicina alla formazione giapponese, improvvisamente decise di attaccare le forze avversarie: il \"Johnston\" era armato con cinque cannoni da 127\u00a0mm e cannoncini antiaerei da 40 e 20\u00a0mm, ma solo con i dieci siluri Mk 15 che imbarcava aveva una qualche possibilit\u00e0 di infliggere seri danni alle navi da battaglia nipponiche. Muovendosi in continuazione per evitare le bordate nemiche, il \"Johnston\" fece rotta verso l'incrociatore pesante \"Kumano\", nave ammiraglia della 7\u00aa Divisione incrociatori del viceammiraglio Kazutaka Shiraishi, per colpirlo con i siluri: arrivata a una distanza di 17 chilometri dal \"Kumano\", la nave americana spar\u00f2 i suoi proiettili da 127\u00a0mm in direzione dell'incrociatore e avvicinatasi ulteriormente le lanci\u00f2 contro tutti e dieci i suoi siluri sventrandone la prua. L'incrociatore \"Suzuya\", gemello del \"Kumano\", dovette ritirarsi dalla battaglia per prestare soccorso alla nave colpita.\nDalla distanza di 11 chilometri, la nave da battaglia veloce \"Kongo\" colp\u00ec con una salva da 356\u00a0mm il ponte e la sala macchine del \"Johnston\"; la velocit\u00e0 dovette essere ridotta di pi\u00f9 della met\u00e0 e le torri non furono pi\u00f9 in grado di sparare. Poco dopo tre proiettili da 155\u00a0mm, forse provenienti dalle batterie secondarie della \"Yamato\", colpirono nuovamente il \"Johnston\", uccidendo molti membri dell'equipaggio e ferendo lo stesso comandante. Il ponte dovette essere abbandonato ed Evans dovette manovrare la nave con il timone di poppa.\nIncoraggiati dall'attacco del \"Johnston\", gli altri cacciatorpediniere della Taffy 3 si lanciarono all'assalto. I cacciatorpediniere e attaccarono con determinazione la formazione giapponese, che fu costretta a rompersi per evitare i siluri lanciatile contro; la stessa \"Yamato\" evit\u00f2 di stretta misura due serie di siluri lanciati probabilmente dallo \"Heermann\": invece di far virare la nave e di metterla parallela alle tracce dei siluri in modo da cercare di passarci in mezzo, essa fu fatta allontanare dalla battaglia per dieci minuti su ordine impartito da Kurita al suo comandante, contrammiraglio Matome Ugaki. Lo \"Heermann\", nel frattempo, si era talmente avvicinato alle altre corazzate giapponesi che esse non poterono fare fuoco, sia per l'impossibilit\u00e0 di puntare cos\u00ec in basso i loro cannoni, sia per il timore di colpire le navi amiche.\nFrattanto lo \"Hoel\" si era diretto verso la pi\u00f9 vicina nave da battaglia nemica, la \"Kongo\", e lanci\u00f2 una raffica di siluri dalla distanza di 8,2 chilometri; la \"Kongo\", come la \"Yamato\", fu costretta ad allontanarsi dal campo di battaglia per parecchi minuti. Lo \"Hoel\" fu per\u00f2 presto colpito e messo fuori uso, ma esso riusc\u00ec ugualmente a dare battaglia a un gruppo di incrociatori pesanti, lanciando i rimanenti siluri contro l'unit\u00e0 di testa, lo \"Haguro\": probabilmente uno di questi and\u00f2 a segno prima che il cacciatorpediniere fosse circondato e sopraffatto dal fuoco della nuovamente sopraggiunta \"Kongo\" e degli incrociatori pesanti, affondando alle 08:55 con la perdita di 253 uomini.\nAlle 07:35 il cacciatorpediniere di scorta vir\u00f2 e fece rotta verso le navi giapponesi: disponeva solo di due cannoni da 127\u00a0mm e di tre siluri, al posto dei cinque cannoni e dei dieci siluri dei normali cacciatorpediniere, ma ciononostante attacc\u00f2 con determinazione l'incrociatore pesante \"Chokai\". Protetto dal fumo, il \"Roberts\" riusc\u00ec ad arrivare a 4 chilometri dall'incrociatore, quindi lanci\u00f2 i suoi tre siluri di cui uno and\u00f2 a segno. Allontanatosi dal bersaglio iniziale, combatt\u00e9 con le navi giapponesi per un'ora, sparando 600 proiettili da 127\u00a0mm e sventagliando con le proprie batterie antiaeree l'opera morta delle navi nemiche. Alle 08:51 il \"Roberts\" fu colpito due volte e uno dei suoi cannoni fu messo fuori uso, ma con l'altro tuttavia riusc\u00ec a colpire il ponte dell'incrociatore \"Chikuma\", che and\u00f2 in fiamme, prima di essere ulteriormente devastato da tre proietti da 356\u00a0mm della \"Kongo\". Alle 09:35 fu dato l'ordine di abbandonare la nave e il \"Roberts\" affond\u00f2 mezz'ora dopo con la perdita di 89 membri dell'equipaggio.\nAttacco alle CVE statunitensi.\nNel frattempo le tre Taffy avevano continuato a lanciare i propri apparecchi equipaggiandoli con tutte le armi disponibili, fossero anche mitragliatrici o bombe di profondit\u00e0; dopo avere esaurito le munizioni, molti aerei fecero ugualmente dei passaggi intorno alle navi per distrarre i giapponesi. Bench\u00e9 disordinati, i contrattacchi aerei furono incessanti e alcuni, specialmente quelli lanciati dall'unit\u00e0 di Stump, furono abbastanza pesanti. Molte navi giapponesi furono danneggiate in modo serio e gli incrociatori pesanti \"Chikuma\" e \"Suzuya\" furono affondati dai siluri caricati sugli Avengers entro le 09:35; i superstiti del \"Chikuma\" furono raccolti dal cacciatorpediniere \"Nowaki\". Bombe da 230 chili sganciate dagli aerei dettero un importante contributo nella distruzione di un terzo incrociatore pesante, il \"Chokai\", intorno alle 09:05.\nLe portaerei del Taffy 3 continuarono a far rotta verso sud-ovest per sottrarsi al nemico; l'alzarsi del vento, oltre a ostacolare i decolli e gli atterraggi dei velivoli, disperse parte della cortina fumogena protettiva ed esse si trovarono a far fuoco con il loro unico cannone di 127\u00a0mm montato a poppa contro le unit\u00e0 giapponesi. Le navi di Kurita stavano sparando proiettili perforanti adatti a penetrare spesse corazzature, che in molti casi trapassarono i fragili scafi delle portaerei di scorta senza esplodere: la sopravvisse a un colpo da 356\u00a0mm e non meno di tredici da 203\u00a0mm, mentre l'ammiraglia di Sprague, la , fu centrata da tre proietti da 203\u00a0mm; procedendo a zig-zag la evit\u00f2 diversi colpi, ma quando la distanza dal nemico scese a 9 chilometri fu colpita pi\u00f9 volte e affond\u00f2 intorno alle 09:05.\nA due ore dall'inizio dello scontro il comandante Evans, a bordo del \"Johnston\", notando una formazione di quattro cacciatorpediniere guidati dall'incrociatore leggero \"Yahagi\" che attaccavano con siluri le portaerei di Sprague, fece rotta per intercettarli: il fuoco continuo del \"Johnston\" costrinse le unit\u00e0 giapponesi a lanciare i loro siluri prematuramente, mancando cos\u00ec i loro obiettivi. Essi si rivolsero allora contro il \"Johnston\": alle 09:10 i giapponesi colpirono le torri di prua, facendo detonare molti dei proiettili da 127\u00a0mm. I motori, danneggiati, si fermarono, cosicch\u00e9 la nave divent\u00f2 un facile bersaglio delle unit\u00e0 nemiche, che la tempestarono di cannonate. Alle 09:45 il comandante Evans diede l'ordine di abbandonare la nave: il \"Johnston\" affond\u00f2 25 minuti pi\u00f9 tardi con la perdita di 186 membri dell'equipaggio. Il comandante Evans abbandon\u00f2 la nave con il suo equipaggio, ma non fu pi\u00f9 rivisto: ricevette postuma una \"Medal of Honor\" alla memoria.\nLa ritirata di Kurita.\nAlle 09:20 Kurita interruppe improvvisamente l'attacco ordinando a tutte le unit\u00e0 di piegare a nord per raggrupparsi. La confusa azione aveva notevolmente sparpagliato le navi della Forza centrale e le perdite causate dagli attacchi aerei e dei cacciatorpediniere andavano aumentando: tre incrociatori pesanti (\"Chikuma\", \"Suzuya\" e \"Chokai\") erano affondati e degli altri il \"Kumano\" aveva perso la prua a causa del siluro del \"Johnston\", il \"Tone\" era stato danneggiato dagli aerei della Taffy 2 e lo \"Haguro\" aveva incassato un siluro dallo \"Heermann\"; anche le corazzate stavano iniziando ad accumulare danni a causa degli ordigni sganciati dagli aerei, anche se tutte erano ancora efficienti.\nKurita manovr\u00f2 per tre ore le sue navi su una rotta priva di senso al largo di Samar, mentre meditava sul da farsi: le sue vedette avevano avvistato all'orizzonte gli scafi della Taffy 2, ma poco avvezze a riconoscere le sagome delle portaerei di scorta le avevano scambiate per \u00abportaerei di squadra della classe Ranger\u00bb; ancora convinto di stare affrontando la Terza Flotta, l'ammiraglio ritenne che portare avanti l'azione sarebbe servito a poco: anche se fosse riuscito a superare la resistenza nemica, gli Alleati avrebbero avuto tutto il tempo per sgomberare il Golfo di Leyte dai trasporti della forza d'invasione, il vero obiettivo dell'azione, mentre l'accumularsi di navi pi\u00f9 o meno avariate avrebbe impedito un rapido ripiegamento della Forza centrale. Convinto dell'inutilit\u00e0 di ogni altro attacco, alle 13:10 Kurita diede ordine alle sue navi di ritirarsi passando di nuovo per lo stretto di San Bernardino.\nMentre Kurita incrociava incerto sul da farsi, le piccole portaerei della Settima Flotta si trovarono a sperimentare una nuova tattica militare. Mentre era impegnata a inviare i suoi apparecchi in supporto alle unit\u00e0 di Clifton Sprague, alle 07:40 la Taffy 1 fu avvicinata al largo di Mindanao da sei aerei giapponesi: uno si butt\u00f2 in picchiata verso la , schiantandosi deliberatamente contro il suo ponte di volo e innescando vasti incendi; la nave fu colpita alle 07:56 anche da un siluro lanciato da un sommergibile giapponese, ma sopravvisse grazie alla sua eccellente compartimentazione interna. Un'altra portaerei di scorta, la , abbatt\u00e9 due aerei giapponesi prima che un terzo si schiantasse di proposito verso la parte poppiera dello scafo: la nave non affond\u00f2 ma i danni riportati la resero inutilizzabile. La Taffy 1 fu la prima vittima della \"Forza speciale d'attacco\" del viceammiraglio Takijir\u014d \u014cnishi, la prima unit\u00e0 nipponica addestrata a mettere in atto tattiche d'attacco di tipo \"kamikaze\".\nAnche la Taffy 3 fu vittima dei \"kamikaze\" di \u014cnishi. Alle 10:40, mentre ancora erano intente a riprendersi dall'attacco di Kurita, cinque aerei giapponesi si avventarono contro le basi galleggianti: uno manc\u00f2 di poco la , schiantandosi in acqua a poca distanza e provocando danni all'opera morta, mentre altri due furono abbattuti mentre si lanciavano sulla \"Fanshaw Bay\". L'ultima coppia cerc\u00f2 di attaccare la , ma l'intenso fuoco antiaereo ne abbatt\u00e9 uno e convinse l'altro a virare e schiantarsi sulla vicina alle 10:51: penetrato fino al livello degli hangar l'aereo diede inizio a una serie di detonazioni, provocando infine l'affondamento della nave alle 11:25, la prima unit\u00e0 a essere affondata da un attacco suicida.\nBattaglia di Capo Enga\u00f1o (25-26 ottobre).\nOzawa \u00e8 attaccato.\nPreceduti dalle navi da battaglia della TF 34, i gruppi portaerei della Terza Flotta avevano continuato a navigare verso nord a caccia dei giapponesi: Halsey aveva ai suoi ordini cinque grandi portaerei (, , , , ), cinque portaerei leggere (, , , , ), sei moderne navi da battaglia (, , , , , ), due incrociatori pesanti, sei leggeri e pi\u00f9 di 40 cacciatorpediniere, appoggiati da oltre 600 velivoli imbarcati. A questo schieramento di forze Ozawa poteva opporre la portaerei \"Zuikaku\" e tre portaerei leggere (\"Zuiho\", , ), che in totale imbarcavano solo 108 apparecchi; la scorta comprendeva tre incrociatori leggeri (, , ), nove cacciatorpediniere e due navi da battaglia della prima guerra mondiale parzialmente convertite in portaerei (\"Hyuga\", \"Ise\"), le cui torri di poppa erano state infatti sostituite da un hangar, da un piccolo ponte di volo e da due catapulte, che tuttavia non trasportavano velivoli.\nLa prima ondata di aerei statunitensi, forte di 60 caccia Hellcat, 65 bombardieri Helldiver e 55 aerosiluranti Avenger, si lev\u00f2 in volo alle 05:40 del 25 ottobre, mentre i ricognitori andavano a caccia della posizione dei giapponesi; alle prime luci dell'alba Ozawa lanci\u00f2 75 apparecchi contro la Terza Flotta, ma molti di essi furono abbattuti dalle pattuglie aeree statunitensi senza riuscire a infliggere alcun danno e la manciata di velivoli giapponesi superstiti atterr\u00f2 a Luzon. Ozawa fu infine localizzato dai ricognitori statunitensi alle 07:10, 320 chilometri a est di Capo Enga\u00f1o e 240 chilometri a nord di Halsey; la prima ondata d'attacco arriv\u00f2 alle 08:00: i circa 30 caccia giapponesi rimasti a Ozawa erano semplicemente troppo pochi per poter ostacolare l'attacco nemico e i velivoli statunitensi ebbero l'opportunit\u00e0 di scegliere con cura i bersagli. La portaerei \"Chitose\" fu centrata in pieno da un certo numero di bombe, usc\u00ec dalla formazione e affond\u00f2 lentamente alle 09:37, mentre la pi\u00f9 grande \"Zuikaku\" fu colpita da un siluro verso la fine dell'attacco e dovette procedere fortemente inclinata, obbligando Ozawa ad abbandonarla per trasferirsi sull'incrociatore \"Oyodo\". L'incrociatore \"Tama\" fu colpito da un siluro ma rimase a galla e mantenne una certa velocit\u00e0, mentre il cacciatorpediniere \"Akizuki\", raggiunto da almeno una bomba, fu squarciato da una formidabile esplosione e affond\u00f2 poco prima delle 09:00.\nAlle 09:45 arriv\u00f2 il secondo gruppo aereo statunitense composto da 14 Hellcat, 6 Helldiver e 16 Avenger, che si concentr\u00f2 sulla \"Chiyoda\": colpita da diverse bombe e da un siluro nella sala macchine, la nave s'inclin\u00f2 notevolmente e Ozawa distacc\u00f2 la \"Hyuga\" e il cacciatorpediniere \"Maki\" per portarle assistenza. Un terzo attacco arriv\u00f2 alle 11:10: la gi\u00e0 colpita \"Zuikaku\" fu centrata quasi simultaneamente da tre siluri, lasci\u00f2 la formazione e affond\u00f2 alle 14:15, mentre la \"Zuiho\" riport\u00f2 gravi danni a causa di tre bombe giunte a segno, pur riuscendo a rimanere ancora a galla. Una quarta formazione fu lanciata alle 11:45 e raggiunse verso le 13:00 la dispersa flotta nipponica; i velivoli statunitensi finirono la \"Zuiho\", che affond\u00f2 infine alle 15:26, e presero di mira con particolare accanimento la \"Hyuga\" e la \"Ise\", che tuttavia non riportarono danni. I continui attacchi impedirono per\u00f2 alla \"Hyuga\" di recuperare i superstiti della \"Chiyoda\" e Ozawa le ordin\u00f2 di ritirarsi e di lasciare la portaerei al suo destino. Un quinto attacco aereo arriv\u00f2 alle 16:10, seguito da un sesto alle 18:00: le due corazzate catalizzarono ancora una volta l'attenzione dei piloti statunitensi, ma subirono solo dei colpi di striscio.\nLa Settima Flotta chiede aiuto.\nPoco dopo le 08:00, mentre gli aerei della Terza Flotta avevano iniziato a martellare Ozawa, Halsey aveva ricevuto un messaggio diretto dalla Settima Flotta: da pi\u00f9 di un'ora e mezzo la Taffy 3 stava affrontando le unit\u00e0 di Kurita e Kinkaid stava richiedendo in maniera pressante l'invio di aiuti sotto forma di \"navi da battaglia veloci\". Halsey rimase sorpreso dall'attacco giapponese e dal fatto che Kinkaid e Sprague si fossero lasciati cogliere impreparati, ma ritenne che tra le portaerei di scorta e le corazzate di Oldendorf, la Settima Flotta avesse la sufficiente potenza di fuoco per far fronte al nemico: questo nonostante il fatto che Kinkaid lo avesse aggiornato sul coinvolgimento di Oldendorf nella zona di Surigao, molto pi\u00f9 a sud. L'ammiraglio continuava a ritenere che compito della sua Terza Flotta fosse quello di neutralizzare la minaccia delle portaerei nemiche e non di limitarsi a guardare le spalle a Kinkaid. Tra i due ammiragli continu\u00f2 fitto lo scambio di messaggi in chiaro: se Kinkaid continuava a chiedere l'aiuto di Halsey, questi si limit\u00f2 a ordinare al TG 38.1 di McCain, sulla via del rientro da Ulithi, di dirigere a tutta forza verso la posizione di Taffy 3, ben sapendo che avrebbe impiegato molte ore per arrivare; per il momento, la TF 34 di Lee fu mantenuta con la Terza Flotta.\nLe richieste d'aiuto di Kinkaid furono captate anche da Nimitz, nel suo quartier generale di Pearl Harbor a chilometri di distanza; alle 10:00 egli mand\u00f2 un conciso messaggio a Halsey: \nLe prime quattro parole e le ultime tre erano un \"riempitivo\" per confondere gli operatori radio nemici; l'inizio e la fine del vero messaggio erano segnalati da due doppie consonanti. Gli addetti alle comunicazioni di Halsey cancellarono le prime parole del messaggio, ma mantennero le ultime tre parole: queste, probabilmente, erano state selezionate dagli ufficiali addetti alle comunicazioni del quartier generale di Nimitz come una libera citazione del poema di Alfred Tennyson \"La carica della brigata leggera\", ma non dovevano intendersi come un commento alla crisi in corso a Leyte. Tuttavia Halsey, leggendo il messaggio, pens\u00f2 che le ultime tre parole - \"the world wonders\" - fossero una severa critica da parte di Nimitz; pare che l'ammiraglio allora avesse scagliato il suo berretto sul ponte prorompendo in \u00ab\u00bbsinghiozzi di rabbia\u00bb.\nAlle 10:55, quando ormai i resti sparpagliati della squadra di Ozawa si trovavano ad appena 65 chilometri dai cannoni della Terza Flotta, Halsey divise le sue forze: la TF 34 di Lee (con la nave ammiraglia dello stesso Halsey) e il gruppo portaerei di Bogan virarono a sud procedendo a tutta forza verso lo stretto di San Bernardino, mentre i TG di Sherman e Davison furono incaricati di completare l'eliminazione dell'unit\u00e0 di Ozawa; Halsey era fermamente convinto che correre in aiuto di Kinkaid fosse uno spreco di risorse, visto che le sue forze non sarebbero arrivate allo stretto di San Bernardino prima delle 01:00 del 26 ottobre, anche perch\u00e9 i suoi cacciatorpediniere erano a corto di carburante e non poteva procedere alla massima velocit\u00e0 possibile. In un estremo tentativo di intervenire nella battaglia al largo di Samar, Halsey ordin\u00f2 a McCain di lanciare un attacco aereo dalla massima distanza possibile: dopo aver percorso 530 chilometri (uno degli attacchi a pi\u00f9 lunga distanza lanciati da una portaerei nella guerra) gli aerei del TG 38.1 arrivarono sulle navi di Kurita alle 13:15, ma non riuscirono a infliggere danni significativi.\nAlle 16:22, come ultimo espediente per far trovare almeno una parte della Terza Flotta nelle acque di Samar, Halsey form\u00f2 un nuovo Task Group (il 34.5) al comando del contrammiraglio Badger, costituito dalle due corazzate pi\u00f9 veloci (la \"Iowa\" e la \"New Jersey\"), da tre incrociatori e otto cacciatorpediniere distaccati dalla Task Force 34; questo gruppo si diresse a tutta velocit\u00e0 verso sud seguito dalle altre forze di Lee e Bogan. Le unit\u00e0 di Badger arrivarono all'imboccatura dello stretto di San Bernardino intorno alle 00:40, gi\u00e0 troppo tardi: tre ore prima Kurita era riuscito a transitare per l'imboccatura dello stretto, lasciando incontrastato la zona dello scontro; l'unica vittima del TG 34.5 fu il cacciatorpediniere \"Nowaki\", lasciato indietro da Kurita per recuperare i naufraghi giapponesi e rapidamente colato a picco con la perdita di tutto l'equipaggio.\nUltimi avvenimenti.\nQuando alle 11:15 Halsey aveva fatto virare verso sud la Task Force 34, ne aveva distaccato un gruppo di quattro incrociatori e nove cacciatorpediniere agli ordini del contrammiraglio Laurance T. DuBose (Task Group 30.3), inviandolo a finire i relitti delle unit\u00e0 di Ozawa gi\u00e0 colpite: le navi di DuBose trovarono lo scafo immobile della portaerei \"Chiyoda\" e lo colarono a picco alle 16:25 con la perdita di tutto l'equipaggio; intorno alle 19:00 le unit\u00e0 statunitensi agganciarono un gruppo di tre cacciatorpediniere giapponesi, ma dopo una lunga lotta riuscirono ad affondarne solo uno, lo \"Hatsuzuki\", alle 20:59. Queste azioni ritardarono a sufficienza le forze statunitensi da permettere a Ozawa di ritirarsi verso nord, anche se l'ammiraglio valut\u00f2 per un certo tempo la possibilit\u00e0 di affrontare DuBose con le sue due corazzate. L'ultima perdita della Forza settentrionale fu l'incrociatore leggero \"Tama\", gi\u00e0 danneggiato e rimasto isolato, che fu individuato e colato a picco dal sommergibile alle 23:10 del 25 ottobre. A parte alcuni attacchi aerei avvenuti il 27 ottobre e rimasti senza conseguenze, la menomata 3\u00aa Flotta di Ozawa rientr\u00f2 indisturbata in Giappone.\nLa mattina del 26 ottobre i ricognitori di Halsey furono in grado di localizzare la squadra di Kurita intenta a ritirarsi verso ovest e, a partire dalle 08:10, le navi giapponesi furono sottoposte a nuovi raid aerei: l'incrociatore leggero \"Noshiro\" fu colpito pi\u00f9 volte e infine affond\u00f2 al largo di Panay alle 11:13, mentre il cacciatorpediniere \"Hayashimo\", danneggiato da attacchi aerei il 25 ottobre e rimasto indietro, fu colpito nuovamente e fatto arenare poco al largo di Caluya. L'incrociatore pesante \"Kumano\", privo della prua, fu colpito da una bomba ma riusc\u00ec a rifugiarsi nel porto di Manila; gravemente danneggiato, non fu in grado di lasciare le Filippine e fu infine affondato in un attacco aereo il 25 novembre nella baia della cittadina di Santa Cruz, a nord-ovest di Manila.\nPerdite.\nA causa delle notevoli dimensioni dello scontro e della sua lunga durata, esistono varie stime sul numero delle unit\u00e0 perdute nella battaglia vera e propria, distinte da quelle affondate in azioni diverse, immediatamente precedenti o successive. La lista seguente \u00e8 tratta da varie fonti:\nGli Stati Uniti persero sette navi da guerra:\nTonnellaggio totale delle navi affondate: circa tonnellate.\nI giapponesi persero ventiquattro navi da guerra:\nTonnellaggio totale delle navi affondate: circa tonnellate.\nCritiche a Halsey.\nHalsey sub\u00ec delle critiche a causa della sua decisione di lanciarsi verso nord con l'intera Terza Flotta all'inseguimento di Ozawa piuttosto che rimanere a presidiare il fianco della Settima Flotta, come pure per essere corso in soccorso di Kinkaid con grave ritardo, dopo che costui aveva chiesto aiuto; nella marina statunitense fu coniato il nomignolo \"la corsa del toro\" (in inglese \"Bull's Run\") per le azioni di Halsey, alludendo al soprannome \"Bull\" con il quale era noto negli ambienti della US Navy.\nHalsey rispose alle critiche sostenendo la priorit\u00e0 della distruzione della forza di portaerei della flotta giapponese, indirettamente riconosciuta anche nelle istruzioni che aveva ricevuto prima della battaglia: dopo aver ordinato alla Terza Flotta di coprire e dare sostegno alla Settima, Nimitz aggiungeva: \u00ab [...] nel caso in cui si offra o si possa determinare la possibilit\u00e0 di distruggere grandi porzioni della flotta nemica, tale distruzione diventa la missione prioritaria\u00bb. Le gravi perdite di velivoli patite nei mesi precedenti diminuivano il potenziale bellico delle navi di Ozawa, ma gli statunitensi non potevano saperlo: le portaerei erano unanimemente riconosciute come il principale strumento bellico per la guerra nel Pacifico e la loro distruzione era un obiettivo primario; gi\u00e0 il 15 ottobre Halsey aveva informato MacArthur della possibilit\u00e0 di spostare la Terza Flotta a nord delle Filippine a caccia delle unit\u00e0 giapponesi e che di conseguenza nessun appoggio alle operazioni di sbarco a Leyte doveva essere atteso fino al \u00abchiarirsi della situazione\u00bb.\nHalsey attribuiva alla sua Terza Flotta un ruolo preminentemente offensivo e, come lui stesso ammise nel suo rapporto dopo la battaglia, trovava \u00abpuerile rimanere staticamente a sorvegliare lo Stretto di san Bernardino\u00bb: quando i ricognitori avvistarono Ozawa, l'ammiraglio non esit\u00f2 a inviare tutte le sue forze a nord per distruggerle; Halsey prefer\u00ec credere ai troppo ottimistici rapporti dei suoi piloti che riferivano di aver semidistrutto la Forza centrale giapponese e, quindi, ritenne che nessuna seria minaccia gravasse pi\u00f9 sul fianco della Settima Flotta. Col senno di poi si sostenne che Halsey avrebbe potuto distaccare le navi da battaglia della TF 34 e un gruppo di portaerei a presidio dello stretto di San Bernardino e procedere verso nord solo con gli altri due gruppi di portaerei, una forza pi\u00f9 che sufficiente per avere ragione di Ozawa: Halsey scart\u00f2 questa possibilit\u00e0 perch\u00e9 ritenne che due gruppi di portaerei sarebbero stati insufficienti per avere ragione di una forza nemica le cui dimensioni non erano ancora certe; d'altro canto, lasciare la TF 34 senza supporto aereo l'avrebbe esposta agli attacchi dei velivoli giapponesi di base a terra. La decisione di trattenere la TF 34 presso la Terza Flotta non fece altro che escludere questo raggruppamento da qualsiasi azione importante della battaglia: la potenza di fuoco della navi da battaglia della Terza Flotta non entr\u00f2 mai in azione se non per finire una o due navi leggere gi\u00e0 danneggiate e, come Lee comment\u00f2 laconicamente, \u00abi vascelli operanti nella TF 34 non hanno subito n\u00e9 hanno inflitto alcun danno\u00bb.\nFu avanzato il sospetto che nella decisione sia di muovere a nord sia di trattenere la TF 34 con le portaerei vi fossero delle motivazioni personali di Halsey. L'ammiraglio aveva avuto una carriera esemplare nella marina statunitense ma ancora non aveva ottenuto personalmente una vittoria in un importante scontro navale: la distruzione delle portaerei di Ozawa avrebbe potuto rappresentare il successo da lui cercato e se la TF 34 fosse rimasta a guardia dello stretto di San Bernardino, la nave su cui era imbarcato Halsey (la corazzata \"New Jersey\") sarebbe stata lasciata indietro piuttosto che ingaggiare lo scontro \"definitivo\" con le portaerei nemiche, come Halsey desiderava.\nHalsey critic\u00f2 i seri problemi che affliggevano la catena di comando statunitense, primo fra tutti la mancanza di un comandante superiore in mare, dato che i comandanti della Terza e della Settima Flotta non erano in alcun modo gerarchicamente subordinati l'uno all'altro: Kinkaid, comandante della Settima, era subordinato a MacArthur in quanto comandante del SWPA, pur essendo amministrativamente subordinato a Nimitz in quanto comandante in capo dello scacchiere del Pacifico, mentre Halsey riferiva direttamente a Nimitz, che per\u00f2 si trovava a Honolulu. Perci\u00f2 le comunicazioni disorganizzate tra le due flotte non favorirono uno svolgimento ordinato e tanto meno coordinato delle azioni statunitensi: a causa di questa frammentariet\u00e0, Kinkaid si convinse che il fianco nord della Settima Flotta era saldamente presidiato da Halsey, anche se non fece nulla per accertarlo se non quando era troppo tardi.\nConseguenze.\nLa battaglia del Golfo di Leyte mise al sicuro le teste di ponte della 6\u00aa Armata statunitense a Leyte da attacchi marittimi. In ogni caso, sarebbero occorsi ancora aspri combattimenti perch\u00e9 l'isola cadesse completamente nelle mani degli Alleati alla fine del dicembre 1944: la battaglia di Leyte fu combattuta in parallelo a operazioni di rifornimento via mare (reminiscenti del \"Tokyo Express\" a Guadalcanal) intraprese dai comandi nipponici per alimentare la resistenza delle truppe a Leyte; MacArthur e Nimitz risposero con l'intensificazione delle incursioni aeree e, infine, con una serie di sbarchi nella baia di Ormoc protetti dall'aviazione imbarcata, culminati con la cattura della citt\u00e0 e il collasso della guarnigione giapponese.\nLa Marina imperiale giapponese aveva patito le perdite pi\u00f9 pesanti fino ad allora sofferte. Il fallimento dell'intera operazione signific\u00f2 l'inevitabile perdita delle Filippine, che a sua volta provoc\u00f2 un disastro strategico per il Giappone, che venne tagliato fuori dai territori del Sud-est asiatico: essi procuravano risorse vitali alla macchina bellica nipponica, in particolare erano ricchi di petrolio, di cui abbisognavano le forze aeronavali; il problema era che serviva una vera e propria arteria marittima per portare le risorse necessarie alla guerra in Giappone, dove si trovavano i cantieri navali e le fabbriche d'armi. Perdute le Filippine, le petroliere e le navi mercantili furono ancor pi\u00f9 falcidiate dai sommergibili e dai velivoli statunitensi. Infine la perdita di Leyte favor\u00ec la pianificazione globale statunitense che, cos\u00ec, pot\u00e9 cominciare lo studio dell'invasione delle isole Ry\u016bky\u016b per il 1945.\nLe grandi unit\u00e0 da battaglia della Marina imperiale, sopravvissute alla battaglia e al rientro in porto, non ebbero quasi pi\u00f9 parte nella guerra e per lo pi\u00f9 languirono nelle loro basi. L'unica operazione di superficie di una qualche rilevanza, intrapresa in seguito, fu la disastrosa sortita dell'aprile 1945 (operazione Ten-Go) attuata in risposta agli sbarchi su Okinawa; si concluse con l'affondamento della \"Yamato\", dell'incrociatore leggero \"Yahagi\" e di quattro cacciatorpediniere, distrutti dai gruppi imbarcati statunitensi molto a nord dell'isola.\nJ.F.C. Fuller, nel suo libro \"Le battaglie decisive del mondo occidentale\", scrive a proposito delle conseguenze della battaglia del Golfo di Leyte:\nCommemorazioni.\nLa US Navy ha dedicato alla battaglia la portaerei della classe Essex e l'incrociatore lanciamissili , della classe Ticonderoga. Anche il diciannovesimo episodio della serie statunitense \"Victory At Sea\" del 1952 \u00e8 stato dedicato alla battaglia. Nel corso del sessantesimo anniversario dello scontro, il presidente delle Filippine Gloria Macapagal-Arroyo ha commemorato lo scontro presso il memoriale che celebra lo sbarco del generale MacArthur sulle coste dell'isola."}
{"id": "1813806", "revid": "729019", "url": "https://it.wikipedia.org/wiki?curid=1813806", "title": "Potenza di combattimento", "text": "Con potenza di combattimento, conosciuta anche con la terminologia statunitense War Emergency Power (WEP), si intende una sovra produzione di potenza dovuta ad una particolare configurazione usata, per brevi periodi, in alcuni motori aeronautici a pistoni durante la seconda guerra mondiale. Tali impostazioni costringevano il motore a funzionare oltre ai parametri di dimensionamento e sicurezza del progetto originale pertanto diminuivano sensibilmente gli intervalli di manutenzione degli stessi arrivando al cedimento prematuro delle componenti meccaniche interne.\nL'utilizzo era quindi limitato a certe particolari condizioni come la necessit\u00e0 di un decollo rapido e per disimpegnarsi in caso di combattimento aereo.\nIl termine WEP era originariamente indicato per uno specifico meccanismo progettato ed utilizzato nei motori statunitensi ma successivamente venne adottato per indicare gli apparati simili adottati dalle altre aziende di produzione estere ed alla fine divent\u00f2 sinonimo della potenza extra ottenibile, chiamata potenza di combattimento.\nUn'analoga evoluzione motoristica, pur in termini molto meno distruttivi, si deve all'adozione del postbruciatore nei turbogetto di uso militare."}
{"id": "1813809", "revid": "767487", "url": "https://it.wikipedia.org/wiki?curid=1813809", "title": "Accoppiamento (elettrotecnica)", "text": "In elettrotecnica, l'accoppiamento consiste nel trasferimento di energia elettrica da un sistema ad un altro. Tale trasferimento pu\u00f2 essere desiderato o no, nel secondo caso si parla di \"effetti parassiti\".\nPu\u00f2 essere ottenuto mediante:\nAccoppiamento elettromeccanico ().\nDati un circuito elettrico e un sistema meccanico, questi diconsi accoppiati elettromeccanicamente, se sono in grado di scambiarsi energia tra loro. Le reciproche azioni (elettromagnetiche, elettrodinamiche, piezoelettriche, magnetostrittive, ecc.) sono in genere reversibili.\nAccoppiamento elettronico ().\nSi ha quando tra due circuiti elettrici, esclusa ogni altra forma di accoppiamento, il trasferimento di energia dall'uno all'altro avviene tramite una valvola termoionica o un transistor comune ai due, come ad esempio in un oscillatore elettronico o in un amplificatore di segnali elettrici."}
{"id": "1813830", "revid": "119373262", "url": "https://it.wikipedia.org/wiki?curid=1813830", "title": "Mallgoth", "text": "MallGoth \u00e8 lo slang della subcultura goth. Si tratta di un insieme di termini slang usati dai membri della comunit\u00e0 per indicare i loro particolari interessi, o il tipo di goth trib\u00f9 a cui appartengono, come per esempio i 'Perky Goth' o i 'Cybergoth'. \nRiferimenti di tipo sarcastico ai goths il cui look non incontra l'approvazione degli altri o che sono nuovi alla scena sono comuni, cos\u00ec come lo sono i riferimenti agli artisti musicali che influenzano i singoli individui goth. Alcuni termini mostrano spesso sense of humour e sono presentati in modo sbrigativo.\nLa sottocultura goth, essendo stata in circolazione dalla fine anni settanta inizio anni ottanta, ha avuto del tempo per sviluppare il proprio linguaggio. Nuove mode e tendenze attraggono termini slang per descriverle.\nVariazioni geografiche.\nVariazioni regionali includono \"mallgoth\", un termine americano per indicare i goth alla moda, meno comune in Inghilterra o Australia dove il termine \"shopping centre\" o \"high street\" sostituisce \"mall\" nel linguaggio colloquiale ordinario."}
{"id": "1813833", "revid": "671029", "url": "https://it.wikipedia.org/wiki?curid=1813833", "title": "Clermont Universit\u00e9 Club", "text": "Il Clermont Universit\u00e9 Club \u00e8 stato una societ\u00e0 di pallacanestro femminile di Clermont-Ferrand. Faceva parte della societ\u00e0 polisportiva fondata nel 1921 da studenti locali.\n\"Les demoiselles de Clermont\" (in francese, \"le signorine di Clermont\") hanno dominato la scena cestistica francese ed europea negli anni settanta. Hanno vinto tredici campionati francesi di \"Nationale\" e \"Nationale 1A\" e sono arrivate cinque volte in finale di Coppa dei Campioni, perdendo sempre contro la Daugawa Riga.\nLa societ\u00e0, che giocava alla Maison des Sports, \u00e8 stata fondata nel 1964 ed \u00e8 fallita nel 1985."}
{"id": "1813834", "revid": "827882", "url": "https://it.wikipedia.org/wiki?curid=1813834", "title": "Nel regno delle fiabe", "text": "Nel regno delle fiabe (\"Faerie Tale Theatre\") \u00e8 una serie televisiva in live action per bambini creata dall'attrice Shelley Duvall, che occup\u00f2 gli schermi americani dal 1982 al 1987, e che aveva come scopo raccontare, mediante i suoi episodi, fiabe popolari. Shelley Duvall \u00e8 sempre presente negli episodi come narratrice, presentatrice e come produttore esecutivo del programma, ed occasionalmente interpreta dei personaggi. La serie fu seguita da un sequel pi\u00f9 corto chiamato \"Tall Tales &amp; Legends\" che seguiva lo stesso format ma si focalizzava nelle storie folk americane. Entrambe le serie vedono la partecipazione di noti attori (Robert Carradine, Christopher Reeve, Jennifer Beals, Anjelica Huston, Susan Sarandon ecc.) e registi (Tim Burton, Francis Ford Coppola, ecc.).\nEpisodi.\nOgni episodio si apre con l'introduzione della stessa Shelley Duvall ed il suo benvenuto alla visione dello show, dopo il quale fornisce una breve introduzione alla storia che seguir\u00e0.\nMolti episodi vedono la presenza di fondali e scenografie ispirate ai lavori di famosi pittori o illustratori americani, come Maxfield Parrish, Norman Rockwell, Arthur Rackham, Gustav Klimt, Kay Nielsen e Harry Clarke.\nIn Italia la serie \u00e8 stata trasmessa a partire dal 6 gennaio 1990 ogni fine settimana su Rai 1. \u00c8 stata in seguito replicata nel 1991 e nel 1992, sempre in orario mattutino. Nessuna delle trasmissioni ha mantenuto l'ordine cronologico originale degli episodi.\nProduzione.\nIdeazione.\nShelley Duvall, ideatrice della serie, ebbe l'idea di una raccolta di fiabe live action per la televisione durante la lavorazione del film \"Popeye - Braccio di Ferro\" di Robert Altman, nel quale interpretava Olivia Oyl al fianco di Robin Williams nel ruolo di Braccio di Ferro. Durante le pause sul set, Shelley era solita leggere dei grandi volumi di fiabe che si era portata dietro da casa. Un giorno, mentre leggeva la storia de \"Il principe ranocchio\" dei fratelli Grimm, pens\u00f2 che Robin Williams sarebbe stato un perfetto ranocchio. Williams, sorpreso ma contento all'idea propostagli da Shelley, le sugger\u00ec di dare lei stessa vita al progetto come produttrice, oltre che attrice. \"Il principe ranocchio\" divenne cos\u00ec il primo episodio della serie, e vedeva la partecipazione oltre che di Williams anche di Teri Garr e Ren\u00e9 Auberjonois.\nTrasmesso sulla rete via cavo Showtime l'11 settembre 1982, \"Il principe ranocchio\" fu subito un successo di pubblico e critica, confermando l'idea iniziale della Duvall di voler creare uno show adatto sia ai bambini che agli adulti.\nCast.\nMolte star del grande o piccolo schermo vollero subito far parte del successo della serie, per divertimento o per far piacere ai proprio figli o nipoti. Joan Collins, Billy Crystal, Vanessa Redgrave, Helen Mirren, Melissa Gilbert, Liza Minnelli, Lee Remick, Leonard Nimoy Mick Jagger, Tatum O'Neal, Christopher Lee si calarono di volta in volta nei panni di maghi, regine, principesse o animali parlanti, dando vita ad una serie di indimenticabili interpretazioni.\nRiprese.\nL'ultimo giorno di riprese di ogni singola storia, Shelley Duvall girava insieme alla sua co-produttrice Bridget Terry le proprie introduzioni, utilizzando il set originale dell'episodio prima che venisse smantellato. Guardando in camera, Shelley iniziava salutando il pubblico con un cordiale \"Salve, sono Shelley Duvall\", per poi illustrare il tema della fiaba e concludere con una piccola morale. "}
{"id": "1813835", "revid": "156341", "url": "https://it.wikipedia.org/wiki?curid=1813835", "title": "Clermont UC", "text": ""}
{"id": "1813836", "revid": "1573940", "url": "https://it.wikipedia.org/wiki?curid=1813836", "title": "Kakemutra", "text": "Biografia.\nQuesto sovrano, come molti altri della stessa dinastia, \u00e8 conosciuto solamente attraverso il Canone Reale"}
{"id": "1813838", "revid": "15756", "url": "https://it.wikipedia.org/wiki?curid=1813838", "title": "Chiesa di Sant'Eufemia (Venezia)", "text": "La chiesa di Sant'Eufemia, \u00e8 un edificio religioso della citt\u00e0 di Venezia sull'isola della Giudecca.\nStoria.\nLa chiesa di Sant'Eufemia fu costruita nel IX secolo in stile veneto-bizantino.\nSub\u00ec numerosi restauri, ultimo un intervento settecentesco che ha modificato sensibilmente la facciata e l'interno dove sono stati applicati stucchi sia nella navata centrale che nelle volte del soffitto.\nNella cappella di Sant'Anna \u00e8 venerato il corpo della beata Giuliana di Collalto, che nel XIII secolo fu badessa del vicino monastero dei Santi Biagio e Cataldo.\nDescrizione.\nIl fianco destro, affacciato sul canale della Giudecca presenta un portico con colonne in stile dorico recuperate nel 1593 dalla ristrutturazione della vicina chiesa dei Santi Biagio e Cataldo. All'interno del portico, in una nicchia, si trova un'immagine di \"Santo Vescovo\" di stile gotico, mentre sulla testa, in una lunetta trilobata, \u00e8 presente una \"Crocifissione e donatori\" in stile bizantineggiante e risalente al XIV secolo.\nL'interno mantiene la pianta basilicale a tre navate dell'edificio originario, di cui rimangono anche le colonne coi relativi capitelli. Gli stucchi alle pareti della navata centrale e sulla volta del soffitto risalgono invece al restauro settecentesco, cos\u00ec come le pale d'altare \"Ges\u00f9 fra i Dottori\" di Francesco Cappella e la \"Visitazione della Vergine\" di Giambattista Canal, opera del 1771. Era presente anche una terza pala, raffigurante \"La nascita di Cristo e l'Adorazione dei Magi\", di Jacopo Marieschi, spostata in altro sito.\nIl soffitto, affrescato sempre dal Canal in stile tiepolesco, racconta episodi della vita di Sant'Eufemia: il \"Battesimo della Santa\" sul soffitto della navata sinistra, \"Sant'Eufemia in gloria\" nella navata centrale e \"Episodio della vita della Santa\" nella navata destra.\nVa sicuramente segnalato il gruppo scultoreo di Gianmaria Morlaiter (marmo, sec. XVIII) con \"La Vergine col Cristo sulle ginocchia\" sull'ultimo altare della navata sinistra. Nel primo altare della navata destra \u00e8 presente la parte centrale di un trittico \"San Rocco e l'angelo\" completato da una lunetta con la \"Vergine col Putto\" di Bartolomeo Vivarini che riporta in firma l'anno 1480. Nel presbiterio infine c'\u00e8 un dipinto raffigurante \"La cena di Cristo\" firmato da Alvise Benfatto Dal Friso, della scuola del Veronese."}
{"id": "1813840", "revid": "729019", "url": "https://it.wikipedia.org/wiki?curid=1813840", "title": "Geert Adriaans Boomgaard", "text": "Biografia.\nBoomgaard nacque nel 1788 a Groninga, nella Repubblica delle Sette Province Unite. Suo padre Adriaan Jacobs era capitano di una nave e varie fonti riferiscono che questa fu anche la professione di Geert. Dopo l'occupazione napoleonica della Repubblica Batava e la trasformazione nel Regno dei Paesi Bassi nel 1806, prest\u00f2 servizio nella Grande Armata di Napoleone fino al 1815. Il 4 marzo 1818 spos\u00f2 in prime nozze Stijntje Bus; rimasto vedovo, contrasse il 17 marzo 1831 un secondo matrimonio con Grietje Abels Jonker. Per la partecipazione alle Guerre Napoleoniche venne onorato della Medaglia di Sant'Elena.\nPrimo supercentenario.\nEccettuato il controverso Thomas Peters, \u00e8 il primo supercentenario ufficialmente riconosciuto, come risulta anche dall'atto di morte."}
{"id": "1813841", "revid": "628767", "url": "https://it.wikipedia.org/wiki?curid=1813841", "title": "Petros", "text": "Petros (2020 - in ucraino \"\u041f\u0435\u0442\u0440\u043e\u0441\") \u00e8 una delle pi\u00f9 alte vette della catena montuosa di \u010cornohora (nei Carpazi), si trova al nord-ovest della fine della catena tra i monti Sheshul e Hoverla nell'Oblast' della Transcarpazia.\nToponimo.\nLa montagna \u00e8 chiamata dai rumeni \"petr\u00f3s\" (pietra), i quali le conferirono la denominazione attuale. Se ne deduce dunque l'assenza di un'affinit\u00e0 con il santo Pietro.\nDescrizione.\n\u00c8 composta da arenite e coperto perlopi\u00f9 da vegetazione subalpina, ovvero cespugli di mirtilli, ginepri (in particolare quello siberiano), rododendri e abetaie (fino all'altezza dei 1530-1600 metri). I pendii occidentali e orientali sono ripidi e presentano vari punti rocciosi, mentre i pendii settentrionali e nord-orientali, altrettanto vertiginosi, mostrano delle cenge rocciose. D'inverno risultano abbastanza comuni le valanghe. \nTurismo.\nLe colline del sud, particolarmente interessanti da un punto di vista paesaggistico e apprezzate per via della presenza di sentieri escursionistici, rappresentano una meta turistica conosciuta a livello locale."}
{"id": "1813842", "revid": "198277", "url": "https://it.wikipedia.org/wiki?curid=1813842", "title": "Cesare Fiorio", "text": "Biografia.\nLaureato in scienze politiche, \u00e8 stato per venticinque anni uno dei personaggi decisivi nel rendere i rally una specialit\u00e0 professionistica. Nel 1961 vinse come pilota un titolo italiano di velocit\u00e0 di categoria GT (classe 1150 cc) pilotando una Lancia Appia Zagato.\nNel 1963 fond\u00f2 l'HF (High Fidelity), cio\u00e8 il reparto corse della casa torinese, che cominci\u00f2 cos\u00ec a essere una protagonista fissa dei grandi rally internazionali. Nei vari ruoli di direttore sportivo Lancia e Fiat, e poi di responsabile dell'intera attivit\u00e0 sportiva di Fiat Auto, vinse 18 titoli mondiali: nello specifico 10 mondiali rally costruttori di cui sette con Lancia (1972, 1974, 1975, 1976, 1983, 1987, 1988) e tre con la FIAT (1977, 1978, 1980), ottenendo anche 5 titoli riservati ai piloti (Sandro Munari su Lancia nel 1977, Markku Al\u00e9n su FIAT nel 1978, Walter R\u00f6hrl su FIAT nel 1980, Juha Kankkunen su Lancia nel 1987 e Miki Biasion su Lancia nel 1988); inoltre ha ottenuto 3 titoli marche con Lancia nel mondiale \"endurance\" nelle stagioni 1979, 1981 e 1982.\nIl legame instaurato in questo periodo con la famiglia Agnelli e il mondo Fiat lo port\u00f2 inoltre sul finire degli anni 1980 a entrare nel consiglio di amministrazione della squadra di calcio della .\nFu direttore sportivo della in Formula 1 dal 1989 all'inizio del 1991, periodo in cui ottenne 25 podi e 9 vittorie su 36 GP, di cui 3 nel 1989 e 6 nel 1990, quando con Alain Prost la Scuderia sfior\u00f2 il titolo piloti che mancava dalla stagione . Dopo le prime quattro gare del campionato lasci\u00f2 Maranello per sopravvenuti dissidi con l'ambiente. Abbandonata per alcuni anni la F1, vi torn\u00f2 nel 1994 con la , ottenendo nello stesso anno un doppio podio a Hockenheim con Olivier Panis ed \u00c9ric Bernard. Pass\u00f2 poi alla rimanendovi fino all'inizio della stagione , quando il team italiano si ritir\u00f2 dalla competizione. Nello stesso anno torn\u00f2 quindi alla Ligier, rimanendovi anche nel 1997 con la ridenominazione della squadra in . A fine 1998 si trasfer\u00ec poi alla , rimanendovi fino alla met\u00e0 del 2000 e contribuendo a lanciare la carriera del promettente Fernando Alonso.\nSi distinse anche come pilota di motonautica, diventando due volte campione del mondo e sei volte campione europeo, vincendo in tutto 31 Gran Premi. Nel 1992, con il motoscafo Destriero, port\u00f2 a termine la pi\u00f9 veloce traversata atlantica da ponente verso levante compiuta da un'unit\u00e0 navigante non indirizzata a usi commerciali, attraversando l'Oceano Atlantico in 58 ore, 34 minuti e 50 secondi: tale record, che non venne ritenuto meritevole dello Hales Trophy, entr\u00f2 comunque nel Guinness dei primati e rimane da allora imbattuto.\nDopo il ritiro collabor\u00f2 come opinionista per la F1 con la Rai e con TELE+, e si dedic\u00f2 alla gestione di una masseria a Ceglie Messapica. \u00c8 padre di Alex, anche lui pilota di rally e poi dirigente sportivo, di Giorgia, dapprima attrice e cantante e poi fotografa, e di Cristiano, manager di Fiat Chrysler Automobiles e poi di Stellantis."}
{"id": "1813843", "revid": "767487", "url": "https://it.wikipedia.org/wiki?curid=1813843", "title": "Puerto de La Luz", "text": "Il Puerto de la Luz \u00e8 il porto commerciale e turistico di Las Palmas de Gran Canaria (Spagna), \u00e8 uno dei pi\u00f9 importanti dell'intera Spagna."}
{"id": "1813844", "revid": "2034231", "url": "https://it.wikipedia.org/wiki?curid=1813844", "title": "Bradley M. Kuhn", "text": " Egli \u00e8 anche un attivista a favore del software libero negli Stati Uniti d'America. Kuhn \u00e8 attualmente il Direttore \"FLOSS Community Liaison and Technology\" del Software Freedom Law Center (SFLC) e presidente del Software Freedom Conservancy. In precedenza ha lavorato come Direttore Esecutivo per la Free Software Foundation (FSF) dal 2001 fino al marzo del 2005.\nPrimi anni.\nKuhn frequent\u00f2 la Loyola Blakefield, iniziano con la loro scuola media nel settembre del 1985. Si \u00e8 diplomanto nel giugno del 1991.\nNel settembre del 1991, Kuhn si iscrisse al Loyola College in Maryland e si \u00e8 laureato nel maggio del 1995 con summa cum laude come Dottore in \"Computer Science\" ed \u00e8 stato premiato con la James D. Rozics medal per i suoi risultati nel campo della \"Computer Science\" ed \u00e8 diventato membro del Phi Beta Kappa. Mentre si stava laureando, ha disegnato un laboratorio di computer studentesco sulla Distribuzione Linux SLS. Il suo maestro mentre si stava laureando \u00e8 stato David Binkley.\nNel settembre 1995, inizi\u00f2 a laurearsi in \"Computer Science\" alla University of Delaware ma lasci\u00f2 il programma appena dopo il primo semestre. Durante gli anni '90, Kuhn lavor\u00f2 nell'area dell sviluppo software e amministrazione di sistema, presso varie compagnie, come la Lucent Technologies e Westinghouse.\nLaurea.\nKuhn ritorn\u00f2 all'universit\u00e0 nel settembre 1997 nel programma di \"Computer Science\" all'University of Cincinnati. Il suo maestro durante la laurea fu John Franco.\nLa tesi di Kuhn si focalizzava sulla interoperabilit\u00e0 dinamica dei linguaggi del software libero, utilizzando un port di Perl per la Java Virtual Machine come esempio. Larry Wall fece parte del comitato della tesi di Kuhn.\nKuhn fu assunto per insegnare AP \"Computer Science\" al Walnut Hills High School per gli anni accademici 1998-1999.\nKuhn \u00e8 stato un volontario della Free Software Foundation quando era all'universit\u00e0 ed \u00e8 stato assunto come assistente part time di Richard Stallman nel gennaio del 2000.\nKuhn \u00e8 stato anche uno dei primi e attivi membri del \"Cincinnati Linux User Group\" in questo periodo.\nCarriera Non-profit.\nKuhn \u00e8 stato assunto per lavorare a tempo pieno per la FSF nel tardo 2000 ed \u00e8 stato promosso a Direttore Esecutivo nel marzo 2001. Kuhn lanci\u00f2 la \"FSF's Associate Membership campaign\" (campagna per associarsi come membri alla FSF) e formalizz\u00f2 i suoi sforzi per applicare la GNU General Public License (GPL) nei \"GPL Compliance Labs\". Kuhn lasci\u00f2 la FSF nel marzo 2005 per aiutare Eben Moglen e Daniel Ravicher fondando il Software Freedom Law Center.\nKuhn attualmente lavora come CTO del Software Freedom Law Center, e come presidente di un'associazione affiliata, il Software Freedom Conservancy."}
{"id": "1813848", "revid": "767487", "url": "https://it.wikipedia.org/wiki?curid=1813848", "title": "Bak\u0131rk\u00f6y", "text": "Bak\u0131rk\u00f6y \u00e8 un distretto e un comune soggetto al comune metropolitano di Istanbul. \u00c8 situato nella parte europea della citt\u00e0, affacciato sul mar di Marmara.\nStoria.\nDurante il periodo bizantino era una localit\u00e0 posta fuori dalle mura di Bisanzio ed era detta \"\u1f1d\u03b2\u03b4\u03bf\u03bc\u03bf\u03bd\", \"Hebdomon\", cio\u00e8 \"settimo\", con riferimento alle sette miglia che la separavano da Bisanzio. Durante il periodo romano vennero costruiti due importanti palazzi, entrambi posizionati in riva al mare: uno dall'imperatore Valente e un altro da Giustiniano.\nDurante il periodo ottomano la localit\u00e0 prese il nome greco di \"Makrohori\" (letteralmente \"villaggio grande\"), adattato in turco in \"Makrik\u00f6y\". Il toponimo storico \u00e8 stato sostituito nel 1925 con \"Bak\u0131rk\u00f6y\" (\"Villaggio di Rame\"), nel corso dell'opera di eliminazione dei toponimi di origine non turca promosso dal regime repubblicano.\nQuartieri.\nBak\u0131rk\u00f6y si divide in 15 quartieri (in turco \"mahaller\"): Atak\u00f6y, Bas\u0131nk\u00f6y, Cevizlik, Kartaltepe, Osmaniye, Sak\u0131za\u011fac\u0131, \u015eenlikk\u00f6y, Yenimahalle, Ye\u015filk\u00f6y, Ye\u015filyurt, Zeytinlik e Zuhuratbaba.\nSotto il profilo storico \u00e8 importante Ye\u015filk\u00f6y, fino al 1926 \"Ayastefanos\", dal greco \"\u0386\u03b3\u03b9\u03bf\u03c2 \u03a3\u03c4\u03ad\u03c6\u03b1\u03bd\u03bf\u03c2\", localit\u00e0 nella quale venne firmata la pace di Santo Stefano.\nInfrastrutture e trasporti.\nA Ye\u015filk\u00f6y si trova l'aeroporto di Istanbul-Atat\u00fcrk, un tempo principale aeroporto della Turchia. Bak\u0131rk\u00f6y ha una stazione lungo la linea di metropolitana Marmaray fra Gebze e Halkal\u0131."}
{"id": "1813849", "revid": "439868", "url": "https://it.wikipedia.org/wiki?curid=1813849", "title": "Scuola elementare Alda Costa", "text": "La scuola elementare \"Alda Costa\" \u00e8 un edificio di origine novecentesca che si trova a Ferrara in via Gaetano Previati al numero civico 31.\nStoria.\nL'edificio \u00e8 stato progettato dall'ingegnere del Comune Carlo Savonuzzi ed \u00e8 stato costruito fra il 1932 e il 1933 sull'area dove sorgeva sino a pochi anni prima l'ospedale cittadino, trasferito nel 1927 nella nuova sede in corso della Giovecca dove \u00e8 rimasto fino al 2012. \nLa costruzione, con le vicine strutture del museo di storia naturale, del conservatorio Girolamo Frescobaldi e del complesso Boldini, fa parte di un'opera urbanistica importante nell'ambito dell'Addizione Novecentista che contribu\u00ec a riqualificare un'area in parte degradata.\nVenne inizialmente intitolata ad Umberto I di Savoia e successivamente, dopo il secondo conflitto mondiale, dedicata alla maestra antifascista e dirigente scolastica Alda Costa.\nDescrizione.\nL'edificio \u00e8 un esempio di razionalismo italiano, tipico del periodo nel quale venne costruito. La struttura \u00e8 in laterizio con impiego del cotto e con numerosi inserti realizzati in pietra grigia e cemento. L'aspetto \u00e8 monumentale e con molte finestre.\nL'elemento caratterizzante \u00e8 la torre alta circa 37 metri che si inserisce in modo armonico nella facciata. "}
{"id": "1813850", "revid": "1573940", "url": "https://it.wikipedia.org/wiki?curid=1813850", "title": "Neferibra (XIV dinastia)", "text": "Biografia.\nQuesto sovrano, come molti altri della stessa dinastia, \u00e8 conosciuto solamente attraverso il Canone Reale"}
{"id": "1813856", "revid": "61051", "url": "https://it.wikipedia.org/wiki?curid=1813856", "title": "Tamara, figlia della steppa", "text": ""}
{"id": "1813858", "revid": "1186766", "url": "https://it.wikipedia.org/wiki?curid=1813858", "title": "I...ra", "text": "Biografia.\nQuesto sovrano, come molti altri della stessa dinastia, \u00e8 conosciuto solamente attraverso il Canone Reale"}
{"id": "1813859", "revid": "533647", "url": "https://it.wikipedia.org/wiki?curid=1813859", "title": "Wikipedia in latino", "text": "Wikipedia in latino (spesso abbreviata in la.wikipedia o la.wiki, in lingua originale Vicip\u00e6dia Latina o semplicemente Vicip\u00e6dia) \u00e8 l'edizione dell'enciclopedia Wikipedia in lingua latina.\nLe pagine sono solo in latino, ma le discussioni si possono trovare anche in altre lingue. Da notare che il nome dell'enciclopedia \u00e8 scritto \"Vicip\u00e6dia\", ma non vengono utilizzati i segni \"\u00c6\" ed \"\u0152\". Originariamente riguardava soltanto argomenti storici, ma dal 2006 ha iniziato a parlare di argomenti attuali come la tecnologia o la cultura popolare.\nStatistiche.\nLa Wikipedia in latino ha voci, pagine, utenti registrati di cui attivi, amministratori e una di (al ).\n\u00c8 la 61\u00aa Wikipedia per numero di voci e, come \"profondit\u00e0\", \u00e8 la 56\u00aa fra quelle con pi\u00f9 di 100.000 voci (al 29 settembre 2021).\nPronuncia.\n\"Vicip\u00e6dia\" pu\u00f2 essere pronunciata in due modi: // (secondo la pronuncia restituta) o // (secondo la pronuncia ecclesiastica)."}
{"id": "1813863", "revid": "74801", "url": "https://it.wikipedia.org/wiki?curid=1813863", "title": "Carl Sofus Lumholtz", "text": "Biografia.\nDopo la laurea in teologia nel 1876 dall'Universit\u00e0 di Christiania, ora l'Universit\u00e0 di Oslo (1876), dal 1880 al 1884 viaggi\u00f2 in Australia per conto dell'Universit\u00e0 di Oslo; in particolare, nel biennio 1882-1883 trascorse dieci mesi fra gli indigeni della regione Herbert-Burdekin nel Queensland settentrionale. Il libro risultante, \"Nel paese dei cannibali\" del 1890, \u00e8 considerato la migliore indagine etnografica sugli aborigeni del Queensland settentrionale. Mentre gli autori precedenti si limitavano a indagare solo sugli aspetti esteriori ed estetici delle culture non europee, Lumholtz si interessava per la prima volta anche alle relazioni sociali e al ruolo delle donne nelle culture primitive.\nNel 1890 Lumholtz si rec\u00f2 in Messico, assieme all'antropologo e botanico svedese Carl Vilhelm Hartman. Rimase in Messico circa venti anni, fino al 1910 e condusse numerose spedizioni finanziate dal Museo americano di storia naturale. Un resoconto di queste spedizioni fu l'opera \"Unknown Mexico\" pubblicata in due volumi nel 1902, in cui vennero descritti i popoli del Messico nordoccidentale, inclusi i Cora, i Tepehu\u00e1n, i Pima Bajo e specialmente i Tarahumara, presso i quali visse per pi\u00f9 di un anno. Lumholtz fu uno dei primi a descrivere la cultura delle tombe a pozzo, le culture tarasche, cos\u00ec come la flora e la fauna della regione della Sierra Madre settentrionale chiamata la \"Gran Chichimeca\".\nLumholtz fu uno dei fondatori dell'Explorers Club, un'organizzazione costituita nel 1905 con lo scopo di promuovere l'esplorazione e la ricerca scientifica sul campo\nNegli anni 1914-1915 Lumholtz fu in India e dal 1915 a 1917 segu\u00ec in Borneo, nel corso della sua ultima spedizione. Mor\u00ec Saranac Lake, un piccolo villaggio dello stato di New York.\nIl suo nome nel 1994 \u00e8 stato dato:"}
{"id": "1813865", "revid": "1186766", "url": "https://it.wikipedia.org/wiki?curid=1813865", "title": "Kha...ra", "text": "Biografia.\nQuesto sovrano, come molti altri della stessa dinastia, \u00e8 conosciuto solamente attraverso il Canone Reale."}
{"id": "1813867", "revid": "228587", "url": "https://it.wikipedia.org/wiki?curid=1813867", "title": "Daedroth", "text": ""}
{"id": "1813869", "revid": "129019", "url": "https://it.wikipedia.org/wiki?curid=1813869", "title": "Auditorio Alfredo Kraus", "text": "L'Auditorio Alfredo Kraus \u00e8 un auditorium dedicato al tenore spagnolo che si trova a Las Palmas de Gran Canaria. \nProgettato da \u00d3scar Tusquets, fu costruito tra il 1993 e il 1997 con l'idea di erigere un faro a protezione della playa de Las Canteras. Nella sua sala principale si apre un'enorme finestra che d\u00e0 la possibilit\u00e0 di vedere l'Atlantico mentre si assiste ad un concerto.\nNell'auditorium Alfredo Kraus si celebra annualmente il \"Festival Internazionale del Cinema di Las Palmas de Gran Canaria\" e il \"Festival di Musica delle Canarie\". \u00c8 inoltre sede della \"Orchestra Filarmonica di Gran Canaria\" e del \"Gran Canaria Ballet\".\nCollegamenti esterni.\nAuditorio Alfredo Kraus"}
{"id": "1813872", "revid": "287204", "url": "https://it.wikipedia.org/wiki?curid=1813872", "title": "Juan Alvarez de Lorenzana", "text": ""}
{"id": "1813878", "revid": "34928", "url": "https://it.wikipedia.org/wiki?curid=1813878", "title": "Rivoluzione algerina", "text": ""}
{"id": "1813880", "revid": "123068271", "url": "https://it.wikipedia.org/wiki?curid=1813880", "title": "Malagrotta", "text": "Malagrotta \u00e8 una tenuta situata nella riserva naturale statale Litorale Romano, situata in zona Z. XLV Castel di Guido, nel territorio del Municipio Roma XII (ex Municipio Roma XVI) di Roma Capitale. Rientra nella zona urbanistica 16F Pantano di Grano.\nStoria.\nIl toponimo della zona deriverebbe dal latino \"Mola Rupta\" (\"mola rotta\"), nome originato della mola presente sul vicino rio Galeria che si ruppe, tramandando cos\u00ec ai posteri l'attuale toponimo. La prima menzione di \"Mola Rupta\" risale al 955, in merito alla cessione di una parte della tenuta da parte di una certa Costanza nobildonna romana; nel 1242 in una bolla di papa Innocenzo IV \u00e8 menzionato un \"castrum Molaruptae\", dove erano presenti due chiese, Santa Maria e Sant'Apollinare; nel 1299 papa Bonifacio VIII conferm\u00f2 il casale come possesso dei monaci benedettini di San Gregorio al Celio in Roma. Nel XIX secolo Malagrotta faceva parte della tenuta di Castel di Guido, di propriet\u00e0 dei principi Borghese, ed ospitava un casale, un granaio, una chiesa ed un fontanile.\nUna leggenda popolare vuole che il toponimo tragga invece origine da una grotta nella quale abitava un minaccioso drago, contro il quale il Papa indisse una crociata a cui parteciparono i principali baroni romani: questa storia fiabesca \u00e8 stata narrata dal poeta romanesco Augusto Sindici nel sonetto \"Malagrotta\" dell'opera \"XIV leggende della campagna romana\":\nLa discarica.\nLa localit\u00e0 \u00e8 nota per la presenza della discarica di Roma e di parte della sua provincia, che secondo alcuni \u00e8 la pi\u00f9 grande d'Europa : 240 ettari, tra le 4500 e le 5000 tonnellate di rifiuti scaricati ogni giorno, 330 tonnellate di fanghi e scarti di discarica prodotti ogni anno: a Malagrotta, che \u00e8 di propriet\u00e0 dell'imprenditore Manlio Cerroni di Pisoniano, arrivano anche i rifiuti speciali degli aeroporti di Ciampino e Fiumicino."}
{"id": "1813881", "revid": "74801", "url": "https://it.wikipedia.org/wiki?curid=1813881", "title": "Aakara", "text": "Biografia.\nQuesto sovrano, come molti altri della stessa dinastia, \u00e8 conosciuto solamente attraverso il Canone Reale."}
{"id": "1813882", "revid": "15756", "url": "https://it.wikipedia.org/wiki?curid=1813882", "title": "Augusto Zucchi", "text": "Biografia.\nNato a Varazze nel 1946, si diploma come attore alla scuola del Teatro Stabile di Genova con Luigi Squarzina nel 1968 e nel 1971 si diploma come regista all'Accademia nazionale d'arte drammatica. Ha diretto e interpretato numerosi spettacoli tratti da testi classici e contemporanei collaborando con cooperative, compagnie e teatri stabili. \u00c8 autore di numerosi testi teatrali, il pi\u00f9 celebre \"La memoria e l'oblio\". Ha fondato insieme al critico e scrittore Italo Moscati una compagnia teatrale che si \u00e8 occupata per alcuni anni di teatro di impegno civile. Dal 1979 al 1981 \u00e8 stato, con Alessandro Fersen, condirettore dello Stabile di Bolzano e ha collaborato con lo Stabile di Roma. Nel 1982 ha vinto il premio IDI per la regia dello spettacolo teatrale \"Terroristi\".\nNel 1987 ha organizzato in collaborazione con l'Ente teatrale italiano il \"Progetto Dramma Italia\": una rassegna di teatro italiano contemporaneo. Ha scritto numerosissimi soggetti e sceneggiature per il cinema e la televisione. Tra queste la pi\u00f9 famosa, scritta in collaborazione con Carlo Lizzani, \u00e8 quella di \"Caro Gorbaciov\" (1988), film interpretato da Harvey Keitel presentato al Festival di Venezia e vincitore del Premio Senato. Dirige vari film per RaiDue come \"Camera\" e \"La specialit\u00e0 della casa\" e vari documentari per RaiTre come \"L'albero dei poveri\", \"La terra dello spirito\", \"Oscar Hammerstein\" e \"Giovanni Soldini: navigatore solitario\". Ha anche diretto la seconda stagione di \"Distretto di polizia\" per Mediaset.\nHa diretto alcune trasmissioni radiofoniche di Maurizio Costanzo e realizzato numerose produzioni con Radio Due e Radio Tre.\nLe sue prime apparizioni come attore risalgono al 1986 ne \"Il caso Moro\" di Giuseppe Ferrara, e, nel 1987, in \"La monaca di Monza\".\nNegli anni seguenti compare anche in serie televisive come \"Il maresciallo Rocca\", \"Il bello delle donne\", \"Don Matteo\" e \"Crimini\".\nDal 1992 \u00e8 direttore artistico con Paola Maffioletti di una societ\u00e0 di produzioni teatrali cine-televisive: Auroville, sovvenzionata dal Dipartimento dello Spettacolo, per la quale ha prodotto e continua a produrre spettacoli teatrali e ad organizzare festival di spettacoli di prosa e musicali.\nDiventa pi\u00f9 conosciuto grazie alle comparse nei film di Aldo, Giovanni e Giacomo in \"Tre uomini e una gamba\" (1997) nei panni del \"professorone\", \"Cos\u00ec \u00e8 la vita\" (1998) nei panni del commissario di polizia e in \"Chiedimi se sono felice\" (2000) dove \u00e8 capocommesso dei grandi magazzini, parti nelle quali intima al personaggio di turno di \"stare zitto\", diventato un vero e proprio tormentone.\nNel 2005 \u00e8 tra gli interpreti della miniserie televisiva \"Callas e Onassis\". Nel 2007 interpreta la parte di impresario teatrale ne \"I Cesaroni 2\". Nella serie italiana \"Rex\" interpreta il Dott. Gori, capo della polizia.\nNel 2009 dirige il film \"La voce,\" con protagonista Rocco Papaleo.\nNel 2013 prende parte al film \"Sole a catinelle\" di Gennaro Nunziante con Checco Zalone. Nello stesso anno \u00e8 tra gli interpreti del film per la televisione diretto da Pupi Avati e realizzato da Rai Fiction \"Il bambino cattivo\", e del film \"Pasolini, la verit\u00e0 nascosta\", regia di Federico Bruno.\nNel 2014 \u00e8 al cinema con \"Fratelli Unici\", regia di Alessio Maria Federici e nel 2018 nel cast del primo film de Il Terzo Segreto di Satira \"Si muore tutti democristiani\".\nNel 2017 gira il film francese \"L\u2019apparizione\", regia di Xavier Giannoli e la serie tv \"Suburra\", diretta da Michele Placido.\nHa insegnato recitazione e regia per diversi anni in una scuola di recitazione da lui fondata presso il teatro Agor\u00e0 di Roma."}
{"id": "1813883", "revid": "599", "url": "https://it.wikipedia.org/wiki?curid=1813883", "title": "Guillaume Fran\u00e7ois Antoine, Marchese de l'H\u00f4pital", "text": ""}
{"id": "1813888", "revid": "1186766", "url": "https://it.wikipedia.org/wiki?curid=1813888", "title": "Semen...ra", "text": "Biografia.\nQuesto sovrano, come molti altri della stessa dinastia, \u00e8 conosciuto solamente attraverso il Canone Reale"}
{"id": "1813895", "revid": "1186766", "url": "https://it.wikipedia.org/wiki?curid=1813895", "title": "Djed...ra", "text": "Biografia.\nQuesto sovrano, come molti altri della stessa dinastia, \u00e8 conosciuto solamente attraverso il Canone Reale\nIl nome di questo sovrano \u00e8 l'ultimo della colonna 8 del Canone Reale. La colonna seguente (9) inizia con sei nomi andati del tutto perduti."}
{"id": "1813900", "revid": "339392", "url": "https://it.wikipedia.org/wiki?curid=1813900", "title": "Qua la zampa Doggie", "text": ""}
{"id": "1813901", "revid": "15756", "url": "https://it.wikipedia.org/wiki?curid=1813901", "title": "God Hand", "text": " \u00e8 un videogioco d'azione sviluppato da Clover Studio e pubblicato da Capcom nel 2006 per PlayStation 2. Il titolo \u00e8 stato distribuito per PlayStation 3 tramite PlayStation Network.\nL'ambientazione del picchiaduro a scorrimento possiede diverse sfumature, passando dallo stile western a quello post-apocalittico fino ad arrivare ad ambientazioni in stile \"veneziano\" o da Luna Park.\nTrama.\nIl protagonista del gioco \u00e8 Gene, un ragazzo che casualmente si \u00e8 trovato in mano il grande potere del \"Godhand\" (dall'inglese mano di Dio) con cui sconfigger\u00e0 una serie di nemici fino ad arrivare al cosiddetto \"boss finale\". Sar\u00e0 costretto ad affrontare una congrega di demoni, capeggiati dai Quattro Devas, che vuole impadronirsi del meraviglioso potere del God Hand. La leggenda narra che il God Hand riusc\u00ec ad annientare Angra, un angelo caduto che tronfio del suo orgoglio venne esiliato a vivere come Re dei Demoni, e che per rancore tent\u00f2 di distruggere il genere umano.\nModalit\u00e0 di gioco.\nLa trama \u00e8 solamente un mero pretesto che fa da sfondo a quello che veramente \u00e8 \"God Hand\": una guerra tra demoni a suon di pugni. I personaggi sono carismatici e trasudano stile poich\u00e9 sono caratterizzati nei minimi particolari. L'atmosfera d\u00e0 l'idea di una parodia del famoso fumetto \"Hokuto No Ken\". Il ruolo cardine del capolavoro della Clover Studio risiede nella possibilit\u00e0 di personalizzare a proprio piacimento il set di attacchi del nostro protagonista. \u00c8 infatti possibile assegnare gli attacchi a ogni tasto del controller conferendo cos\u00ec la capacit\u00e0 al giocatore di creare le sue combo adattandole al proprio stile di gioco. Molti attacchi hanno effetti extra come quello di poter stordire gli avversari o spezzare la loro guardia e sar\u00e0 perci\u00f2 fondamentale scegliere bene quali tecniche assegnare per potersi giostrare in modo efficace con i diversi nemici che si andranno a combattere. Le mosse a disposizione sono molte e possono essere sbloccate e acquistate progredendo nel gioco e investendo il denaro ottenuto nel corso della partita.\nUn'altra componente interessante \u00e8 rappresentata dalla funzione della levetta analogica destra con la quale \u00e8 possibile eseguire una serie di schivate che se eseguite con la giusta tempistica ci permetteranno di evitare la maggior parte dei colpi dei nemici. Questa funzione si lega ad un'altra interessante meccanica del gioco poich\u00e9 \u00e8 proprio grazie alle nostre schivate che si andr\u00e0 a determinare la difficolt\u00e0 della partita; un cursore nella parte bassa dello schermo si andr\u00e0 a riempire man mano che riusciremo ad eseguire schivate e a mettere a segno i nostri colpi. Quando l'indicatore si riempir\u00e0 completamente il gioco passer\u00e0 a un livello di difficolt\u00e0 superiore fino a un massimo di 4 livelli, il che ovviamente si tradurr\u00e0 con nemici sempre pi\u00f9 veloci e agguerriti. Allo stesso modo ogni volta che si subir\u00e0 danno lo stesso cursore si svuoter\u00e0 diminuendo cos\u00ec la difficolt\u00e0 del gioco. Questa semplice ma geniale meccanica permette non solo di regolare la difficolt\u00e0 del gioco in tempo reale, ma permette anche di ricompensare l'abilit\u00e0 dei giocatori che riceveranno un premio di fine livello in base alla media di difficolt\u00e0 che si \u00e8 riuscita a mantenere per il corso della partita.\nGrazie al potere del Godhand il giocatore ha inoltre due capacit\u00e0 speciali da sfruttare nei momenti di massima tensione:\nPersonaggi e Clover Studio.\nIl protagonista \u00e8 Gene, un giovane svogliato e pigro, in cerca di donne e qualcosa da bere ma che sa farsi avanti quando c'\u00e8 da combattere affinch\u00e9 possa trionfare il bene\u2026e per poter tornare in fretta alle sue dormite. Ma i personaggi che compaiono in gioco sono tanti e ognuno con una propria personalit\u00e0 altisonante e bizzarra. Tutto ci\u00f2 fa s\u00ec che il videogiocatore si immerga completamente nel mondo di God Hand creato dalla mente degli sviluppatori di Clover Studio che hanno regalato ai videogiocatori moltissime altre perle da antologia del videogioco: la serie di Viewtiful Joe, \u014ckami. Purtroppo in Europa questi lavori non sono stati sempre apprezzati e quindi le vendite sono state limitate, ma i pochi che hanno saputo veramente apprezzare questo gioco lo considerano un vero capolavoro.\nAccoglienza.\nLa rivista \"Play Generation\" diede al gioco un punteggio di 89/100, trovandolo un titolo con otto livelli, extra a volont\u00e0, umorismo e un sistema di combattimento pressoch\u00e9 perfetto."}
{"id": "1813906", "revid": "1934238", "url": "https://it.wikipedia.org/wiki?curid=1813906", "title": "Miriam Bannister", "text": "Biografia.\nMiriam Voisey nacque a Sidmouth il 19 marzo 1817 e venne battezzata poco dopo a Salcombe Regis, nel Devon, nell'allora Regno Unito di Gran Bretagna e Irlanda, da John ed Hester Voisey. Nel 1850, a trentatr\u00e9 anni, spos\u00f2 a Londra John Bodman Bannister (o Banister). Pochi anni dopo, nel 1854, si trasfer\u00ec con il marito negli Stati Uniti, a Saint Louis, nel Missouri; qui nacquero le due figlie, Rose (n.1855) e Bertha (n.1858). Pi\u00f9 tardi vennero alla luce Ferd ed Edward, i figli maschi. Successivamente il marito pens\u00f2 di cercare fortuna in Australia, ma la donna si rifiut\u00f2. Rimase vedova nel 1878.\nA Saint Louis fece parte della Chiesa di San Filippo Apostolo. In vecchiaia ebbe la vista debilitata dalla cataratta, essendo perci\u00f2 non in grado di leggere.\nNei suoi ultimi anni fu molto frequentemente intervistata dalle agenzie di stampa locali e nazionali. \u00abLa generazione di oggi non \u00e8 sbagliata, \u00e8 solo diversa\u00bb, dichiar\u00f2 nel 1925, \u00abed \u00e8 cos\u00ec in tutto il mondo\u00bb. Attribu\u00ec la propria longevit\u00e0 e buona salute a \u00abcibi sani, astenersi dal mangiare troppo e evitare di preoccuparsi\u00bb. Quando mor\u00ec, il 9 aprile 1928, nella sua casa di Saint Louis, nel Missouri, aveva . Non fu mai la persona pi\u00f9 longeva verificata degli Stati Uniti a causa di Delina Filkins, nata nel 1815 e deceduta pochi mesi dopo Miriam a 113 anni. Poco prima della sua morte, il re Giorgio V del Regno Unito si congratul\u00f2 con lei, definendola la \"Britannica pi\u00f9 longeva\"."}
{"id": "1813907", "revid": "276695", "url": "https://it.wikipedia.org/wiki?curid=1813907", "title": "Summa cum laude", "text": ""}
{"id": "1813909", "revid": "484362", "url": "https://it.wikipedia.org/wiki?curid=1813909", "title": "Aubrey Beauclerk, VI duca di St. Albans", "text": "Biografia.\nEra il figlio di Aubrey Beauclerk, V duca di St. Albans, e di sua moglie, Lady Catherine Ponsonby, figlia di William Ponsonby, II conte di Bessborough. Suo padre era il figlio maggiore sopravvissuto di Vere Beauclerk, I barone Vere, a sua volta terzo figlio di Charles Beauclerk, I duca di St Albans.\nCarriera.\nEntr\u00f2 nelle guardie a piedi nel 1781 e fu nominato capitano del 34\u00ba reggimento di fanteria il 30 luglio 1783 e tenente colonnello nel 1789. Il 16 febbraio 1788 entr\u00f2 a far parte del Brooks's Club, l'esclusivo club per gentiluomini, dove suonava whist.\nSubito dopo il primo matrimonio venne avvicinato da William Fitzwilliam, IV conte Fitzwilliam per diventare un candidato per il collegio elettorale di Kingston-upon-Hull. Beauclerk si sentiva incapace di farsi avanti senza il sostegno di Sir Henry Etherington, zio di sua moglie ed ex tutore, che era in sintonia con Walter Spencer Stanhope. Dopo essersi avvicinato senza successo a Francis Ferrand Foljambe, Fitzwilliam port\u00f2 avanti Beauclerk poco prima delle elezioni generali del 1790 ed Etherington fu convinto a dare il suo sostegno. Con il sostegno di Fitzwilliam, Beauclerk fu in grado di forzare il ritiro di Stanhope e Beauclerk fu eletto.\nHa rappresentato il collegio elettorale di Kingston upon Hull dal 1790 al 1796.\nDopo la morte di suo padre il 9 febbraio 1802, Aubrey divenne duca di St Albans, conte di Burford, barone Heddington e barone Vere di Hanworth.\nMatrimoni.\nPrimo Matrimonio.\nSpos\u00f2, il 9 luglio 1788, Jane Moses (1766-18 agosto 1800), figlia di John Moses. Ebbero una figlia:\nSecondo Matrimonio.\nSpos\u00f2, il 15 agosto 1802, Lady Louisa Grace Manners (1777\u201319 febbraio 1816), figlia di John Manners e Louisa Tollemache, VII contessa di Dysart. Ebbero un figlio:\nMorte.\nLord St Albans mor\u00ec il 12 agosto 1815, quattro mesi dopo la nascita del suo erede. La vedova e il figlio morirono entrambi il 19 febbraio 1816 (a casa di sua sorella, l'ex Lady Laura Manners, moglie di John Dalrymple, VII conte di Stair) e i titoli furono ereditati dal fratello minore del duca William."}
{"id": "1813911", "revid": "287204", "url": "https://it.wikipedia.org/wiki?curid=1813911", "title": "Rolls-Royce Nene", "text": "Il Rolls-Royce Nene (il \"Nene\" \u00e8 un fiume nello Northamptonshire), o Rolls-Royce RB.41, era un motore aeronautico turbogetto a compressore radiale, prodotto dalla britannica Rolls-Royce Ltd. negli anni quaranta.\nStoria del progetto.\nIl Nene \u00e8 stato il terzo turbogetto ad entrare in produzione nel Regno Unito. Il periodo intercorso tra la sua progettazione e l'avvio alla produzione, avvenuta il 27 ottobre 1944, \u00e8 stato straordinariamente breve, solamente 5 mesi.\nFu testato per la prima volta su un Avro Lancastrian, la versione passeggeri del bombardiere Avro Lancaster usato dalla Royal Air Force durante la seconda guerra mondiale. I Lancastrian erano stati acquistati dalla Rolls-Royce per utilizzarli come banco di prova per esperimenti sui motori turbogetto a compressore assiale ed uno di questi nel 1948 port\u00f2 in volo, nelle gondole motore esterne, un Nene modificato a questo scopo. Le esperienze accumulate da questo primo esperimento vennero utilizzate anche per lo sviluppo dell'Avon.\nIl Nene ebbe un discreto successo commerciale all'estero, dove venne utilizzato, prodotto anche su licenza, da velivoli di produzione straniera, mentre in patria gli preferirono l'Avon. I soli velivoli britannici che lo usarono in serie furono l'Hawker Sea Hawk ed il Supermarine Attacker.\nL'azienda statunitense Pratt &amp; Whitney acquist\u00f2 i diritti per produrlo su licenza, ridesignandolo J42, destinandolo a motorizzare diversi velivoli imbarcati sulle portaerei della U.S. Navy, in particolare i Grumman F9F Panther.\nIn seguito ad accordi commerciali e diplomatici tra il Regno Unito e l'Unione Sovietica vennero forniti a quest'ultima 25 esemplari di Nene, i quali grazie ad un'operazione di reingegnerizzazione, diedero origine un modello di produzione locale il Klimov RD-45, dal quale venne sviluppata una versione ingrandita, il Klimov VK-1, famoso per aver equipaggiato numerosi caccia sovietici a getto della prima generazione, tra tutti il celebre MiG-15.\nAnche l'Australia ed il Canada lo produssero localmente su licenza. La prima ne produsse una piccola serie per equipaggiare i de Havilland Vampire di produzione nazionale e destinati alla RAAF. Analogamente l'azienda canadese Orenda lo costru\u00ec come dotazione di 656 esemplari dell'addestratore Canadair T-33, versione autoctona dello statunitense Lockheed T-33 Shooting Star.\nBench\u00e9 sviluppato sulla versione assiale dell'originale motore progettato da Frank Whittle, il Nene usava un compressore radiale avente le palette calettate su entrambi i lati della girante per ottenere una maggiore portata e di conseguenza una maggiore spinta.\nFu durante la fase di sviluppo del Nene che la Rolls-Royce decise di utilizzare nomi al posto degli originali codici alfanumerici per denominare i propri motori, cos\u00ec che i Rover B/23 e Rover B/26 lasciarono il posto ai Welland e Derwent. Successivamente venne deciso che questi nomi erano troppo simili a quelli di bombardieri, per cui la \"R\", che significava \"Rolls\", venne posta all'inizio, precedendo l'originale \"B\" usata dalla Rover per ricordare la citt\u00e0 di Barnoldswick, sede storica dei suoi stabilimenti. La designazione \"RB\" rimane tutt'oggi nella produzione di motori.\nIl Nene, le cui prime versioni fornivano una spinta di circa 5\u00a0000 lbf (22,2 kN), pur rimanendo tecnicamente molto simile, fu in grado di raddoppiare i valori di spinta della precedente generazione di motori turbogetto. Questo avrebbe dovuto suggerire un suo utilizzo sui nuovi modelli a reazione britannici, tuttavia il successo del Gloster Meteor port\u00f2 alla decisione da parte dell'Air Ministry britannico di non investire ulteriormente sul motore della Rolls-Royce. Al contrario, il successivo turbogetto Avon venne integrato in numerosi progetti nazionali.\nIl Nene detiene inoltre il primato di essere il primo motore turbogetto ad equipaggiare un aereo di linea, un Vickers VC.1 Viking modificato, il quale vol\u00f2 per la prima volta il 6 aprile 1948."}
{"id": "1813913", "revid": "1543377", "url": "https://it.wikipedia.org/wiki?curid=1813913", "title": "Caravate", "text": "Caravate (\"Caravaa\" in dialetto varesotto, : ) \u00e8 un comune italiano di abitanti della provincia di Varese in Lombardia. Fa parte dell'Unione dei comuni del Medio Verbano. Il comune \u00e8 bagnato dal fiume Viganella.\nCentro della zona occidentale della provincia di Varese, \u00e8 collegato all'altezza di Gemonio con la Statale n. 394 Varese-Laveno.\nCaravate \u00e8 un medio centro urbano protetto dalle colline digradanti verso il lago Maggiore.\nIl centro \u00e8 collegato con le varie frazioni sparse ai piedi del San Clemente, del Picuz e del Sasso Poiano. Il paese si estende lungo le campagne bagnate dal fiume Viganella.\nConfini.\nConfina a Nord-ovest con Laveno Mombello, a Nord con Cittiglio, a Ovest con Sangiano, a Sud-Ovest con Leggiuno, a Sud con Besozzo, a Est con Gemonio.\nOrigini del nome.\nCaravate deriva dal nome celtico di persona \"Carevus\" con l'aggiunta del suffisso -\"ate\" oppure dal prelatino \"carabus\" o \"caravos\"\nche a sua volta deriva da \"karra\", pietra (da \"caravum\", mucchio di pietre) .\nAl nome Caravate viene anche attribuita origine preistorica, neolitica: il nome Caravate si dice provenga dall'antico \"Carav\u00e8\" (maceratoio di canapa) . Tale ricerca fu suffragata da ritrovamenti di fossili e indizi tali da far presupporre che la zona intorno al fiume Viganella fosse in realt\u00e0 una grossa palude, popolata da coltivatori di canapa aventi come abitazione palafitte.\nInoltre in una pergamena dell\u2019anno 712 in cui sono elencati i possedimenti in Valcuvia del monastero di San Pietro in Ciel d\u2019Oro di Pavia, sono citate diverse localit\u00e0 tra cui quella di \"Calariate\", corrispondente all'attuale \"Caravate\". \"Calariate\" compare anche tra gli antichi nomi della citt\u00e0 di \"Gallarate\" (VA) e si suppone derivi il termine latino \"glarea\", 'ghiaia', rispetto al quale mostra assordamento della consonante iniziale e epentesi di /a/ dopo /g/(*gala-rea &gt; cala-riate).\nStoria.\nLe tracce del pi\u00f9 remoto passato del paese parlano di genti celte, mentre molto pi\u00f9 vive e conservate nel tessuto di Caravate sono quelle medioevali.\nAd inizio del XX secolo, Caravate vantava alcune presenze di attivit\u00e0 artigianali ed agricole, contadini, muratori, come attestano alcuni mulini tuttora funzionanti, un torchio per olio, una segheria idraulica, una fornace a fuoco continuo e fabbriche di laterizi.\nAveva una discreta rinomanza anche il vino che veniva prodotto a Caravate in particolare quello dei vigneti del \u201cSassa\u201d e quello ricavato dalle uve del Ronco chiamato \u201cPancotto\u201d.\nIl paese \u00e8 oggi un centro molto operoso e dinamico, ove convivono industria ed agricoltura.\nMonumenti e luoghi d'interesse.\nCaravate offre esempi di architettura sacra e tradizioni rurali (rinomata la scuderia Castelverde per cavalli da corsa).\nUn paese attivo e partecipe dove sono presenti numerose associazioni sportive, socio-culturali e di solidariet\u00e0 che arricchiscono il calendario di eventi e manifestazioni.\nEconomia.\nIndustria.\nNel territorio comunale c'\u00e8 lo stabilimento dell'azienda Colacem, produttrice di cemento, mentre l'azienda INDA, accessori per bagni, ha chiuso l'attivit\u00e0."}
{"id": "1813926", "revid": "181699", "url": "https://it.wikipedia.org/wiki?curid=1813926", "title": "Demetrius Philipovitch", "text": ""}
{"id": "1813927", "revid": "36426", "url": "https://it.wikipedia.org/wiki?curid=1813927", "title": "Chiesa e Convento della Maddalena", "text": ""}
{"id": "1813929", "revid": "36426", "url": "https://it.wikipedia.org/wiki?curid=1813929", "title": "Chiesa e Convento delle Sperandie", "text": ""}
{"id": "1813932", "revid": "36426", "url": "https://it.wikipedia.org/wiki?curid=1813932", "title": "Chiesa e Convento di San Girolamo", "text": ""}
{"id": "1813935", "revid": "36426", "url": "https://it.wikipedia.org/wiki?curid=1813935", "title": "Chiesa e Convento di San Girolamo in Campansi", "text": ""}
{"id": "1813937", "revid": "21583", "url": "https://it.wikipedia.org/wiki?curid=1813937", "title": "Aubrey Beauclerk", "text": ""}
{"id": "1813938", "revid": "36426", "url": "https://it.wikipedia.org/wiki?curid=1813938", "title": "Chiesa e Convento di San Niccol\u00f2 del Carmine", "text": ""}
{"id": "1813940", "revid": "36426", "url": "https://it.wikipedia.org/wiki?curid=1813940", "title": "Chiesa e Convento di Santa Margherita in Castelvecchio", "text": ""}
{"id": "1813942", "revid": "36426", "url": "https://it.wikipedia.org/wiki?curid=1813942", "title": "Chiesa e Convento di Santa Marta", "text": ""}
{"id": "1813945", "revid": "36426", "url": "https://it.wikipedia.org/wiki?curid=1813945", "title": "Chiesa e Convento di Santa Mustiola", "text": ""}
{"id": "1813949", "revid": "767487", "url": "https://it.wikipedia.org/wiki?curid=1813949", "title": "NGC 1980", "text": "NGC 1980 \u00e8 un piccolo ma brillante ammasso aperto visibile nella costellazione di Orione.\nOsservazione.\nSi presenta come un ammasso molto brillante meno di un grado a sud della Nebulosa di Orione, costituente l'estremit\u00e0 meridionale dell'asterismo della Spada di Orione. A occhio nudo si nota senza difficolt\u00e0 la stella , che \u00e8 l'astro pi\u00f9 luminoso dell'ammasso, pi\u00f9 alcune stelle di quinta magnitudine; mediante un binocolo sono osservabili ulteriori componenti di settima magnitudine, tutte piuttosto ravvicinate fra loro, mentre con un piccolo telescopio e bassi ingrandimenti si arriva a notare fino a una trentina di stelle. All'ammasso si sovrappone una tenue nebulosit\u00e0, parte del Complesso di Orione, evidente nelle foto a lunga esposizione.\nLa sua posizione giace quasi a cavallo dell'equatore celeste; ci\u00f2 comporta che la sua osservazione sia possibile da quasi tutte le regioni della Terra, ad eccezione di pochi gradi attorno al polo nord. La sua visibilit\u00e0 \u00e8 inoltre quasi identica per le coppie di latitudini opposte, da cui si presenta quasi alla stessa altezza sull'orizzonte. Il periodo migliore per la sua osservazione nel cielo serale \u00e8 quello compreso fra ottobre e marzo.\nStoria delle osservazioni.\nNGC 1980 venne individuato per la prima volta da William Herschel nel 1786 attraverso un telescopio riflettore da 18,7\u00a0pollici; suo figlio John Herschel lo riosserv\u00f2 in seguito e lo inser\u00ec poi nel suo General Catalogue of Nebulae and Clusters col numero 1183.\nCaratteristiche.\nNGC 1980 \u00e8 un oggetto molto giovane, dominato da stelle calde e azzurre di classe spettrale O e B. Se si escludono un paio di stelle che paiono appartenere all'ammasso solo per un effetto prospettico, sovrapponendosi in realt\u00e0 ad esso, la maggior parte delle stelle di NGC\u00a01980 appartiene all'associazione OB Orion OB1, una delle associazioni OB meglio conosciute e studiate della volta celeste. Si tratta di una vastissima associazione cui appartengono almeno 10.000 stelle, poste a una distanza media di circa 420\u00a0parsec (1400 anni luce). In particolare, NGC 1980 \u00e8 una delle sottoassociazioni di Orion OB1 che, assieme ad altre (NGC 1981, NGC 1977, OMC-2, il Trapezio), fanno parte della regione della Spada di Orione. Uno studio del 2010 ha individuato in tale regione 8 sottoassociazioni principali (fra cui NGC 1980) e 100 sottoassociazioni pi\u00f9 piccole."}
{"id": "1813959", "revid": "342843", "url": "https://it.wikipedia.org/wiki?curid=1813959", "title": "William John Sullivan", "text": " Pi\u00f9 conosciuto come John Sullivan, \u00e8 un attivista per la libert\u00e0 del software, un hacker e uno scrittore. John \u00e8 attualmente un manager della Free Software Foundation, dove ha lavorato sin dal 2003. \u00c8 anche un divulgatore e un webmaster del Progetto GNU. Mantiene anche il \"Plannermode\" e i pacchetti delicious-el per l'editor di testo Emacs.\nAttivo sia nelle comunit\u00e0 dedite al software libero che alla cultura libera, Sullivan ha una laurea in filosofia e un MFA (un Master) in Scrittura e Poesia.\nFino al 2007, John \u00e8 stato il contatto principale dietro le campagne Defective by Design, BadVista e Play Ogg. Ha lavorato anche come capo-webmaster del progetto GNU, fino a luglio del 2006.\nIl suo ruolo come divulgatore per il progetto GNU.\nJohn attualmente tiene dei discorsi sui seguenti argomenti, in Inglese:"}
{"id": "1813961", "revid": "324090", "url": "https://it.wikipedia.org/wiki?curid=1813961", "title": "Up on the Lowdown", "text": "Up on the Lowdown \u00e8 un album di Chris Smither registrato nel mese di dicembre del 1994 e pubblicato l'anno successivo."}
{"id": "1813964", "revid": "74801", "url": "https://it.wikipedia.org/wiki?curid=1813964", "title": "Katherine Plunket", "text": "Esponente di una prestigiosa famiglia irlandese, quella dei baroni Plunket, fu la maggiore di 6 fratelli e sorelle. Dopo un'infanzia trascorsa in Irlanda, non si spos\u00f2, recandosi in lunghi viaggi per le capitali europee con le sorelle Frederica e Gertrude, decedute rispettivamente nel 1886 e nel 1924. Fu inoltre una prolifica illustratrice botanica, autrice di un gran numero di schizzi, oggi conservati ai Giardini Botanici Irlandesi (\"National Botanic Gardens\") di Dublino. Deceduta all'et\u00e0 di , rimane ancora oggi la persona pi\u00f9 longeva mai nata e morta in Irlanda; sino al 1970 fu inoltre la donna pi\u00f9 anziana mai vissuta nel Regno Unito.\nBiografia.\nFamiglia.\nKatherine Plunket nacque vicino a Castlebellingham, nella Contea di Louth, oggi nella Repubblica d'Irlanda ma all'epoca sotto l'ormai estinto Regno Unito di Gran Bretagna e Irlanda. Maggiore di sei fratelli, uno dei quali morto bambino, proveniva da una delle pi\u00f9 prestigiose famiglie irlandesi d'allora; era infatti nipote del barone William Plunket (1764-1854), Lord Cancelliere d'Irlanda (la pi\u00f9 alta carica giudiziaria dell'isola) dal 1830 al 1834 e poi, nuovamente, dal 1835 al 1841. Il padre, il barone Thomas Plunket (1792-1866), pastore della Chiesa d'Irlanda all'epoca della nascita di Katherine, divenne in seguito vescovo di Tuam, Killala e Achonry.\nLa madre, Louisa Jane (1804-1893), sposata al padre di Katherine a 16 anni, il 26 ottobre 1819, era la seconda figlia di Rebecca M'Clure (1764 -1853) e di John William Foster (1745-1809), parlamentare della Camera dei Comuni irlandese dal 1783 al 1790, nonch\u00e9 Alto Sceriffo di Louth (\"High Sheriff of Louth\"). Anche fra i primi e i secondi cugini c'erano tre membri dell'aristocrazia irlandese, e da parte di madre era imparentata con i conti di Clermont, appartenenti alla famiglia Fortescue. Era suo primo cugino anche David Plunket (1838-1919), 1\u00ba Barone Rathmore e politico, membro del Partito Conservatore nonch\u00e9 ministro dal 1885 al 1886; da parte di quella branca della famiglia aveva una relazione parentale con il celebre baritono Harry Plunket Greene, figlio di una sua cugina. La futura supercentenaria fu battezzata il 13 dicembre 1820 nella chiesa di Kilsaran, dov'era nata, come \"C\"atherine, anche se si firm\u00f2 come \"K\"atherine per tutta la vita.\nEredit\u00f2 dalla madre, Louisa Jane, una delle dimore ancestrali della famiglia, \"Ballymascanlon House\", e sovrintese alla manutenzione della casa e dei giardini per lunga parte della sua vita, finch\u00e9, all'et\u00e0 di 102 anni, non contrasse la bronchite, che fu il suo unico serio problema di salute.\nIllustratrice botanica.\nCon la sorella minore, Gertrude (1841-1924), viaggi\u00f2, visitando quasi tutte le capitali europee. Con un'altra sorella, Frederica (1838-1886), realizz\u00f2 -in Irlanda, Francia, Italia, Spagna e Germania- numerose rappresentazioni illustrate della botanica, includenti fiori e piante.\nI suoi lavori vennero successivamente raccolti in un volume, presentato alla Reale Accademia di Scienza per l'Irlanda (\"Royal College of Science for Ireland; RCScI\") nel 1903; anni dopo il volume fu trasferito al Museo Nazionale d'Irlanda (\"Ard-Mh\u00fasaem na h\u00c9ireann;\" \"National Museum of Ireland\"). Dal 1970 si trova ai Giardini Botanici Nazionali Irlandesi di Glasnevin, presso Dublino.\nRecord di longevit\u00e0 e morte.\nAnche se il fatto fu misconosciuto all'epoca, divenne la persona pi\u00f9 anziana del mondo alla morte di Delina Filkins, il 4 dicembre 1928, quando aveva 108 anni e 12 giorni. Oltre a diventare la persona irlandese pi\u00f9 longeva di tutti i tempi (111 anni e 327 giorni), visse pi\u00f9 di chiunque altro in Gran Bretagna fino al 1970, quando Ada Roe super\u00f2 la sua et\u00e0 di 12 giorni. Fu anche l'ultima superstite delle persone che avevano conosciuto il romanziere scozzese Walter Scott (1771-1832), che incontr\u00f2 nella dimora di suo nonno a Bray. Ella, inoltre, attribu\u00ec la propria longevit\u00e0 alla spensieratezza con cui trascorreva la vita. \nFu inclusa nel primo Guinness dei primati di sempre, pubblicato nel 1955, ed \u00e8 anche una delle poche supercentenarie dell'epoca a non essere mai risultata un falso storico, in quanto la sua et\u00e0, visto l'elevato rango sociale, \u00e8 sempre stata documentata da un notevole numero di documenti pubblici.\nMor\u00ec il 14 ottobre 1932, a poco pi\u00f9 di un mese di distanza dal suo 112\u00ba compleanno; il suo certificato di morte, rilasciato tre giorni dopo dalle autorit\u00e0 locali di Ravensdale, attribu\u00ec il suo decesso ad una sincope. Il suo necrologio fu pubblicato da quasi tutti i giornali irlandesi, e da una grossa fetta di quelli britannici, inclusi il \"The Times\" ed il \"The Morning Post\". I suoi familiari, in quell'occasione, ricevettero un telegramma di condoglianze da parte del re Giorgio V.\nVerifica dell'et\u00e0.\nGrazie alla sua appartenenza sociale, la sua nascita \u00e8 accuratamente documentata. Il primo certificato pubblico in cui risulta in vita \u00e8 quello del suo battesimo, avvenuto il 13 dicembre 1820, poche settimane dopo la sua venuta alla luce. Il secondo documento in cui \u00e8 presente \u00e8 il Censimento irlandese del 1821, in cui figura con il padre e la madre.\nGrazie ai censimenti successivi, \u00e8 stata dunque certificata la sua et\u00e0 e quella di tutti i suoi pi\u00f9 stretti familiari, cui sopravvisse."}
{"id": "1813971", "revid": "188323", "url": "https://it.wikipedia.org/wiki?curid=1813971", "title": "Lettura della candela", "text": ""}
{"id": "1813975", "revid": "124841713", "url": "https://it.wikipedia.org/wiki?curid=1813975", "title": "Amy Yasbeck", "text": "Biografia.\nNasce a Cincinnati, nell'Ohio, il 12 settembre del 1962, figlia di John Anthony Yasbeck, un macellaio statunitense di origini libanesi, e di Dorothy Louise Mary Murphy, una casalinga statunitense di origini irlandesi. Studia teatro all'Universit\u00e0 di Detroit.\nHa una figlia Stella, nata l'11 settembre del 1998, avuto dall'attore John Ritter, che sposa nel 1999. I due si erano conosciuti nei set di \"Piccola peste\" (1990) e \"Piccola peste torna a far danni\" (1991). Il marito mor\u00ec nel 2003 a causa di un attacco cardiaco causato da dissecazione aortica.\nDoppiatrici italiane.\nNelle versioni in italiano dei suoi film, Amy Yasbeck \u00e8 stata doppiata da:"}
{"id": "1813977", "revid": "439868", "url": "https://it.wikipedia.org/wiki?curid=1813977", "title": "Complesso Boldini", "text": "Il complesso Boldini, o anche sala Boldini, \u00e8 una struttura architettonica situata a Ferrara in via Previati, al civico 18.\nStoria.\nSul sito dove si trova il complesso durante il periodo degli Este venne edificato uno dei primi ospedali della citt\u00e0. L'interesse per tale progetto venne manifestato da Niccol\u00f2 III d'Este che finalmente ottenne nel 1440, con bolla pontificia di papa Eugenio IV, l'autorizzazione alla sua realizzazione. Il mandato fu affidato al vescovo Giovanni Tavelli da Tossignano che pens\u00f2 al progetto e durante la signoria di Leonello d'Este venne realizzato.\nLa zona prescelta in quel momento storico era ancora esterna alle mura cittadine, si trovava a nord della citt\u00e0 medioevale vicino all'allora \"Porta dei Leoni\", accanto al Castello Estense ed aveva spazi adatti ad ospitare una struttura di grandi dimensioni. Era presente un monastero di frati agostiniani che avevano costruito nel 1304 un oratorio dedicato a Sant'Anna ma la sua gestione incontr\u00f2 alcune difficolt\u00e0 e venne cos\u00ec deciso di trasformare quella struttura. L'ospedale fu ultimato nel 1445 e da quel momento l'area rimase senza importanti modifiche sino al XIX ed al XX secolo. In quei secoli infatti la citt\u00e0 stava crescendo e l'asse costituito da corso della Giovecca diventava sempre pi\u00f9 importante, con la costruzione di nuovi edifici, come ad esempio quello delle\nAssicurazioni Generali. Fu solo con il progetto urbanistico novecentista tuttavia che l'area venne completamente rivoluzionata, diventando il \"Quadrivio del Novecento\".\nNell'area, su progetto dell'ingegnere del Comune Carlo Savonuzzi, vennero edificati quattro edifici importanti: il museo di storia naturale, il conservatorio Girolamo Frescobaldi, la scuola elementare Alda Costa (all'inizio scuola elementare Umberto I) e il complesso Boldini. Quest'ultimo fu eretto fra il 1935 e il 1939 e intanto il Sant'Anna era gi\u00e0 stato trasferito, nel 1927, in corso della Giovecca. Il complesso dedicato al pittore ferrarese Giovanni Boldini occupa l'area che un tempo era dedicata alla sala degenza per gli uomini.\nDescrizione.\nL'architettura segue lo stile razionalista, molto utilizzato all'epoca nonch\u00e9 la corrente artistica maggiormente adottata per la costruzione di architetture moderne. Il complesso Boldini rientra nelle opere novecentesche realizzate da Carlo Savonuzzi che le si fanno riunire sotto la denominazione di Addizione Novecentista voluta dal Comune di Ferrara per dare risalto ad alcune parti della citt\u00e0 da tempo bisognose di un recupero. L'intera area, il \"Quadrivio del Novecento\", venne riedificata con particolare equilibrio ed inserita nel tessuto urbano con grande rispetto formale.\nIl complesso Boldini \u00e8 costituito da un unico corpo principale al quale si accede tramite un piccolo cortile giardino circondato da alte mura in cemento dipinte di arancione. Al suo interno trovano spazio numerosi ambienti destinati ad utilizzo pubblico come iniziative culturali, manifestazioni, proiezioni e convegni. La costruzione sorge sui resti delle grotte del Boldini ovvero le antiche cantine quattrocentesche con volte a crociera facenti parte dell'ex ospedale e utilizzate in seguito alla trasformazione architettonica come aree espositive. La sala al primo piano svolge la funzione di teatro e di cinema che nel tempo si \u00e8 caratterizzato per la programmazione d'essai. Internazionale a Ferrara ha utilizzato questo spazio per alcune sue iniziative."}
{"id": "1813978", "revid": "765341", "url": "https://it.wikipedia.org/wiki?curid=1813978", "title": "Incisione Prevedari", "text": "L'incisione Prevedari \u00e8 un'incisione su lastra di ottone, realizzata nel 1481, a Milano, da Bernardo Prevedari su disegno di Donato Bramante il cui nome \u00e8 riportato sull'incisione stessa in caratteri lapidari ().\nUn contratto del 24 ottobre 1481 documenta l'impegno dell'incisore Bernardo Prevedari a \"fabricare [...] stampam unam cum hedifitijs et figuris [...] secundum designum in papiro factum per magistrum Bramantem de Urbino...\". \nSi tratta del primo documento autobiografico di Bramante delle cui vicende prima dell'arrivo a Milano e prima di questo documento, non si posseggono dati certi.\nIl soggetto \u00e8 imprecisato; si tratta di una visione architettonica rappresentante il grandioso interno di edificio all'antica, quasi in rovina, con membrature possenti. \nL'incisione rappresenta, quasi in una sorta di manifesto, le ampie conoscenze architettoniche di Bramante, quasi un compendio delle tematiche che svilupper\u00e0 nelle successive opere lombarde. L'edificio \u00e8 inteso come rappresentazione della sua struttura formata da celle tridimensionali, la parete piana \u00e8 negata, gli archi appoggiano all'antica su pilastri e non colonne, la costruzione \u00e8 intesa come organismo \"vivente\".\nL'incisione inoltre dimostra come molti temi dell'architettura bramantesca legati al rapporto con l'antico ed alla lezione di Leon Battista Alberti, siano gi\u00e0 maturi vent'anni prima delle opere romane, come ad esempio l'uso di archi su pilastri e non su colonne."}
{"id": "1813982", "revid": "287204", "url": "https://it.wikipedia.org/wiki?curid=1813982", "title": "Iota Orionis", "text": "Iota Orionis (\u03b9 Ori / \u03b9 Orionis), conosciuta anche come Na'ir al Saif o Hatsya, \u00e8 la stella pi\u00f9 luminosa dell'asterismo della Spada di Orione, all'interno della costellazione di Orione. Si tratta in realt\u00e0 di un sistema stellare composto da quattro componenti, la cui primaria \u00e8 una massiccia e calda gigante blu.\nOsservazione.\nA sud del trio di stelle che formano la Cintura di Orione, al centro della costellazione, si possono individuare altre tre stelle disposte in senso nord-sud a formare una specie di colonna. Questo asterismo \u00e8 stato chiamato Spada di Orione. La stella pi\u00f9 a nord delle tre, 42 Orionis \u00e8 la meno luminosa, mentre quella pi\u00f9 a sud, Iota Orionis, \u00e8 quella pi\u00f9 brillante. La stella intermedia, se osservata tramite strumenti, si rivela in realt\u00e0 un ammasso aperto, nominato il Trapezio, formato da parecchie stelle molto massicce. Tale ammasso contribuisce a illuminare quella che \u00e8 una delle pi\u00f9 note e fotografate nebulose diffuse della volta celeste, la Nebulosa di Orione. Iota Orionis appare in prossimit\u00e0 del bordo meridionale di tale nebulosa, separata da essa da circa 1\u00b0.\nCon magnitudine apparente 2,77, Iota Orionis \u00e8 la settima stella in ordine di luminosit\u00e0 all'interno della costellazione. Essendo posta quasi 6\u00b0 a sud dell'equatore celeste, \u00e8 una stella dell'emisfero australe. Tuttavia la sua posizione la rende visibile da tutte le regioni popolate della Terra e da tutte le terre emerse. Essa infatti risulta invisibile solo a nord dell'84\u00ba parallelo, cio\u00e8 in prossimit\u00e0 del polo nord. D'altra parte questa vicinanza all'equatore celeste fa s\u00ec che essa sia circumpolare solo nelle regioni vicine al polo sud terrestre.\nIl periodo pi\u00f9 propizio per la sua osservazione nel cielo serale va da novembre a maggio.\nAmbiente galattico.\nIota Orionis fa parte dell'associazione OB Orion OB1, una delle associazioni OB meglio conosciute e studiate della volta celeste. Si tratta di una vastissima associazione cui appartengono almeno 10.000 stelle. Fra queste ci sono alcune stelle particolarmente massicce: si calcola che a Orion OB1 appartenevano originariamente circa 30-100 stelle con una massa maggiore di 8 M\u2609. 10-20 di queste stelle sono gi\u00e0 esplose in supernovae, dando vita ad ulteriori episodi di formazione stellare. L'associazione contiene una vastissima nube molecolare gigante, nota come complesso nebuloso molecolare di Orione, di cui la Nebulosa di Orione \u00e8 una delle strutture principali.\nOrion OB1 \u00e8 divisa in quattro sottogruppi principali. Le stelle che giacciono nella zona della Spada di Orione fanno parte di due di questi sottogruppi, l'Orion OB1c e l'Orion OB1d. Fra i sottogruppi appartenenti all'associazione, essi sono quelli che possiedono le stelle pi\u00f9 giovani e lontane da noi, poste a circa 400-420 pc dalla Terra (1300-1370 anni luce). Non \u00e8 chiaro se Orion OB1c e Orion OB1d siano due sottogruppi distinti oppure due popolazioni differenti di stelle che si sono formate dalla stessa nube di gas in periodi diversi. Tale nube, parte del complesso molecolare di Orione, \u00e8 chiamata Orion A e costituisce la parte pi\u00f9 cospicua e interessante dal punto di vista astronomico del complesso stesso.\nSia come sia, la regione della Spada di Orione \u00e8 in ogni caso divisa in associazioni minori, frutto dei processi di formazione stellare che hanno interessato Orion\u00a0OB1 negli ultimi milioni di anni. Uno studio del 2010 ha individuato 8 sottoassociazioni principali e 100 sottoassociazioni pi\u00f9 piccole. Fra le sottoassociazioni maggiori si possono annoverare gli ammassi aperti (spesso immersi in nebulose) NGC 1981, NGC 1977, OMC-2, il Trapezio e NGC 1980. Iota Orionis potrebbe fare parte di quest'ultimo ammasso. Le incertezze circa l'appartenenza di Iota Orionis a NGC 1980 derivano dalle difficolt\u00e0 del calcolo della distanza delle stelle dell'ammasso, dovute al fatto che con gli odierni strumenti il metodo della parallasse non \u00e8 pienamente affidabile quando gli spostamenti sono nell'ordine di 2-3 mas. In particolare, mentre una prima analisi dei dati trasmessi dal satellite Hipparcos aveva posto Iota Orionis alla distanza di 406 pc (circa 1320 anni luce), pienamente compatibile con l'appartenenza della stella a NGC 1980, una seconda analisi ha calcolato una parallasse di 1,40 mas, corrispondenti a 714 pc (circa 2330 anni luce). Se questa seconda analisi fosse corretta, Iota Orionis non sarebbe legata neppure all'associazione Orion OB1, ma sarebbe una stella molto pi\u00f9 lontana. Se al contrario \u00e8 valida la prima analisi, allora Iota Orionis ha una discreta probabilit\u00e0 di appartenere a NGC 1980; in particolare \u00e8 stato calcolato in uno studio del 2010 che tale probabilit\u00e0 varia dal 42% al 62%, a seconda delle misure dei moti propri delle stelle che compongono l'ammasso.\nCaratteristiche.\nIl sistema.\nIota Orionis \u00e8 un sistema multiplo di stelle dominato da una stella di grande massa, a sua volta una binaria spettroscopica. La coppia principale \u00e8 costituita da una stella gigante blu di classe spettrale O9 III e da una stella gigante o subgigante azzurra di classe spettrale B0,8 III-IV. La distanza notevole e incerta della coppia e la vicinanza fra le due componenti rende lo studio del sistema particolarmente difficile. Le prime soluzioni dell'orbita delle due componenti risalgono all'inizio del XX secolo, mentre in epoca moderna il tentativo pi\u00f9 rilevante \u00e8 quello di Stickland e colleghi (1987). Quest'ultimo team di studiosi ipotizza un periodo orbitale di 29,13376 \u00b1 0,00017 giorni, un'alta eccentricit\u00e0 dell'orbita (\"e\"=0,764 \u00b1 0,009), un argomento del pericentro di 123,7\u00b0 \u00b1 1,5\u00b0 e una inclinazione orbitale di 47\u00b0 \u00b1 5\u00b0.\nDa questi parametri Stickland e colleghi (1987) deducono una massa di 38,9 \u00b1 9,7 M\u2609 per la primaria e di 18,9 \u00b1 4,7 M\u2609 per la secondaria. Le classi spettrali fanno pensare che la primaria abbia una temperatura superficiale di circa 32.000 K e la secondaria di 21.000 K. Supponendo inoltre che Iota Orionis appartenga all'associazione Orion OB1 e che quindi sia distante circa 1300 anni luce, il sistema ha magnitudine assoluta -5,7. Poich\u00e9 la massa della primaria \u00e8 circa il doppio di quella della secondaria, questo implica che la primaria dovrebbe essere circa 16 volte pi\u00f9 luminosa della secondaria, cio\u00e8 la differenza fra le due stelle dovrebbe essere di circa 1,9 magnitudini. Si pu\u00f2 supporre, pertanto, che la magnitudine assoluta della principale sia -5,7 e quella della secondaria -3,8. Si tratta di magnitudini assolute nella banda del visibile. Se viene presa in considerazione anche la notevole quantit\u00e0 di radiazione ultravioletta emessa dalle due stelle, allora le magnitudini assolute delle due componenti diventano -8,7 e -5,8 (rispettivamente circa 260.000 e 17.800 L\u2609). Si tratta di valori molto elevati, ma in linea con quello che ci si aspetterebbe da stelle di questa massa. Dalla luminosit\u00e0 assoluta e dalla massa \u00e8 possibile dedurre il raggio delle due componenti che risulta essere 15,8 \u00b1 3,2 R\u2609 per la primaria e 9,6 \u00b1 1,9 R\u2609 per la secondaria.\nMisurazioni successive pubblicate nel 2000 hanno corretto di poco queste stime. La correzione maggiore riguarda l'argomento del pericentro, che \u00e8 stato ricalcolato essere 130,0\u00b0 \u00b1 2,1\u00b0. Ci\u00f2 ha condotto a una diversa stima delle masse delle due componenti, che sono risultate essere 23, 1 e 13,1 M\u2609. Il loro rapporto \u00e8 quindi stato corretto in circa 1,77.\nLa velocit\u00e0 di rotazione all'equatore della primaria moltiplicata per il seno dell'inclinazione dell'asse di rotazione rispetto alla nostra visuale (\"v\"eq \u00d7 \"sin\" \"i\") \u00e8 stimata essere 120 \u00b1 10\u00a0km/s, mentre per quanto riguarda la secondaria il valore stimato \u00e8 80 \u00b1 10\u00a0km/s. Ponendo che l'asse di rotazione abbia una inclinazione pari a quella orbitale (47\u00b0) e assumendo i raggi presunti, ne segue che la primaria completa una rotazione su se stessa in 4,76 giorni e la secondaria in 4,34 giorni.\nUno studio pubblicato a Marzo 2017 concernente uno studio effettuato sul sistema binario grazie al progetto BRITE ha rilevato che Iota Orionis emette un picco luminoso periodico, causato dall'interazione tra le due stelle\nInterazioni fra le due componenti.\nL'alta eccentricit\u00e0 dell'orbita porta le due componenti ad avvicinarsi al periastro fino a circa 36 R\u2609 (circa 25 milioni di km), cio\u00e8 solo 1,5 volte la somma dei raggi delle due stelle. All'afastro, invece, la distanza \u00e8 circa 270 R\u2609 (187 milioni di km).\nUna simile vicinanza al periastro fra due stelle massicce dovrebbe avere molteplici effetti quali la distorsione della forma delle due stelle e un aumento del vento stellare delle due componenti dovuto alla diminuzione della gravit\u00e0 superficiale, indotta dalla interazione gravitazionale fra i due corpi. Inoltre al periastro il flusso del vento stellare dovrebbe essere marcatamente asimmetrico e presentare una maggiore consistenza nelle parti delle due stelle pi\u00f9 vicine fra loro. Tuttavia Stickland e colleghi (1987), sebbene abbiano rilevato piccole variazioni del vento stellare, non hanno potuto osservare alcuna correlazione fra queste variazioni e il periodo orbitale.\nSi \u00e8 cercata quindi una spiegazione di questa mancanza di variabilit\u00e0. Stevens (1988) ha costruito un modello del vento stellare delle due componenti e delle loro interazioni. Secondo questo studio la primaria dovrebbe perdere a causa del proprio vento stellare 6,11 \u00d7 10\u22127 M\u2609 ogni anno, mentre la secondaria 1,79 \u00d7 10\u22128 M\u2609. La velocit\u00e0 del vento stellare delle due componenti \u00e8 molto elevata, come di solito accade per stelle di grande massa che non siano ancora diventate delle supergiganti rosse: 2007\u00a0km/s per la primaria e 2274\u00a0km/s per la secondaria. Stevens (1988) sostiene che in realt\u00e0 non \u00e8 chiaro se una qualche variazione nel vento stellare delle due componenti dovrebbe essere osservata, quando esse si avvicinano al periastro: secondo il suo modello, da un lato la porzione di superficie in cui si dovrebbe verificare un aumento del flusso del vento stellare \u00e8 piccola, sicch\u00e9 l'aumento totale del vento stellare dovrebbe aggirarsi solo intorno al 2%; dall'altro questo aumento sarebbe in parte nascosto alla nostra linea di vista dalla posizione delle due componenti: in particolare la parte della primaria interessata dall'aumento sarebbe quella nascosta alla nostra visuale.\nUn altro risultato negativo \u00e8 derivato dalla mancata osservazione di pulsazioni nella principale dovute alla interazione con la secondaria. L'interazione gravitazionale fra i due corpi al periastro dovrebbe provocare una distorsione nella superficie delle due stelle rilevabile mediante una modificazione delle velocit\u00e0 radiali, che si dovrebbe tradurre in uno spostamento verso il rosso e verso il blu nello spettro. Ma Gies e colleghi (1996) non hanno rilevato significativi spostamenti nello spettro delle stelle al periastro. Moreno &amp; Koenigsberger (1999) hanno sviluppato un modello delle interazioni fra le due componenti che prevede modificazioni molto piccole della superficie (0,018 R\u2609 per la primaria e 0,006 R\u2609 per la secondaria), che quindi dovrebbe spiegare l'assenza di significativi cambiamenti nelle velocit\u00e0 radiali.\nUn terzo risultato negativo inatteso \u00e8 derivato dall'osservazione delle due stelle ai raggi X. Lo scontro fra i venti stellari dovrebbe infatti produrli. Tuttavia Pittard e colleghi (2000) riportano che i dati provenienti dai telescopi spaziali ASCA e ROSAT non hanno rivelato consistenti differenze nel flusso dei raggi X legate al periodo orbitale. In particolare non \u00e8 stato possibile rilevare alcun cambiamento significativo fra il flusso emesso all'afastro e quello emesso al periastro.\nQuesti risultati negativi sono stati contraddetti da Gies e colleghi (1993), i quali, analizzando la linea H-alfa e quelle dell'azoto ionizzato quattro volte e del carbonio ionizzato tre volte, ritengono, seppur con qualche cautela, di avere trovato tracce della focalizzazione del vento della primaria al periastro in direzione della secondaria, e da Marchenko e colleghi (2000), i quali sostengono di avere rilevato segni della deformazione dei due astri al periastro causati dalle forze mareali.\n\u00c8 chiaro che ulteriori studi sono necessari per comprendere se ci sono forti interazioni fra le due componenti e, in caso negativo, come mai tali interazioni non si presentano, visto che esse sono di solito osservabili nelle binarie strette formate da due stelle di tipo O o da una stella di Wolf-Rayet e una stella di classe O, come Gamma Velorum.\nCattura.\nBagnuolo e colleghi (2001) hanno individuato le aree del diagramma H-R in cui si possono trovare la primaria e la secondaria. Date le masse delle due componenti hanno concluso che esse non possono essersi originate dalla stessa nube di gas e non possono avere la stessa et\u00e0. Infatti ci sono forti indicazioni che la secondaria sia gi\u00e0 uscita dalla sequenza principale, mentre la primaria non ha ancora raggiunto lo stadio di supergigante. Visto che una stella si evolve tanto pi\u00f9 velocemente quanto pi\u00f9 \u00e8 massiccia, se le due componenti avessero la stessa et\u00e0, o la secondaria dovrebbe ancora trovarsi all'interno della sequenza principale o la primaria dovrebbe essere gi\u00e0 divenuta una supergigante. Poich\u00e9 cos\u00ec non \u00e8, Bagnuolo e colleghi (2001) suppongono che l'et\u00e0 della secondaria sia il doppio di quella della primaria. In particolare la secondaria potrebbe avere 9,4 milioni di anni e la primaria 4,87 milioni di anni. L'unica spiegazione possibile \u00e8 quindi che la secondaria si sia formata indipendentemente e sia stata poi catturata dalla primaria in un secondo tempo. Bagnuolo e colleghi (2001) avanzano la suggestiva ipotesi che ci sia stato un incontro ravvicinato fra due binarie a seguito del quale \u00e8 avvenuto uno scambio di componenti fra i due sistemi. In particolare, \u00e8 stato notato che i moti propri di Iota Orionis e delle stelle fuggitive e AE Aurigae indicano che 2,5 milioni di anni fa erano abbastanza vicine per una collisione fra due binarie. Dato lo stato evolutivo di \u03bc Columbae e AE Aurigae, l'ipotesi \u00e8 che inizialmente la primaria di Iota Orionis e AE Aurigae formassero un sistema binario che ha interagito con un altro sistema binario formato dalla secondaria di Iota Orionis e da \u03bc Columbae. L'incontro ravvicinato ha comportato la cattura della secondaria di Iota Orionis da parte della primaria e ha impresso grandi accelerazioni alle altre due stelle, che si sono allontanate rapidamente dal sistema appena formato. Questa ipotesi spiegherebbe anche l'alta eccentricit\u00e0 dell'orbita del sistema di Iota Orionis. Forse i due sistemi binari originari si sono formati nell'allora nascente Trapezio.\nLe altre componenti.\nA 11 arcosecondi dalla principale \u00e8 osservabile una stella di classe B di 7\u00aa magnitudine, distante dalla primaria almeno 4000 UA (circa 600 miliardi di km) e con periodo orbitale di almeno 75.000 anni. Pi\u00f9 distante, a 50 arcosecondi dalla principale, giace una stella di sequenza principale di classe spettrale A o F di 11\u00aa magnitudine, distante almeno 20.000 UA (circa 3000 miliardi di km, cio\u00e8 pressappoco 0,3 anni luce) dalla primaria e con un periodo orbitale di almeno 700.000 anni.\nEtimologia.\nIl nome proprio \"Na'ir al Saif\" deriva dall'arabo e significa \"La brillante della spada\". Il nome \"Saiph\" (\"Spada\"), originariamente utilizzato per Iota Orionis e , viene oggi utilizzato per nominare , che non fa parte dell'asterismo della Spada di Orione.\nNell'antica Cina, Iota Orionis, assieme alla pi\u00f9 meridionale e alle stelle intermedie, veniva chiamata \"Fa\", che significa \"Uomo di mezzo\" oppure \"Punizione\". Un altro nome utilizzato era \"Tui\" o \"Jui\", che significa \"lama tagliente\"; esso probabilmente derivava dall'arabo \"Saiph\"."}
{"id": "1813983", "revid": "640469", "url": "https://it.wikipedia.org/wiki?curid=1813983", "title": "Vasilij Berezuckij", "text": "Biografia.\nHa un fratello gemello, anch'esso gioc\u00f2 nella nazionale russa e suo compagno di squadra nel CSKA Mosca, Aleksej Berezuckij.\nCaratteristiche tecniche.\nNormalmente gioca come difensore di fascia destra o centrale, ma pu\u00f2 anche essere impiegato come mediano o centrocampista laterale.\nCarriera.\nClub.\nInizia a giocare a calcio nella squadra della sua scuola a Mosca e nel 1999 inizia la carriera da professionista nell'FC Mosca. Dopo due stagioni passa al CSKA Mosca, squadra in cui gioca attualmente e con cui vince tre campionati russi, tre coppe e tre supercoppe di Russia. Esordisce in Champions League nel UEFA Champions League 2004-2005, ma con il CSKA non va oltre il primo turno e passa in Coppa UEFA 2004-2005, che vince nella finale di Lisbona contro i padroni di casa dello Sporting.\nNazionale.\nEsordisce in nazionale nel settembre del 2002 contro la e segna la sua prima rete in nazionale l'8 settembre 2007 nella partita vinta 3-0 contro la .\n\u00c8 stato convocato per il , il , nel corso dei quale ha segnato, al 92\u00ba minuto della partita d'esordio, la rete del pareggio contro l'Inghilterra, e il .\nIl 10 marzo 2017 si \u00e8 ritirato dalla nazionale, con cui ha disputato 101 partite segnando 5 reti.\nStatistiche.\nPresenze e reti nei club.\n\"Statistiche aggiornate al 3 marzo 2018.\""}
{"id": "1813984", "revid": "287204", "url": "https://it.wikipedia.org/wiki?curid=1813984", "title": "Frans Snyders", "text": "Biografia.\nSnyders nacque e mor\u00ec nella sua citt\u00e0 natale, Anversa. Nel 1593 era allievo del pittore Pieter Brueghel il Giovane e in seguito entr\u00f2 nella bottega di Hendrick van Balen, primo maestro anche di van Dyck. Snyders \u00e8 stato molto legato a van Dyck, che lo ritrasse pi\u00f9 di una volta.\nNel 1602 Snyders fu accolto membro dalla gilda dei pittori di Anversa, la Gilda di San Luca e poi divenne maestro pittore. Nel 1608 fu a Roma, per il consueto viaggio di formazione in Italia, tappa obbligatoria per i pittori di origine fiamminga. Nel 1609 si spost\u00f2 a Milano, dove fu al servizio del cardinale Federico Borromeo. Nel 1611 spos\u00f2 Margherita de Vos, sorella dei pittori Cornelis e Paul de Vos. Tra i suoi allievi ad Anversa il pi\u00f9 importante fu Jan Fyt, che oper\u00f2 nella sua bottega dal 1629.\nInizialmente Snyders si dedic\u00f2 alla pittura di fiori, piante e frutta (natura morta), ma in seguito prefer\u00ec eseguire dipinti con animali, specialmente selvaggi, e con scene di caccia. Fu uno dei primi pittori animalisti della scuola fiamminga.\nLa sua composizione \u00e8 ricca e varia, le sue pennellate vigorose, energiche, veriste ed espressive. Snyders fu un grande ammiratore delle opere di Rubens, che gli chiese di aggiungere alle sue tele elementi come fiori, frutta e animali. Allo stesso modo collabor\u00f2 con numerosi altri pittori fiamminghi, come Jacob Jordaens e Thomas Willeboirts Bosschaert.\nFu il pittore prediletto dell'arciduca Alberto d'Austria, governatore dei Paesi Bassi spagnoli, per il quale esegu\u00ec molti dei suoi capolavori. Uno di questi fu presentato a Filippo III di Spagna che, assieme al suo successore Filippo IV, commission\u00f2 a Snyders diverse tele, ora conservate a Madrid. Lavor\u00f2 anche per l'arciduca Leopoldo Guglielmo d'Austria."}
{"id": "1813986", "revid": "658312", "url": "https://it.wikipedia.org/wiki?curid=1813986", "title": "National Security Space Launch", "text": "Il programma National Security Space Launch (NSSL) \u00e8 un programma lanciato dal governo degli Stati Uniti nel 1994, finanziato principalmente dal Dipartimento della difesa, che consiste nello sviluppare almeno una famiglia di veicoli di lancio spaziali che possa soddisfare i bisogni a lungo termine dei militari e la richiesta governativa e del settore commerciale di fornire accesso affidabile e a costi ridotti all'orbita terrestre.\nFino al 2019 era chiamato \"Evolved Expendable Launch Vehicle\", che significa \"veicolo di lancio evoluto non riutilizzabile\". Il nome fu modificato per meglio rispecchiare l'evoluzione del piano, anche in virt\u00f9 del nuovo utilizzo di vettori riutilizzabili.\nStoria.\nNel 1994, il National Defense Authorization Act indic\u00f2 la necessit\u00e0 di modernizzare il piano per le capacit\u00e0 di lancio spaziale.In risposta l'U.S. Air Force avvi\u00f2 lo studio Moorman in cui identificava le opzioni e i costi per i futuri lanci spaziali. Dopo l'approvazione del National Space Transportation Policy da parte del presidente Clinton nel 1994, si defin\u00ec l'obiettivo di sviluppare una famiglia di veicoli di lancio per carichi medi e pesanti e che rimpiazzasse la maggior parte o tutti i lanciatori \u201clegacy\u201d all'epoca in uso (Delta II, Atlas II/Centaur, Titan IV, ecc.). L'architettura richiesta per il lanciatore si sarebbe basata su ogive standardizzate, veicoli con motore principale a propellente liquido, utilizzo di stadi multipli e razzi impulsori a propellente solido. Un'interfaccia standard per il carico utile fu proposta come un metodo aggiuntivo per risparmiare denaro e migliorare l'efficienza.\nGara d'appalto.\nLe prime offerte per il progetto arrivarono da quattro fra i maggiori contractor di progetti in ambito difesa: Lockheed Martin, Boeing, McDonnell Douglas, e Alliant Techsystems. Ognuna delle offerte in risposta alla gara aveva una variet\u00e0 di diversi concetti. Uno dei contractor, Boeing, inizialmente propose di riutilizzare lo Space Shuttle Main Engine (SSME), il motore principale dello Space Shuttle. McDonnell Douglas si fuse con Boeing nel 1997 e propose l'uso del proprio lanciatore Delta IV per il progetto EELV.\nBoeing e Lockheed Martin furono sovvenzionati con una somma complessiva di 100 milioni di dollari per la fase finale della gara. Entrambe le compagnie progettarono la propria proposta utilizzando un design modulare, il pi\u00f9 possibile standardizzato e minimizzando la quantit\u00e0 di equipaggiamento da utilizzare, usando sistemi gi\u00e0 provati, affidabili e semplificati. Boeing svilupp\u00f2 il Common Booster Core (CBC) che sarebbe stato il propulsore principale del lanciatore Delta IV. Lockheed Martin avrebbe fatto qualcosa di simile con il lanciatore Atlas V, chiamando il propulsore principale Common booster.\nSpionaggio industriale.\nBoeing fu trovata in possesso di documenti di propriet\u00e0 di Lockheed Martin. Per terminare la vicenda legale che ne segu\u00ec, le due compagnie giunsero all'accordo di unire le forze e costituire la joint venture United Launch Alliance. Le compagnie divideranno equamente i profitti risultanti dall'appalto."}
{"id": "1813988", "revid": "287204", "url": "https://it.wikipedia.org/wiki?curid=1813988", "title": "Paesi Bassi spagnoli", "text": "I Paesi Bassi spagnoli (in spagnolo: \"Pa\u00edses Bajos espa\u00f1oles\"; in olandese: \"Spaanse Nederlanden\"; in francese: \"Pays-Bas espagnols\") furono lo stato dei Paesi Bassi meridionali dal 1581 al 1714. \nI feudi imperiali dei Paesi Bassi borgognoni vennero ereditati dalla casa regnante austriaca tramite l'estinzione della casata di Valois-Borgogna alla morte di Maria di Borgogna nel 1482. Le Diciassette Province formavano il cuore dei Paesi Bassi asburgici che passarono agli Asburgo di Spagna dopo l'abdicazione dell'imperatore Carlo V nel 1556 e la divisione del suo immenso impero. Quando parte dei Paesi Bassi si separ\u00f2 andando a costituire l'autonoma Repubblica delle Sette Province Unite nel 1581, l'area restante rimasta sotto il governo spagnolo divenne nota appunto col nome di Paesi Bassi spagnoli e rest\u00f2 tale sino alla Guerra di successione spagnola.\nStoria.\nUn'amministrazione comune dei feudi olandesi, incentrata sul Ducato di Brabante, esisteva gi\u00e0 dall'epoca del duca borgognone Filippo il Buono che stabil\u00ec la convocazione degli Stati Generali dei Paesi Bassi nel 1437. Sua nipote Maria conferm\u00f2 i privilegi concessi in precedenza firmando nel 1477 il Gran Privilegio. Dopo che il governo venne ottenuto da suo marito, l'arciduca Massimiliano d'Austria, gli Stati insistettero perch\u00e9 i loro privilegi venissero mantenuti al contrario di quanto intendeva fare l'amministrazione imperiale nell'area e questo fatto culmin\u00f2 in una ribellione in Olanda ed in una serie di rivolte nelle Fiandre. Massimiliano riusc\u00ec ad avere la meglio col supporto di suo figlio Filippo il Bello e del duca Alberto III di Sassonia e pertanto pot\u00e9 assumere ufficialmente il governo dei Paesi Bassi asburgici nel 1493.\nCarlo V.\nFilippo cos\u00ec come suo figlio e successore Carlo V mantennero il titolo di \"Duca di Borgogna\" in riferimento alla loro eredit\u00e0 borgognona, sebbene i Paesi Bassi e la Contea di Borgogna appartenessero al Sacro Romano Impero. Gli Asburgo spesso utilizzarono il termine Borgogna per riferirsi alle loro terre ereditarie (ad esempio nella Provincia di Borgogna fondata nel 1512), sino al 1795, quando i Paesi Bassi austriaci vennero persi a favore della Francia repubblicana.\nNel 1522 l'imperatore Carlo V concluse un trattato di partizione con suo fratello minore l'arciduca Ferdinando I d'Asburgo, col quale suddivise \"de facto\" la famiglia degli Asburgo ed i suoi possedimenti in due rami, uno austriaco ed uno spagnolo. Con la Prammatica Sanzione del 1549, Carlo dichiar\u00f2 che le Diciassette Province sarebbero stato un dominio unito ed indivisibile degli Asburgo. La divisione si consum\u00f2 quando egli annunci\u00f2 la sua abdicazione e lasci\u00f2 tale territorio alla linea spagnola della sua prosapie all'unico figlio sopravvissutogli, Filippo II di Spagna, mentre suo fratello Ferdinando gli succedette come imperatore del Sacro Romano Impero. Le Diciassette Province, \"de jure\" continuarono ad essere feudi del Sacro Romano Impero, ma allo stesso tempo \"de facto\" erano governate dal ramo spagnolo degli Asburgo come parte dell'eredit\u00e0 borgognona.\nLa Guerra degli ottant'anni.\nIl dispotismo di Filippo e le sue pesanti riforme controriformistiche diedero il via alla Rivolta olandese nelle province a maggioranza calvinista dei Paesi Bassi, il che port\u00f2 poi allo scoppio della Guerra degli ottant'anni nel 1568. Nel gennaio del 1579 le sette province del nord costituirono l'Unione di Utrecht, di stampo protestante, che dichiar\u00f2 la propria indipendenza dai Paesi Bassi spagnoli formando la Repubblica delle Sette Province Unite con l'Atto di abiura. Il ramo spagnolo degli Asburgo fu in grado di mantenere il controllo solo nella restante parte cattolica dei Paesi Bassi meridionali, dopo la caduta di Anversa nel 1585. \nTempi migliori vennero nel 1598 quando i Paesi Bassi spagnoli passarono alla figlia di Filippo, Isabella Clara Eugenia, ed a suo marito Alberto d'Austria, nominati entrambi governatori dello stato. Il governo della coppia port\u00f2 ad un periodo di pace e stabilit\u00e0 tanto desiderata. Ne benefici\u00f2 l'economia locale, fatto che contribu\u00ec a sviluppare un'identit\u00e0 nazionale dei Paesi Bassi meridionali ed a consolidare l'autorit\u00e0 asburgica tramite la riconciliazione dei sentimenti anti-spagnoli diffusisi negli anni precedenti. \nNel XVII secolo Bruxelles svilupp\u00f2 una corte fiorente. Tra gli artisti che emersero alla corte degli arciduchi ricordiamo Pieter Paul Rubens. Sotto il governo di Isabella e di Alberto, i Paesi Bassi spagnoli si guadagnarono una formale indipendenza dalla Spagna, ma rimasero ufficialmente sotto la sfera di influenza della Spagna, e con la morte di Alberto nel 1621 questo controllo della Spagna si fece sentire in maniera ancora pi\u00f9 decisa anche se Isabella rimase formalmente in carica come governatrice sino alla sua morte nel 1633.\nLe fallimentari guerre condotte per cercare di ottenere i territori dei Paesi Bassi settentrionali retti da \"eretici\" portarono a perdite territoriali significative a nord, confine che pot\u00e9 consolidarsi solo con la Pace di Vestfalia del 1648. I territori persi a vantaggio della Repubblica delle Sette Province Unite ottennero uno status inferiore rispetto alle altre province e vennero indicate come \"territori delle generalit\u00e0\" (\"Generaliteitslanden\"): Zeeuws-Vlaanderen (a sud del fiume Scheldt), attuale provincia del Brabante Settentrionale, e di Maastricht (nell'attuale provincia olandese di Limburgo).\nLa conquista francese.\nIl potere della Spagna asburgica si affievol\u00ec notevolmente negli ultimi decenni del XVII secolo e di conseguenza il territorio dei Paesi Bassi venne ripetutamente invaso dalla Francia nel tentativo di acquisire maggiore influenza e territori nell'area. Col Trattato dei Pirenei del 1659 la Francia annett\u00e9 Artois e Cambrai, mentre Dunkirk venne ceduta all'Inghilterra. Con il Trattato di Aix-la-Chapelle (che pose fine alla Guerra di Devoluzione nel 1668) ed il Trattato di Nimega (che pose fine alla Guerra franco-olandese nel 1678), vennero ceduti altri territori al confine francese, tra cui le Fiandre vallone e met\u00e0 della contea di Hainaut (tra cui la citt\u00e0 di Valenciennes). Successivamente, nella Guerra delle Riunioni e nella Guerra dei Nove anni, la francia annesse ulteriori territori nella regione.\nDurante la Guerra di successione spagnola, nel 1706 i Paesi Bassi spagnoli divennero un condominio anglo-olandese per tutto il conflitto. Coi trattati di pace di Utrecht e Rastatt del 1713/14 che posero fine alla guerra, i Paesi Bassi meridionali passarono alla monarchia asburgica austriaca andando a costituire i Paesi Bassi austriaci.\nElenco dei Governatori dei Paesi Bassi Spagnoli (1581-1706).\nI Paesi Bassi del Sud vennero occupati da inglesi ed olandesi tra il 1706 ed il 1714."}
{"id": "1813995", "revid": "78149", "url": "https://it.wikipedia.org/wiki?curid=1813995", "title": "Museo di storia naturale di Ferrara", "text": ""}
{"id": "1813996", "revid": "45367", "url": "https://it.wikipedia.org/wiki?curid=1813996", "title": "Senso 45", "text": ""}
{"id": "1813997", "revid": "486946", "url": "https://it.wikipedia.org/wiki?curid=1813997", "title": "EELV", "text": ""}
{"id": "1813999", "revid": "729019", "url": "https://it.wikipedia.org/wiki?curid=1813999", "title": "John Sullivan", "text": "Biografia.\nJohn Sullivan nasce nella parrocchia di Somersworth nel 1740 da un redentorista irlandese che era diventato maestro di scuola. \u00c8 il padre ad occuparsi della sua educazione e successivamente Sullivan decide di studiare legge, diventando, nel 1764 il primo avvocato della citt\u00e0.\nDeterminato ad ottenere una certa ricchezza Sullivan non si fa scrupolo di citare in giudizio chiunque gli debba anche la pi\u00f9 piccola somma e solo dopo essersi scontrato duramente con i propri concittadini scende a pi\u00f9 miti consigli, morbidezza forse dovuta anche al progressivo aumentare del proprio patrimonio.\nNegli anni '60 del 1700 Sullivan spalleggia per l'Inghilterra spinto anche dalle sue amicizie con militari britannici, tuttavia il consenso popolare soffia altrove e nel decennio successivo passa immediatamente dalla parte dei rivoltosi finendo per essere eletto sia al primo che al secondo Continental Congress a nome del New Hampshire.\nArruolatosi nell'esercito partecipa all'assedio di Boston, nel 1776 Washington lo manda in Canada al comando delle truppe che erano sopravvissute al fallimentare attacco dell'anno prima, bench\u00e9 egli scriva che vorrebbe condurre avanti l'invasione decide di optare per una ritirata, bench\u00e9 molti critichino questa sua decisione viene comunque promosso brigadier generale nella primavera dello stesso anno.\nDurante la Battaglia di Long Island Sullivan viene catturato dagli inglesi per essere rilasciato nel dicembre del 1776 dopo essere stato latore di diverse proposte di pace da parte degli inglesi tutte sdegnosamente rifiutate dal Congresso.\nLa sua carriera di comandante prosegue, ma poche vittorie e un paio di pesanti sconfitte lo pongono definitivamente fuori dalle grazie del Congresso, tanto che nel 1779 Sullivan \u00e8 costretto a rassegnare le dimissioni.\nTornato un civile si occupa di ripristinare la propria fortuna economica e di ottenere un posto di potere nel mondo della politica. Nel 1786 viene nominato Governatore del New Hampshire, conserva la carica fino al 1788 per poi riprenderla l'anno successivo. Nel 1790 lascia il posto per divenire giudice federale per la corte del New Hampshire. Con il passare degli anni Sullivan si era avvicinato progressivamente al bere che gli causa un'ulcera che compromette seriamente la sua salute.\nMuore nel 1795 ed \u00e8 sepolto nel cimitero di famiglia."}
{"id": "1814002", "revid": "72811", "url": "https://it.wikipedia.org/wiki?curid=1814002", "title": "Digimon 02", "text": ""}
{"id": "1814004", "revid": "599013", "url": "https://it.wikipedia.org/wiki?curid=1814004", "title": "Rapha\u00eal G\u00e9miniani", "text": ""}
{"id": "1814006", "revid": "152416", "url": "https://it.wikipedia.org/wiki?curid=1814006", "title": "Associazione Calcio Lugano", "text": ""}
{"id": "1814008", "revid": "1718925", "url": "https://it.wikipedia.org/wiki?curid=1814008", "title": "Animali estinti del Nordamerica", "text": "Di seguito \u00e8 riportata una lista incompleta di specie e sottospecie animali estintisi in Nord America a partire dall'Olocene: non sono contemplate le specie animali estintisi a Guam ed alle Hawaii, facenti politicamente parti degli USA ma site geograficamente in Oceania.\nVengono elencate separatamente le estinzioni avvenute in epoca preistorica (prima del 1500 a.C.) e quelle avvenute in epoca storica (dal 1500 a.C. ai giorni nostri)."}
{"id": "1814009", "revid": "254401", "url": "https://it.wikipedia.org/wiki?curid=1814009", "title": "Isnardi", "text": "Origini e storia.\nGli Isnardi che discendevano quasi certamente dalla famiglia des Isnards del Contado Venassino svilupparono prestigio e potere politico grazie all'arricchimento dovuto alla loro attivit\u00e0 commerciale e feneratizia. Nel 1215 Bertrand Isnard fu testimone con Raimond d'Agoult e Giraud de Monteil-Adh\u00e9mar (Adh\u00e9mar de Monteil) a un atto siglato a Orange fra Guillaume de Baux e i Cavalieri Templari.\nGli Isnardi ebbero banchi a Besan\u00e7on ed in Borgogna dove nel 1266 ebbero il monopolio del prestito per 7 anni.\nIl primo Isnardi a ricoprire una carica di rilievo in Asti fu Giacomo, rettore delle Quattro Societ\u00e0 di Asti nel 1271.\nGiovanni, il titolare del banco in Borgogna divenne credendario della citt\u00e0 di Asti nel 1273. La forza economica della famiglia era tale che fu in grado di prestare all'arcivescovado di Lione 16.000 lire astesi nel 1285 e 3.000 nel 1290 con la fideussione di Amedeo V di Savoia. La famiglia prest\u00f2 anche 700 lire ad Ugo di Vienne nel 1288.\nOltre a Giacomo signore del castello di Sommariva Perno e Cossano Belbo, nello stesso periodo era presente Astegiano Isnardi proprietario di alcuni beni a Quarto d'Asti e protagonista nel 1272 della loro cessione al canonico Enrico di Murisengo.\nPer lo sposalizio della figlia Margherita di Amedeo di Savoia con il Marchese del Monferrato Giovanni I nel 1296, la maggior parte delle 20.000 lire astesi pattuite per la dote furono anticipati da Martino Guttuari.\nSulla fine del Duecento la famiglia si leg\u00f2 politicamente e socialmente a quella dei Guttuari creando il consorzio ghibellino dei De Castello. Un documento del 1298 stabil\u00ec che i membri delle due famiglie e i loro discendenti portassero tutti la comune denominazione di De Castello. In seguito al consorzio si un\u00ec anche la famiglia Turco. Il nome derivava dalla conquista del Castelvecchio, antica sede episcopale, durante le lotte civili nel 1297.\nNel castello di Mont\u00e0 d'Alba, feudo degli Isnardi, esiste un'iscrizione trascritta dal Boatteri nel II volume della sua \"Raccolta\" che narra delle leggendarie origini delle tre famiglie e della loro comune discendenza:\nTRINARIA DOMUS DE CASTELLO\nEX ISNARDO GUTTUARIO TURCHO\nFRATTRIBUS\nTER GEMINA BELLI FULMINA\nREIPUBLICAE DATURA\nASTENSI IN SOLO FELICITER AD LAUREAS\nFIGIT RADICES\nLe lotte civili e l'esilio.\nNel 1300 le tensioni cittadine tra le due fazioni degenerarono in scontri aperti e dopo una prima vittoria dei ghibellini nel 1303, la fazione guelfa dei Solaro sconfisse i De Castello nel 1304 con l'aiuto delle truppe di Filippo di Acaia\nCominci\u00f2 un periodo di esilio della famiglia che fu costretta a lasciare la citt\u00e0 e si diram\u00f2 in Piemonte.\nAlcuni membri acquistarono beni feudali a Valfenera (Asti), nel Saluzzese e Cuneese. Solamente nel 1339, i De Castello con l'aiuto di Giovanni II Paleologo Marchese del Monferrato, fecero ritorno in citt\u00e0 e cacciarono i Solaro (la cui dominazione era durata 35 anni).\nLinea di Saluzzo e Sanfr\u00e8.\nManfredo, figlio di Giacomo, espulso da Asti emigr\u00f2 a Saluzzo.\nGuglielmo nel 1308 acquist\u00f2 Sanfr\u00e8, Vicetto Isnardi fu consigliere del Marchese Tommaso II di Saluzzo, Andrea Matteo fu podest\u00e0 della citt\u00e0 nel 1360 e Luchino nel 1365.\nGiacomo Filippo Isnardi, cavaliere di Rodi, fu capitano del marchese Federico II di Saluzzo contro il Principe di Acaja.\nLinea di Caraglio.\nAlcuni Isnardi si trasferirono a Caraglio (Cuneo), dove nel 1558 Tommaso Isnardi, comandante delle guardie a piedi savoiarde ne fu investito del titolo marchionale da Carlo Emanuele I di Savoia.\nAngelo Carlo Maurizio nel XVII secolo in seguito al matrimonio con Cristina Carlotta Havart di Senantes, ingrand\u00ec i propri possedimenti acquisendo i feudi di Strevi in Italia e Ligneville, Wittel e Maimason in Francia.\nNel 1697 divenne comandante della citt\u00e0 di Nizza e nel 1707 di quella di Torino.\nIl figlio Ignazio Giovanni Battista, combatt\u00e9 nel conflitto austro-francese del 1733 come comandante del reggimento di fanteria \"La Trinit\u00e0\". Con esso si estinse la famiglia. Alla sua morte, il feudo di Caraglio fu concesso da Carlo Emanuele III di Savoia al ramo di San Marzano della famiglia Asinari.\nLe abitazioni degli Isnardi.\nLe molte linee famigliari degli Isnardi erano in Asti ubicate probabilmente nell'area compresa tra via Hope, De Amicis, Orfanotrofio, Morelli e Testa nel Rione San Silvestro.\nAncora nel XVI secolo la casa in via Morelli detta \"dei Visconti\" accanto alla chiesa di San Silvestro risultava di propriet\u00e0 del conte Isnardi di Sanfr\u00e9.\nGenealogia.\nAlbero genealogico degli Isnardi nei tratti principali\nStemma.\nL'aquila in araldica \u00e8 una figura naturale femminile.\nIspirata dall'aquila dell'impero romano, venne ripristinata da Carlo Magno e divenne il simbolo dell'impero.\nVenne adottata come simbolo da molti nobili che parteggiarono per l'imperatore; non a caso gli Isnardi, gli Alfieri, i Turco, i Guttuari, partigiani dell'imperatore l'adottarono come simbolo distintivo. \nScudo:D'argento all'aquila di nero, membrata e rostrata e coronata d'oro, col volo abbassato\nCimiero: L'aquila del campo\nMotto: BIEN. CONNOITRE. AVANT. QU'AIMER."}
{"id": "1814014", "revid": "38120", "url": "https://it.wikipedia.org/wiki?curid=1814014", "title": "Ego Trippin'", "text": "Ego Trippin' \u00e8 il nono album in studio di Snoop Dogg pubblicato nel mese di marzo 2008.\nIl disco.\nIl titolo \"Ego Trippin'\" \u00e8 stato scelto proprio perch\u00e9 inizialmente il disco non avrebbe dovuto contenere alcuna collaborazione, tuttavia lo stesso \"Snoop\" ha poi realizzato questa idea come impossibile. Infatti l'album contiene collaborazioni con artisti di fama internazionale come Charlie Wilson, DJ Quik, Raphael Saadiq, Teddy Riley, Too Short, Everlast e Pharrell.\nNell'album per la prima volta Snoop Dogg ha usufruito di autori, che gli hanno scritto la maggioranza delle canzoni nell'album.\nLe foto del disco sono state realizzate al Long Beach Polytechnic High School, la scuola superiore di \"Snoop\". L'album ha venduto 137\u00a0000 copie solo nella prima settimana e 301\u00a0226 nel mese di aprile 2008."}
{"id": "1814016", "revid": "1305772", "url": "https://it.wikipedia.org/wiki?curid=1814016", "title": "San Dionigi", "text": ""}
{"id": "1814019", "revid": "1568601", "url": "https://it.wikipedia.org/wiki?curid=1814019", "title": "Valle del Bove", "text": "La Valle del Bove \u00e8 un'ampia conca posta sul versante orientale dell'edificio vulcanico dell'Etna, all'interno dell'area protetta del Parco dell'Etna, nel territorio del comune di Zafferana Etnea (CT).\nDescrizione.\nLa formazione di tale depressione viene fatta risalire a 64.000 anni fa a causa del collasso dei centri eruttivi del \"Trifoglietto I\" e del \"Trifoglietto II\", predecessori dell'Etna. Lo sprofondamento dei due crateri form\u00f2 una caldera profonda 1 chilometro e larga 5 chilometri.\nIl cono vulcanico del monte Etna attuale si sarebbe formato a nord-ovest dell'unit\u00e0 del Trifoglietto II circa 34.000 anni fa.\nLa Valle del Bove si presenta desertica, ricoperta da colate laviche recenti (eruzione del 1991-1993 e seguenti) occupando una superficie di circa 37\u00a0km\u00b2. Il recinto craterico all'interno del quale si trova la valle si sviluppa per un perimetro di circa 18 chilometri e presenta a nord e a sud pareti dall'altezza variabile tra i 400 e i 1.000 metri. A est, invece, si apre in una spianata interrotta dal Monte Calanna che emerge isolato dalle recenti lave. Uno scosceso pendio, il \"Salto della Giumenta\", affievolito dalla colata lavica del 1991-'93, la separa dalla sottostante Val Calanna.\nNella valle sono presenti diverse dagale (porzioni di vegetazione isolata circondate da lave) e sono visibili alcuni crateri avventizi recenti come Monte Simone (eruzione del 1811-1812) e i Monti Centenari (eruzione del 1852-1853) nonch\u00e9 alcune formazioni rocciose risalenti a collassi del Trifoglietto. \nLa genesi della valle \u00e8 oggetto di studi, un grande ammasso di materiale di riporto presente nella fascia costiera del versante orientale dell\u2019Etna, chiamato \"Chiancone\", \u00e8 stato studiato per comprendere il meccanismo di formazione della valle. "}
{"id": "1814025", "revid": "647919", "url": "https://it.wikipedia.org/wiki?curid=1814025", "title": "Protocollo di Kioto", "text": ""}
{"id": "1814034", "revid": "125418006", "url": "https://it.wikipedia.org/wiki?curid=1814034", "title": "Episodi de La signora in giallo (prima stagione)", "text": "La prima stagione della serie televisiva La signora in giallo \u00e8 stata trasmessa in anteprima negli Stati Uniti d'America dalla CBS tra il 7 ottobre 1984 e il 21 aprile 1985.\nIn precedenza, il 30 settembre 1984, \u00e8 andato in onda l'episodio pilota.\nNOTE: L'episodio \"Chi ha ucciso Sherlock Holmes?\", non contenuto nell'edizione DVD italiana, \u00e8 il film TV inaugurale della serie, della durata di 90 minuti, andato in onda negli Stati Uniti il 30 settembre 1984 sul network CBS. In Italia and\u00f2 in onda per la prima volta in televisione il 1\u00ba giugno 1988 in prima serata su Rai 1, come primo episodio della serie regolare. Successivamente, per adeguarlo al palinsesto, \u00e8 stato spesso diviso in due parti.\nChi ha ucciso Sherlock Holmes? (parti 1 e 2).\nTrama.\nJessica Fletcher, supplente di inglese e scrittrice a tempo perso, \u00e8 sorpresa e un po' seccata quando suo nipote le comunica di avere consegnato un suo romanzo a un editore. Le vendite per\u00f2 vanno bene e la professoressa viene invitata a New York dal suo editore Preston Giles. Fra i due scatta immediatamente una reciproca simpatia e Preston invita Jessica a una festa in maschera nella sua villa di campagna. La serata si protrae fino a tardi e il giorno dopo uno degli ospiti viene ritrovato morto nella piscina. Qualcuno gli ha sparato e Jessica, anche per aiutare Preston, non pu\u00f2 tenere a freno la sua innata curiosit\u00e0.\nDelitto a Cabot Cove.\nTrama.\nUn violento uragano si abbatte su Cabot Cove e al porto giunge la richiesta di soccorso di uno yacht in difficolt\u00e0. Purtroppo \u00e8 impossibile prestare soccorso ai malcapitati e il mattino dopo la barca attracca. A bordo vi sono le quattro sorelle Earl, figlie di un ricco industriale. Le donne dichiarano che il padre \u00e8 stato gettato fuori bordo da una violenta ondata durante la tempesta. Avendo a che fare con una famiglia facoltosa, lo sceriffo Tupper decide di essere prudente e di attendere il ritrovamento del cadavere prima di dichiarare che si tratta di morte accidentale. Per buona misura chiede l'intervento della signora Fletcher, che ha appena accolto in casa sua un anziano signore stranamente somigliante a Stephen Earl, il presunto cadavere.\nDelitto al night.\nTrama.\nJessica si reca a San Francisco per partecipare al matrimonio di sua nipote Vicky con l'aspirante attore Howard Griffin. Purtroppo la giovane teme che il futuro marito la stia tradendo e chiede alla zia di accompagnarla nel night dove forse Howard incontra la sua amante. Una volta giunte nel locale, per\u00f2, alle due donne spetta una doppia sorpresa: il proprietario del night \u00e8 appena stato assassinato e il principale indiziato \u00e8 Howard, che si esibisce ogni sera in veste di \"chanteuse\".\nIl cadavere ball\u00f2 a mezzanotte.\nTrama.\nDopo avere scoperto alla televisione che il suo primo romanzo sta per diventare un film pieno di musica, sesso e violenza, Jessica parte alla volta di Hollywood per protestare. Il produttore Jerry Lydecker \u00e8 un uomo arrogante e ben poco disposto al dialogo, che le spiega di avere comprato i diritti del libro e che quindi Jessica non pu\u00f2 pi\u00f9 avere alcuna voce in capitolo. Quando Lydecker viene trovato assassinato, la signora Fletcher diventa uno dei principali indiziati.\nVita da cane.\nTrama.\nIl milionario Denton Langley invita Jessica Fletcher a partecipare a una battuta di caccia alla volpe in una delle sue tenute. La caccia \u00e8 appena incominciata, quando il cavallo del padrone di casa, un animale anziano e mansueto, si imbizzarrisce, disarcionandolo. Denton Langley muore sul colpo, ma c'\u00e8 chi pensa che il cavallo sia stato drogato e che quindi si tratti di un omicidio. Le sorprese continuano con la lettura del testamento. A parte alcuni lasciti, tutto il patrimonio del defunto andr\u00e0 al suo cane Teddy.\nTra amanti e assassini.\nTrama.\nRispondendo all'invito del suo vecchio amico, il preside Edmund Gerard, Jessica si reca a Seattle per tenere alcune conferenze all'universit\u00e0. Temendo di non potere far fronte a tutti i suoi impegni, assume il segretario David Tolliver, un giovane intraprendente che riesce a conquistare la sua fiducia con la grande competenza professionale e un sottile senso dell'umorismo. Quando Tolliver viene accusato di avere ucciso un'anziana signora durante un furto, Jessica decide di provarne l'innocenza.\nMorte teleguidata.\nTrama.\nDurante l'annuale picnic per i padri fondatori di Cabot Cove, un'auto priva di guidatore tenta di investire Charles Woodley, un uomo d'affari venuto a trovare l'ex dipendente Daniel O'Brien. Daniel \u00e8 un inventore che ormai si \u00e8 ritirato e si limita a sfornare strani congegni nel suo laboratorio, ma sostiene di non avere mai invitato Charles Woodley, anzi di non sopportare n\u00e9 lui, n\u00e9 il suo degno socio Dean Merrill. Charles \u00e8 all'ospedale con la gamba in trazione, quando Merrill viene investito dalla stessa auto e muore...\nIl gran mago Orazio.\nTrama.\nMentre si trova in visita presso sua nipote Carol, Jessica viene invitata all'inaugurazione di un parco di divertimenti di propriet\u00e0 del Gran Mago Orazio, al secolo Orazio Baldwin. La scrittrice non \u00e8 molto entusiasta, ma si lascia convincere da Billy e Cindy, i figli di Carol. Sul posto, Baldwin insiste per assicurarsi la presenza della scrittrice in un nuovo parco, questa volta improntato su delitti e violenza, ma Jessica rifiuta decisamente e pensa di avere chiuso per sempre il discorso con il sedicente mago. Quando per\u00f2 Orazio Baldwin viene trovato morto, apparentemente suicida in una stanza chiusa dall'interno, Jessica collabora con suo nipote Bert per dimostrare che si tratta di un omicidio.\nDelitto alla ribalta.\nTrama.\nDurante una serata a teatro due ballerini sovietici scompaiono. Jessica, che ha assistito allo spettacolo, non si sarebbe aspettata di trovare i fuggiaschi, Natalia e Alexander, sulla macchina di Leo Peterson, l'amico che l'aveva accompagnata a teatro. I ballerini vorrebbero chiedere asilo politico, ma una delle guardie della sicurezza \u00e8 stata ritrovata morta nel camerino. Natalia e Alexander non possono presentarsi all'ambasciata finch\u00e9 non sar\u00e0 provata la loro innocenza e Jessica si offre di nasconderli a Cabot Cove mentre lei collabora con il maggiore Anatole Karzoff per risolvere il caso...\nUn delitto impossibile.\nTrama.\nUna collaboratrice di Jessica attira la scrittrice al lago Tahoe per presentarle Cagliostro, un ipnotizzatore dal passato misterioso, sperando di convincerla a scrivere un libro su di lui. Jessica non \u00e8 molto interessata, ma proprio durante il suo soggiorno nell'albergo, Cagliostro viene ucciso di fronte a sette testimoni. La curiosit\u00e0 di Jessica \u00e8 stuzzicata dal fatto che tutti e sette i presenti erano ipnotizzati e pur avendo visto l'assassino non possono ricordare il delitto che si \u00e8 consumato sotto i loro occhi.\nMentire \u00e8 un'arte.\nTrama.\nIl rappresentante dello Stato del Maine al Congresso muore e Jessica Fletcher viene invitata a sostituirlo per un breve periodo, finch\u00e9 non verr\u00e0 eletto un nuovo onorevole. La scrittrice prende molto sul serio il suo nuovo incarico e si trova ben presto immersa nella frenetica vita politica della capitale. Qualcuno per\u00f2 crede che qualcosa di strano si nasconda dietro la morte del suo predecessore.\nIl morbo di Broadway.\nTrama.\nL'ex stella di Broadway, Rita Bristol, sta per tornare sul palcoscenico con una commedia musicale prodotta da suo figlio Barry. Rita \u00e8 felice di dividere la scena con la figlia Patti e tutto andrebbe per il meglio, se non fosse per l'atteggiamento burbero del regista. Nel progetto \u00e8 coinvolto un entusiasta Grady Fletcher che, appena ottenuto il lavoro, invita a New York la celebre zia per farle conoscere Rita. Una sera dopo le prove, un rapinatore attende Patti e Barry all'uscita del teatro e, preso dal panico, spara un colpo che ferisce la ragazza. Barry reagisce e lo uccide, ma Patti finisce all'ospedale in gravi condizioni. La polizia di New York liquida rapidamente il caso come una tentata rapina, ma questa facile soluzione non convince Jessica.\nDelitto a Dixieland.\nTrama.\nJessica deve registrare una puntata del programma \"Oggi New Orleans\" e ne approfitta per immergersi nella magica atmosfera della capitale del Dixieland. Il musicista Ben Coleman, durante un concerto si accascia al suolo privo di vita. A prima vista si direbbe che l'uomo sia stato colpito da infarto, ma Jessica nota alcuni particolari che ha appena inserito in un suo libro e che fanno pensare a un avvelenamento da curaro.\nCrociera con delitto.\nTrama.\nPamela Crane, \u00e8 vittima di un profondo esaurimento nervoso scatenatosi in seguito alla morte del marito. Suo padre, Marshall MacGill, pensa che per farla reagire non ci sia niente di meglio di una bella crociera, magari con sua sorella Jessica Fletcher, donna sensibile e disponibile. Pamela \u00e8 felice di trascorrere una vacanza con la sua zia preferita, ma una volta a bordo, strani avvenimenti la perseguitano, impedendole di dimenticare la morte del suo Johnny.\nOmicidio sull'isola.\nTrama.\nJessica \u00e8 invitata alla festa di compleanno di Diego Santana, un quotato pittore che vive su una splendida e remota isola del Mediterraneo con la sua famiglia. Quando Jessica arriva, l'uomo le confida di essere scampato a un attentato e ora teme per la sua vita. Purtroppo gli sforzi di Jessica e dell'Ispettore Kyle per proteggerlo sono inutili e Diego viene ritrovato sulla spiaggia, ucciso da una freccia che \u00e8 stata sparata da una balestra. Jessica e il poliziotto si uniscono per trovare il colpevole e assicurarlo alla giustizia.\nQuale dei tre?\nTrama.\nMiles \u00e8 un investigatore privato che svolge delle ricerche per conto di Jessica Fletcher. Quando l'uomo viene ucciso, la scrittrice si sente responsabile e decide di cercare il colpevole. Il socio di Miles, un uomo burbero di nome Harry McGraw, non \u00e8 felice all'idea di dover collaborare con una dilettante, ma rivela a Jessica che Archie stava lavorando a tre casi. Adesso i due devono scoprire a quale delle tre indagini pu\u00f2 essere collegato l'omicidio di Miles.\nUn omicida tra i Leopardi.\nTrama.\nJessica eredita da suo zio Cirus alcune azioni di una squadra di football americano. Da principio non \u00e8 molto interessata a questa inaspettata eredit\u00e0, ma quando gli altri azionisti le offrono ingenti somme pur di acquisire il suo misero 5%, decide di andare a vedere di persona come funziona il team dei Leopardi. Trova ad accoglierla una situazione tesa, in cui uno degli azionisti sta cercando di ottenere la maggioranza per trasferire la squadra in una citt\u00e0 pi\u00f9 grande, mentre tutti gli altri, compresa Jessica, sono contrari. Sembra che ci sia addirittura chi \u00e8 disposto a uccidere, purch\u00e9 i Leopardi rimangano nella loro citt\u00e0 d'origine.\nDelitto con dedica.\nTrama.\nMentre si trova a New York insieme al suo amico poeta Horace Lynchfield, la signora Fletcher ha modo di conoscere molti suoi colleghi scrittori, fra cui il borioso Hemsley Post che, dopo sette anni di silenzio, annuncia la prossima uscita del suo capolavoro, un libro ambientato in Vietnam. Durante la festa Post ha un'accesa discussione con Horace e, quando il giorno dopo viene ritrovato morto, l'amico di Jessica \u00e8 il primo ad essere sospettato. Horace ha trascorso la serata a ubriacarsi e non \u00e8 in grado di dire cosa ha fatto nella notte, anche se \u00e8 quasi sicuro di non avere ucciso nessuno, perci\u00f2 Jessica decide di trovare le prove che dimostreranno la sua innocenza.\nViaggio col morto.\nTrama.\nLa macchina su cui Jessica e Amos Tupper stanno viaggiando alla volta di Portland per l'annuale convegno degli sceriffi subisce un guasto. I due devono proseguire in autobus, ma a met\u00e0 strada sono costretti a un'altra sosta forzata perch\u00e9 la pioggia violenta si infiltra nel motore. I passeggeri si rifugiano in un bar, mentre l'autista tenta di riparare il guasto. Jessica torna sull'autobus a recuperare il suo libro e scopre il cadavere di uno dei passeggeri, pugnalato alla schiena con un cacciavite. L'assassino non pu\u00f2 essere che uno degli infreddoliti clienti del bar.\nClinica di lusso.\nTrama.\nJessica \u00e8 appena arrivata in aereo in Texas quando cade, slogandosi la caviglia. Viene immediatamente ricoverata in una lussuosa clinica privata e scopre ben presto che il direttore \u00e8 un uomo molto difficile, che pretende il massimo dai dottori al suo servizio e che non esita a licenziarli per la minima mancanza. Proprio durante il ricovero di Jessica il direttore della clinica viene ucciso e il tenente Jenkins chiede alla signora Fletcher di aiutarlo nelle indagini.\nDelitto all'oasi.\nTrama.\nSpedite le bozze del suo ultimo romanzo all'editore, la signora Fletcher vola in California a trovare Peggy, la sua amica dei tempi del college. L'ex marito di Peggy \u00e8 Johnny Shannon, un famoso cantante sul viale del tramonto che ai suoi esordi non disdegn\u00f2 un piccolo aiuto da parte della malavita. Insieme hanno avuto due figli, Mickey, che arrangia canzoni per conto del padre e Terry, l'eterna ribelle che cerca in ogni modo di farlo infuriare. Questa particolare famiglia abita in una villa dotata di un sistema di sicurezza praticamente infallibile, perci\u00f2 quando Johnny viene trovato morto nel suo studio, \u00e8 chiaro che l'assassino pu\u00f2 essere solo una delle persone che vi abitano.\nDoppio funerale.\nTrama.\nJessica si trova nel Wyoming per dare l'estremo saluto al suo amico Jack Carver. Dopo il funerale, parenti e amici si ritrovano nella grande casa che ormai \u00e8 propriet\u00e0 della figlia di Jack, Mary. L'avvocato di famiglia, Sam Breen, conferma ufficiosamente che, non esistendo alcun testamento, Mary \u00e8 l'unica erede di tutte le propriet\u00e0 del padre, ma uno sconosciuto, Carl Mestin, arriva all'improvviso, esibendo un testamento che lo nomina erede universale di Jack. Breen attesta l'autenticit\u00e0 del documento, ma Jessica non \u00e8 per nulla convinta che l'uomo sia quello che dice di essere: un eroe di guerra che una volta salv\u00f2 la vita a Jack.\nNOTA: Questo episodio non \u00e8 mai stato trasmesso in Italia fino al 24 giugno 2016, data in cui Rete 4 lo ha mandato in onda con doppiaggio in italiano. In precedenza usc\u00ec in Italia in DVD nel gennaio 2007 in lingua originale con i sottotitoli in italiano. Nell'episodio, la voce di Jessica non \u00e8 la stessa delle normali puntate in quanto l\u2019episodio \u00e8 stato doppiato poco dopo la morte di Alina Moradei, storica voce di Jessica, ed \u00e8 cos\u00ec stata sostituita da Vittoria Febbi. Al contrario la voce di William Windom (che interpreter\u00e0 il dr. Seth Hazlitt dalla seconda stagione) \u00e8 sempre di Bruno Alessandro."}
{"id": "1814041", "revid": "599013", "url": "https://it.wikipedia.org/wiki?curid=1814041", "title": "Xxl", "text": ""}
{"id": "1814043", "revid": "135182", "url": "https://it.wikipedia.org/wiki?curid=1814043", "title": "Problema di Sturm-Liouville", "text": ""}
{"id": "1814044", "revid": "400518", "url": "https://it.wikipedia.org/wiki?curid=1814044", "title": "Bibliografia sui Castelli Romani", "text": ""}
{"id": "1814052", "revid": "1305772", "url": "https://it.wikipedia.org/wiki?curid=1814052", "title": "Discografia di Gwen Stefani", "text": "Di seguito \u00e8 riportata la discografia di Gwen Stefani. Dall'inizio della carriera da solista, avvenuta nel 2004 in concomitanza alla pausa dai No Doubt, Gwen Stefani ha pubblicato quattro album in studio, un extended play e oltre 40 singoli e collaborazioni per la Interscope Records. da conteggiare con gli otre 25 milioni di album e 15 milioni di singoli venduti come membro dei No Doubt. "}
{"id": "1814054", "revid": "486946", "url": "https://it.wikipedia.org/wiki?curid=1814054", "title": "Vostok (PK)", "text": ""}
{"id": "1814057", "revid": "2121638", "url": "https://it.wikipedia.org/wiki?curid=1814057", "title": "IO Interactive", "text": "IO Interactive (talvolta abbreviata in IOI) \u00e8 una casa sviluppatrice di videogiochi danese fondata nel settembre 1990, indipendente ed in passato consociata a Eidos Interactive. \u00c8 famosa essenzialmente per la serie di videogiochi Hitman.\nFondata da un gruppo di sviluppatori della Reto-Moto, formata da ex dipendenti delle aziende Zyrinx e Lemon. In tutti i loro videogiochi, IO Interactive ha utilizzato il proprio motore di gioco Glacier Engine.\nNell'ottobre 2010 il sito Eurogamer ha riportato che il personale della IO Interactive era stato ridotta a 35 persone. A dichiararlo \u00e8 stato il produttore George Broussard, cofondatore della 3D Realms. Inoltre, Broussard ha dichiarato che, contemporaneamente ad i licenziamenti, sono stati annullati dei progetti."}
{"id": "1814058", "revid": "123530269", "url": "https://it.wikipedia.org/wiki?curid=1814058", "title": "Ferdinando Paolieri", "text": "Biografia.\nGiovanissimo si dedic\u00f2 alla pittura, nella scia dei macchiaioli, esponendo anche a Berlino, ma presto si volse alla scrittura, rimanendo estraneo alle mode letterarie dell'epoca, restando per istinto un poeta domestico e proseguendo sul solco tracciato da Renato Fucini, senza apportarvi le innovazioni di Giovanni Papini o di Curzio Malaparte. \nIl 31 agosto 1905 fu iniziato in Massoneria nella Loggia Lucifero di Firenze e il 13 marzo 1906 divenne \"Compagno\". Scrive per l'editore Nerbini romanzi a sfondo erotico dietro lo pseudonimo Leon Delmar, comparendo per\u00f2 come traduttore. Part\u00ec da posizioni anticlericali, poi si avvicin\u00f2 al cattolicesimo reazionario, fondando nel 1913, insieme a Federigo Tozzi e a Domenico Giuliotti, il settimanale d'ispirazione cattolica \"La Torre\", a Siena. Milit\u00f2 durante la guerra 1915-1918. \nFu l'ultimo cantore della Maremma, allora selvaggia, abitata da butteri, cacciatori, briganti. Coperta di boschi intricati e di paludi e canneti. L\u00ec e all'Isola del Giglio, all'Impruneta ambient\u00f2 le sue storie di cui sono protagonisti bracconieri, doganieri e contrabbandieri, guardiani di faro, butteri, briganti, contadini illetterati ma sapienti, ergastolani in fuga dai bagni penali delle Isole toscane (Elba, Pianosa). Il suo linguaggio \u00e8 semplice e al tempo stesso prezioso, in un italiano perfetto.\nNel poemetto \"Venere agreste\" (1908) ha cantato una sensualit\u00e0 e una sana vita campestre, a contatto con la natura.\nPer lunghi anni tenne una rubrica di lettere e di arte, sul quotidiano \"La Nazione\" di Firenze. Fu autore teatrale, anche in collaborazione con Giovacchino Forzano e librettista di operette."}
{"id": "1814059", "revid": "31269", "url": "https://it.wikipedia.org/wiki?curid=1814059", "title": "Episodi de La signora in giallo (seconda stagione)", "text": "La seconda stagione della serie televisiva La signora in giallo \u00e8 stata trasmessa in anteprima negli Stati Uniti d'America dalla CBS tra il 29 settembre 1985 e il 18 maggio 1986.\nConcorso a premi con omicidio.\nJessica riceve una lettera in cui la sua vecchia amica Antoinette Fansworth le chiede aiuto, supplicandola di raggiungerla. Subito dopo avere imbucato la lettera, la povera Antoinette viene uccisa nella sua stanza, apparentemente da un ladro di gioielli. Jessica decide che \u00e8 un suo preciso dovere trasferirsi nel lussuoso albergo ai Caraibi dove \u00e8 stato commesso l'omicidio per tentare di scoprire cosa sia successo veramente. Per evitare ogni possibile collegamento con Antoinette, Jessica si reca all'albergo assumendo l'identit\u00e0 fittizia di Maggie Canfield, una ricca ed eccentrica signora.\nLa battaglia di Cabot Cove.\nGli scavi per la costruzione del nuovo albergo sulla scogliera di Cabot Cove procedono a rilento a causa delle contestazioni e dei sit-in organizzati dagli abitanti del paese, ma nessuno avrebbe mai osato sperare che anche i due cittadini pi\u00f9 illustri prendessero parte alle dimostrazioni. Jessica Fletcher \u00e8 infatti in prima fila a difendere le splendide coste di Cabot Cove, ma i lavori si fermano definitivamente quando viene portato alla luce uno scheletro che potrebbe appartenere nientemeno che a Joshua Peabody, l'eroe di Cabot Cove durante la guerra di indipendenza.\nIl vendicatore.\nNita, nipote di Jessica Fletcher, \u00e8 una dei protagonisti della soap opera \"Vite segrete\". La produzione ha adottato un modo molto particolare per rinnovare il cast: ha creato il vendicatore, un misterioso killer che a poco a poco uccide i vecchi personaggi lasciando senza lavoro molti attori. Anche Nita, che interpreta proprio il vendicatore, non \u00e8 per niente tranquilla perch\u00e9 quando il colpevole di tutti quei delitti verr\u00e0 scoperto, finir\u00e0 in prigione e sparir\u00e0 dalle scene. Una sera, qualcuno che indossa il costume di scena del vendicatore si introduce nello studio della tirannica produttrice e la uccide. La prima a essere sospettata \u00e8 proprio Nita, ma per fortuna zia Jessica si trova a New York ed \u00e8 pronta a darle una mano.\nScuola di scandali.\nJessica si reca all'universit\u00e0 di Crenshaw per ritirare una laurea honoris causa e subito si accorge che fra i docenti regna un clima di tensione, acuito dalla presenza di Daphne Clover, scrittrice di romanzi erotici e figlia della professoressa Joselyn Clover. Le due donne si tollerano a stento e Daphne e il suo amante fanno di tutto per scandalizzare la madre e i suoi invitati. Il mattino dopo il ricevimento di benvenuto, l'amante di Daphne viene trovato morto, chiaramente assassinato. L'ispettore Griffen, che si trova di fronte al suo primo caso di omicidio, chiede aiuto alla signora Fletcher per risolvere il caso.\nFunerale a teatro.\nEmma Mac Gill \u00e8 una cugina di Jessica Fletcher che vive a Londra recitando in un piccolo teatro di avanspettacolo. La donna rifiuta decisamente di vendere il teatro e negli ultimi tempi ha subito diversi attentati alla sua vita. Quando Jessica riceve una telefonata da parte dell'avvocato di Emma che le annuncia la morte di sua cugina, si reca a Londra, dove l'aspetta una sorpresa piacevole e inaspettata.\nLo spettro della follia.\nFrancesca, carissima amica di Jessica, \u00e8 sull'orlo dell'esaurimento nervoso. \u00c8 convinta che lo spirito del suo primo marito la stia perseguitando e a nulla valgono gli sforzi di sua figlia Cheryl, del suo premuroso secondo marito Scott e del suo psichiatra per convincerla che si tratta di fantasie. Dopo una crisi nervosa pi\u00f9 grave delle precedenti, Jessica accorre per sostenerla. La presenza della scrittrice pare confortare Francesca, ma quando Scott muore in un incidente stradale, come era gi\u00e0 successo al suo primo marito, la donna perde ancora una volta il contatto con la realt\u00e0.\nIl mistero del lago.\nIn cerca di ispirazione per il romanzo \"Omicidio alla locanda\", Jessica Fletcher decide di trascorrere una settimana in un piccolo albergo sulle montagne intorno a Cabot Cove. Qui non mancano certo i personaggi per un libro. C'\u00e8 un appassionato ornitologo, una ragazza che ogni mattina corre completamente nuda per i boschi per sentirsi pi\u00f9 a contatto con la natura, una donna sposata che ama farsi corteggiare dal muscoloso tuttofare dell'albergo e una coppia che non fa altro che punzecchiarsi da mattino a sera. Un giorno Jessica viene invitata dall'ornitologo a fare una passeggiata nei boschi e assiste a un omicidio.\nCorsa truccata.\nTracy, una nipote di Jessica, ha deciso di intraprendere la carriera di fantino e la zia le fa visita per sostenerla nel giorno della sua prima corsa importante. Il cavallo montato da Tracy non \u00e8 fra i favoriti, ma inaspettatamente riesce a vincere. Subito dopo la corsa, il proprietario del cavallo viene ritrovato ucciso nelle scuderie e Tracy viene accusata dell'omicidio e di avere partecipato a una corsa truccata.\nJessica dietro le sbarre.\nLa signora Fletcher sostituisce un'amica ammalata che insegna inglese in un carcere. Quando viene trovato il corpo senza vita della dottoressa Matthews, Mary, una delle detenute viene accusata di omicidio e la situazione, gi\u00e0 molto tesa, precipita in una rivolta in piena regola. Le prigioniere per\u00f2 non sono unite fra di loro. Un gruppo vorrebbe scappare usando Jessica e la direttrice del carcere come ostaggi, ma sono molte di pi\u00f9 le ragazze che chiedono semplicemente che Mary venga discolpata e che le condizioni di vita all'interno del carcere migliorino. La signora Fletcher viene obbligata a svolgere delle indagini per fare cadere le accuse contro Mary.\nFilo della morte.\nLo sceriffo Tupper ha deciso di andare in pensione e proprio il giorno in cui deve passare il testimone a Harry Pierce, una giovane donna viene trovata fulminata nella vasca da bagno. Tutto fa pensare a un incidente e il caso viene chiuso. Poco tempo dopo, Cabot Cove viene invasa da una quantit\u00e0 di lettere anonime. Il nuovo sceriffo chiede aiuto ad Amos e a Jessica per riuscire a rimettere ordine nella citt\u00e0 che sembra impazzita.\nIl fantasma degli scavi.\nSeth si trova nel Nuovo Messico come volontario in un sito archeologico e Jessica Fletcher lo raggiunge per fare delle ricerche per un romanzo. La speranza di una tranquilla e proficua vacanza \u00e8 vana: tutte le cene vengono disturbate dalle rivendicazioni di uno \"spirito\" degli antichi abitanti del luogo. Una sera, Cynthia, moglie del finanziatore delle ricerche, esasperata, spara in aria per far cessare le grida e inaspettatamente colpisce lo spirito. Tutti i ricercatori accorrono e scoprono il cadavere di Raymond Corvo Rosso, un nativo che sostiene il diritto degli indiani a conservare tutti i reperti della zona.\nOmicidio per appuntamento.\nJessica ha dovuto recarsi a New York per incontrare il suo editore e ne approfitta per fare visita a suo nipote Grady, ancora alla perenne ricerca di un buon impiego. Nella hall dell'albergo che la ospita, Jessica incontra Elizabeth Gordon, una sua ex allieva di Cabot Cove. La ragazza \u00e8 molto gentile, ma sembra in imbarazzo. Il suo fidanzato invece \u00e8 felice di conoscere Jessica e la invita a trascorrere la serata con loro. All'ora di cena Elizabeth \u00e8 in ritardo. Preoccupati i due vanno a cercarla e la trovano priva di vita nel suo appartamento. Apparentemente \u00e8 stata uccisa da un ladro colto sul fatto, ma un suo ritratto sfigurato con un rossetto insospettisce Jessica.\nProcesso per errore.\nJessica Fletcher guida la giuria che deve decidere le sorti di Mark Reynolds, accusato di omicidio. L'uomo, reduce da un incidente stradale in cui la moglie \u00e8 stata gravemente ferita, si era recato in un bar e aveva accettato il conforto di una bella sconosciuta, seguendola a casa. Quando il marito della donna era arrivato furibondo e armato di una pistola, Reynolds lo aveva colpito con un attizzatoio. I giurati propendono quasi tutti per la legittima difesa, ma Jessica vuole ripercorrere le tappe del processo per prendere una decisione che vada al di l\u00e0 di ogni ragionevole dubbio.\nOmicidio alla locanda.\nJessica, Amos e Seth stanno facendo colazione al Joshua Peabody Inn, un nuovo locale appena inaugurato a Cabot Cove che riscuote molto successo per la sua ottima cucina. Improvvisamente una cliente accusa un malore e, mentre il dottor Hazlett la soccorre, uno alla volta, quasi tutti gli altri clienti si sentono male. A prima vista sembrerebbero casi di botulismo, ma un barattolo di marmellata scomparso insospettisce Jessica.\nMiscela esplosiva.\nAmes Caulfield e Jessica Fletcher sono costretti a fermarsi a Hooksville, un paese del profondo Sud, dove regna un'atmosfera di tensione indotta da alcuni teppisti. Quando uno dei balordi viene trovato morto, il principale indiziato \u00e8 il giovane musicista Matt Burns, figlio di una cara amica di Ames. Il lavoro dello sceriffo \u00e8 ostacolato dall'indole violenta degli abitanti che non intendono affidare Matt a una giuria, ma pretendono di linciarlo sul posto. Jessica decide di aiutare lo sceriffo Cox a scoprire il vero colpevole.\nInfarto al cianuro.\nMentre sta chiacchierando con la sua vecchia amica Carrie McKittrick, Jessica assiste a una spiacevole scenata. Il figliastro e il nipote di Carrie la accusano di voler rovinare la famiglia, visto che secondo il suo ultimo testamento tutte le sue sostanze andranno al reverendo Willie-John Fargo, un predicatore televisivo riuscito a conquistarsi la stima di milioni di persone, fra cui anche l'anziana Carrie. A seguito di questo incidente, Carrie si sente male e viene ricoverata nell'ospedale che il reverendo Fargo ha costruito con le donazioni dei suoi fedeli. Jessica si offre di restare all'ospedale ed \u00e8 cos\u00ec testimone di uno strano viavai nella stanza della sua amica. Durante la notte, Carrie muore per quello che sembra essere un infarto, ma Jessica scopre quasi subito che in realt\u00e0 le \u00e8 stato iniettato del cianuro.\nIl cadavere nell'armadio.\nIl famoso attore Richard Bennett chiede a Jessica di andare a Boston per aggiudicarsi a un'asta il diario di una nota attrice morta suicida tempo prima. Jessica scopre che non \u00e8 la sola a volere il diario che contiene probabilmente particolari piccanti della vita privata di molte persone in vista. Un uomo politico, una produttrice e la psichiatra dell'attrice sembrano pronti a tutto pur di venirne in possesso. Mentre viene battuto all'asta un prezioso mobile antico, le ante si aprono e ne esce il cadavere di Richard Bennett.\nPanico a Cabot Cove.\nCabot Cove \u00e8 in lutto: \u00e8 morto uno dei pi\u00f9 amati cittadini, nonch\u00e9 consulente finanziario di quasi tutti gli abitanti. Durante il funerale, una donna interrompe bruscamente la cerimonia per accusare la vedova di averlo ucciso. Lo sceriffo Tupper tenta di calmare la disturbatrice, ma nello scompiglio la bara si rovescia e ne fuoriesce il cadavere di uno sconosciuto.\nOmicidio in biblioteca.\nChristopher Bundy \u00e8 un uomo d'affari di pochi scrupoli, una persona con cui la signora Fletcher preferirebbe non avere a che fare, ma purtroppo \u00e8 costretta ad andare a casa sua per discutere una questione di lavoro. Jessica infatti ha scritto un racconto per il periodico \"Riviste letterarie\", ma ha scoperto solo dopo avere firmato il contratto che in realt\u00e0 la pubblicazione dedica molto spazio a fotografie di belle donne poco vestite e solo qualche pagina alla letteratura. Jessica vorrebbe rescindere il contratto, ma Bundy non ne ha alcuna intenzione. La signora Fletcher decide perci\u00f2 di fermarsi, per tentare di convincerlo, ma proprio il giorno dopo Bundy viene ucciso sotto i suoi occhi.\nL'ombra di mia sorella.\nCon la collaborazione della sua ex allieva Carol McDermott, Jessica organizza un torneo di tennis, il cui ricavato andr\u00e0 in beneficenza all'infanzia abbandonata. L'avvenimento attira molto pubblico, anche grazie alla presenza di due star del tennis come Cissy Barnes e Donny Harrigan, anche se alla prima partita Donny viene inaspettatamente battuto da Brian East, il fidanzato di Carol. Durante la festa per l'inaugurazione, Brian viene ucciso. Si trovava al volante dell'auto di Carol quando \u00e8 esplosa, quindi la vittima designata sembra proprio essere l'amica di Jessica. Carol sostiene che la colpa \u00e8 di sua sorella Barbara, una ragazza instabile, ma Jessica viene a sapere che Barbara \u00e8 morta in un incidente aereo tre anni prima.\nCarnevale a New Orleans.\nZia Mildred \u00e8 preoccupata perch\u00e9 il cugino Cal non le ha pi\u00f9 scritto da tre mesi e chiede a Jessica di andare a New Orleans a controllare che tutto vada bene. La scrittrice giunge in citt\u00e0 nel periodo del carnevale e, in quella che crede la casa di Cal, trova una festa in maschera in pieno svolgimento. Mentre Jessica cerca disperatamente suo cugino, un uomo viene assassinato. Il principale indiziato \u00e8 proprio Cal, ma Jessica \u00e8 convinta che qualcuno lo stia usando come capro espiatorio.\nDelitto in cornice.\nLloyd Marcus ha invitato la sua cara amica Jessica Fletcher a passare qualche giorno da lui per commentare un manoscritto. Durante il soggiorno di Jessica un prezioso quadro viene rubato dalla casa dell'amico. \u00c8 l'ultimo di una serie di furti che affliggono la citt\u00e0: un ladro che sembra conoscere perfettamente le abitudini delle sue vittime, si introduce nelle case e trafuga soltanto tele molto preziose. Qualche sera dopo, nella villa accanto viene trovata morta la figlia di Lloyd. La scena del delitto fa pensare che la donna abbia sorpreso il ladro che l'ha uccisa, ma secondo Jessica questa tesi non \u00e8 quella giusta."}
{"id": "1814070", "revid": "125836150", "url": "https://it.wikipedia.org/wiki?curid=1814070", "title": "Tom Clancy's EndWar", "text": "Tom Clancy's EndWar \u00e8 un videogioco strategico in tempo reale sviluppato da Ubisoft e pubblicato il 7 novembre 2008 in Europa.\nTrama.\nAmbientato nel 2016, dove un attacco terroristico nucleare scatenato sull'Arabia Saudita, uccide sei milioni di persone e paralizza la fornitura di petrolio dal Medio Oriente, gettando il mondo in una crisi energetica senza precedenti. L'anno successivo, gli Stati Uniti d'America e l'Unione europea firmano uno storico trattato SLAMS, uno scudo spaziale in grado di neutralizzare missili nucleari in volo. Incoraggiati dal grande successo dei test a salve, gli Stati Uniti e l'Unione Europea dichiarano \"la fine della guerra nucleare strategica\", e il mondo celebra una nuova era di pace.\nCon il prezzo del greggio che per\u00f2 sale a 800 dollari al barile, gli Stati membri dell'Unione Europea sono costretti a consolidare il loro potere politico, economico e militare per riunirsi in uno nuovo superstato, la Federazione Europea. Regno Unito, Australia e Irlanda scelgono di non aderire al nuovo Stato, e si uniscono invece in una nuova federazione, il \"New Commonwealth\".\nLe nazioni troppo deboli per poter entrare a far parte delle Federazione Europea, in particolare i Paesi Baltici e quelli dell'Europa orientale, vanno in bancarotta e successivamente annessi dalla Russia, alla quale si riferiscono come, \"\"la loro terra\".\nGrazie ai grandi giacimenti di petrolio e gas naturale, la Russia vive un boom economico sfruttando le sue nuove ricchezze per crearsi un sia un potente esercito, che un proprio sistema di difesa missilistica, utilizzando il suo ritrovato potere per influenzare gli eventi del mondo.\nLa militarizzazione dello spazio raggiunge il suo picco nel 2020, quando gli Stati Uniti rivelano l'intenzione di voler lanciare la stazione spaziale \"Freedom Star\", nel tentativo di riconquistare nello spazio la sua posizione di superpotenza mondiale.\nLe reazioni della comunit\u00e0 internazionale sono ostili. La Federazione Europea e la Russia si oppongon allo sviluppo della stazione spaziale, ritenuto nient'altro che un espediente degli Stati Uniti per neutralizzare le loro difese anti-balistiche e sconvolgere l'equilibrio mondiale. Per protesta la Federazione Europea si ritira dalla NATO, istituzione che viene cos\u00ec letteralmente cancellata. Le ex-basi Nato, come ad esempio la base aerea di Ramstein, vengono successivamente assorbite dalla Federazione Europea.\nIl 23 marzo 2020, alcuni siti europei situati nella \"zona senza legge\", dove si trovava un tempo la Croazia, vengono attaccati da un gruppo non meglio identificato di terroristi, che utilizzano carri armati russi T-80. Vengono respinti dall'esercito europeo. Durante la battaglia, le forze europee tentano di accedere alla nave cargo che i terroristi utilizzano per sbarcare in Croazia, ma la nave viene distrutta prima che i soldati possano accedervi.\nIl 4 aprile 2020, quando il modulo finale della Freedom Star si appresta ad essere lanciato da Cape Canaveral in mezzo alle proteste internazionali, lo stesso gruppo di terroristi attaccano il modulo e tentano di distruggerlo. Ancora una volta vengono respinti, questa volta per\u00f2 dall'Aeronautica degli Stati Uniti, mentre si verifica un altro attacco analogo, questa volta in una stazione petrolifera a nei Paesi Bassi. Dopo essere stati sconfitti dalle forze europee, i terroristi si identificano come l\"'Esercito Dimenticato\", composto da persone provenienti dagli stati abbandonati dalle superpotenze e successivamente falliti.\nA seguito di un altro attacco, questa volta a una centrale elettrica russa vicino a Minsk, gli Stati Uniti trovano \"prove inconfutabil\"i\" che il Ministro della Difesa europeo Fran\u00e7ois Pulain ha finanziato l'esercito dimenticato con moderne attrezzature militari. Sospettando che ci sia un complotto all'interno del governo europeo per impedire il completamento della Freedom Star, gli americani inviano una squadra tattica per rapire Pulain, mentre ispezionano una base navale della Federazione Europea.\nPulain viene catturato, ma una telefonata anonima da parte della Russia informa la polizia di Copenaghen, permettendo alle forze europee di intervenire, impedendo il rapimento e intrappolando la squadra tattica americana in una delle basi navali. Il 7 aprile 2020, gli Stati Uniti inviano a Copenaghen rinforzi per salvare la squadra in trappola. Gli americani respingono con successo il primo attacco degli europei, ma questi ultimi riescono a contrattaccare e riconquistano la loro base navale.Le forze americane si arrendono e tornano negli Stati Uniti in cambio del rilascio del ministro europeo.\nGli eventi di Copenaghen innescano per\u00f2 un incidente internazionale di grande rilievo e le due superpotenze arrivano molto vicino a dichiararsi guerra. Durante i colloqui di pace che si tengono in campo neutro a Londra, viene rivelato, ma solo al giocatore, che \u00e8 stata la Russia a finanziare gli attacchi dell'esercito dimenticato e a indirizzare gli americani contro Pulain, citando la necessit\u00e0 di evitare una coalizione fra americani ed europei contro i russi, una guerra che sarebbe terminata con lo sterminio totale della Russia. Per assicurarsi lo scoppio della guerra fra le due potenze, un team di spetsnaz, camuffati da soldati dell'Esercito Dimenticato, s'infiltra in una base aerea europea a Rovaniemi per immettere un virus nel sistema che regola lo scudo spaziale.\nIl virus causa un malfunzionamento nel satellite europeo destinato ad abbattere gli ICBM, facendogli credere che lo Shuttle americano in partenza fosse un missile nucleare. Lo shuttle viene distrutto e l'intero equipaggio perde la vita. Inizialmente le notizie statunitensi danno la colpa dell'incidente a un \"malfunzionamento\" o a un \"dirottamento terroristico\", e infine, quella di un \"satellite europeo\". Gli americani invocano la guerra a gran voce e si scagliano contro gli europei che respingono ogni accusa. La guerra fra le due potenze \u00e8 ormai inevitabile. La Russia decide di combattere a fianco degli Stati Uniti con il pretesto di \"aiutarli nella loro crociata contro l'Europa\" e invadono la Polonia (che fa parte della Federazione Europea), ma gli americani vedono questa azione come un tentativo russo di riformare il blocco orientale e di conseguenza attaccano la Russia. La Terza Guerra Mondiale \u00e8 ufficialmente iniziata.\nFazioni.\nIl gioco permette di scegliere una delle tre superpotenze in gioco, assumendo il ruolo di uno dei generali della guardia d'\u00e9lite del rispettivo esercito. Ogni fazione dispone di forze d'\u00e9lite con differenti professionalit\u00e0 e caratteristiche, ci\u00f2 permette una notevole longevit\u00e0 del gioco. Tuttavia questa accattivante caratteristica viene controbilanciata da un difetto non trascurabile: molte mappe sono uguali e nello scacchiere europeo e del Nord Atlantico appaiono citt\u00e0 di uguali caratteristiche. Ognuna delle fazioni scelte \u00e8 potenzialmente attaccabile da una non confinante e pu\u00f2 scegliere di attaccare quella pi\u00f9 vicina sulla mappa.\nStati Uniti d'America.\nJoint Strike Force\nGenerale Scott Mitchell\nNel gioco gli Stati Uniti sono una superpotenza tecnologicamente avanzata all'inizio di una forte crescita industriale e militare, nonostante sia gi\u00e0 la fazione pi\u00f9 potente. Inoltre \u00e8 ricchissima e possiede ampie scorte di petrolio, sia grazie ad una produzione autonoma che l'importazione dai paesi sudamericani. Questi primati gli ha consentito di sviluppare sia armi sempre pi\u00f9 avanzate e potenti, che progetti nel settore della robotica e militare. La popolazione e il PIL sono nettamente superiori a quello russo e moderatamente pi\u00f9 bassi di quelli della Federazione Europea. Nel settore militare, per compensare la scarsit\u00e0 di combattenti, fa ampio uso della robotica, per esempio utilizza esoscheletri per la fanteria. Il corpo speciale d'\u00e9lite, prende il nome di Joint Strike Force (JSF), probabile evoluzione del corpo dei marines.\nInizialmente \u00e8 in buoni rapporti con le potenze europee, poi, dal 2018, lo \u00e8 con la Federazione Europea. Le operazioni sotto copertura russe spingeranno le due fazioni l'una contro l'altra. L'esercito statunitense \u00e8 aggressivo, determinato e ben equipaggiato, dotato di avanzate armi robotiche e inarrivabile sia per velocit\u00e0 che per schieramento e di attacco, che, pur di restare alla guida dello scacchiere internazionale, decide di colonizzare lo spazio. Gli Americani crederanno alle false prove fornite dalla Russia che incolpano il ministro della difesa europeo. Questo accade in quanto tutti e tre i governi sono ostili al dialogo e conducono indagini separate in relazione agli attacchi terroristici. Inoltre, la fanteria USA \u00e8 particolarmente imprevedibile, in quanto lo JSF impiega militari reclutati da vari reparti delle forze armate, ciascuno dei quali usa tecniche acquisite dai Navy Seals, dai Marines, dalla Delta Force, dai Berretti Verdi, dai Paracadutisti, dai Rangers e anche dai Ghost Recon. I combattenti della Joint Strike Force seguono un'unica dottrina militare unificata sotto un unico comando, evoluzione del corpo dei Marines USA, un letale sistema di combattimento con temibili capacit\u00e0 sia a terra che in aria. Le loro unit\u00e0 non sono seconde a nessuno sia per velocit\u00e0 d'attacco che di schieramento. Le unit\u00e0 JSF si specializzano nella guerra lampo e impiegano armi ad alta tecnologia con un'accuratezza molto elevata, le pi\u00f9 veloci negli spostamenti. I Carri armati, i Fucilieri, e gli Elicotteri d'Assalto migliori appartengono proprio ai JSF americani.\nRussia.\nSpetsnaz Guard Brigade\nGenerale Sergei Isozotov\nCome gi\u00e0 detto, anche la Russia vive un vero e proprio boom economico, grazie all'uscita da parte del Medio Oriente dal mercato petrolifero, ereditando da esso i 2/3 dell'impero economico, senza contare la gi\u00e0 fiorente esportazione di materie prime russe. Nel 2020, anno di inizio delle ostilit\u00e0, la Nazione si presenta sotto un aspetto del tutto diverso da quello a cui il mondo era abituato dall'inizio del secolo e decenni addietro. La Federazione Russa aveva largamente superato la crisi economica che distinse i decenni precedenti il mercato mondiale, ed \u00e8 la nazione colpevole di aver dato inizio alla guerra. L'avvio del programma militare e della sua politica estera, segretamente aggressiva, \u00e8 simile a quella della Guerra Fredda. Probabilmente gli autori si sono anche ispirati al passato, alla Russia di Putin, soprattutto per quanto riguarda la politica di gestione dell'esportazione di gas e petrolio. Tecnologicamente parlando, si tratta della fazione pi\u00f9 arretrata tecnicamente. Pertanto le sue forze presentano molte lacune, tuttavia compensano con uno sbalorditivo schieramento di forze, che soverchiano numericamente altri eserciti. In battaglia, contano principalmente sulla forza bruta, sui carri armati e sulla superiorit\u00e0 numerica. L'unico difetto di questa politica militare \u00e8 presenza di una popolazione russa nettamente inferiore rispetto a quella europea o americana. Gli Spetsnaz sono specializzati nel combattimento in campo aperto e puntano sulla dottrina della forza bruta, grazie ad un massiccio schieramento di comandi mobili e veicoli d'artiglieria. Le unit\u00e0 Spetsnaz sono brutali in combattimento e preferiscono uccidere i propri nemici ingaggiando scontri sanguinosi a corto raggio. I veicoli d'Artiglieria e i Comandi Mobili pi\u00f9 potenti appartengono proprio alla brigata Spetsnaz russa.\nFederazione Europea.\nEnforcers Corps\nGenerale Amadou de Bankole\nSicuramente la caratteristica che ha reso il gioco cos\u00ec suggestivo, \u00e8 il fatto che due anni prima dei fatti narrati nel gioco, nel 2018, nasce una nuova superpotenza, la Federazione Europea, probabile risultato dell'attuale Unione Europea, che comprende la maggior parte delle potenze europee pre-federali, e, all'alba dello scoppio della guerra, gli stati federati: Italia, Francia, Germania, Spagna, Austria, Portogallo, Ungheria, Repubblica Ceca, le repubbliche scandinave e baltiche e Polonia. All'inizio delle ostilit\u00e0 con Mosca le forze armate europee sono costrette a ritirarsi dalla Polonia e dalla Scandinavia, per poi riorganizzarsi in un contrattacco gestito direttamente dal giocatore, conducendo le forze armate europee a riconquistare i territori perduti e avanzare fino a Mosca. Questo blocco di stati federati \u00e8 senza dubbio il completamento del progetto di unificazione del continente europeo incarnato nei nostri tempi dall'Unione Europea. Tuttavia, dato il breve lasso di tempo che separa i giorni nostri dagli eventi di EndWar, fa pensare che la FE abbia i tratti di una confederazione. Come lasciano intendere i notiziari interbellici presenti nel gioco, gli europei hanno il controllo dell'Africa settentrionale, un vero e proprio impero coloniale che assicura una buona scorta energetica grazie ai giacimenti petroliferi di Libia e Algeria. Ci\u00f2 nonostante, l'Europa non \u00e8 autosufficiente a causa delle scorte rimaste, quindi \u00e8 stata costretta a ricercare energie nuove per alimentare gli eserciti. Di conseguenza possiede un'industria avanzata sia nel settore energetico che nella sperimentazione di armi e energie alternative, come i laser militari, al contrario degli USA e della Russia che si fondano ancora tanto sulla missilistica e hanno una completa autosufficienza petrolifera. In seguito all'unificazione, la nuova Europa eredita l'alto livello qualitativo delle forze armate preunitarie di stati come Germania, Francia, Regno Unito e Italia, e, con l'istituzione della leva obbligatoria nel 2020 l'Esercito Europeo raggiunge in pochi anni un effettivo di gran lunga superiore a quello russo e di poco inferiore a quello americano. Si stima che l'effettivo delle forze armate europee all'inizio si aggiri intorno alle dieci milioni di unit\u00e0, senza contare gli imponenti apparati industriali che garantiscono rifornimenti in brevissimo tempo di armi munizioni e mezzi corazzati. Inoltre, a differenza dell'America, l'Europa ha diverse raffinerie protette nel territorio della Federazione Russa, da cui importa il petrolio senza avere grosse difficolt\u00e0 economiche, al contrario degli USA che importano il petrolio dal Venezuela, con forti sommosse per l'atteggiamento \"imperialista\" degli USA.\nLa particolarit\u00e0 dell'Europa sta nel suo essere, almeno all'inizio, in rapporti pacifici con entrambe le altre due contendenti.\nQuesta nuova Superpotenza \u00e8 vista dalle rivali come una giovane quanto imprevedibile potenza economica e militare. Nel mondo di EndWar, anche prima della guerra, la FE si \u00e8 dimostrata una superpotenza aggressiva ed imperialista, trasformata da decenni di crisi, basata sulla forza militare e dall'indole imperialista, molto differente dall'UE attuale. Con ogni probabilit\u00e0 la nascita di questa inedita superpotenza ha contribuito alla destabilizzazione degli equilibri internazionali causando la Terza Guerra Mondiale. Per la prima volta nella storia moderna, e dei videogiochi, l'Europa parla con una sola voce, sia nei summit diplomatici che nei campi di battaglia.\nIl corpo d'\u00e9lite delle Forze Armate dell'Europa Unita \u00e8 l'Enforcer Corps, un corpo d'armata le cui divisioni sono nate a partire dal 2014, con la costituzione del 12\u00ba Corpo Aviotrasportato. Probabilmente l'integrazione militare europea ha inizio dall'entrata in vigore del Trattato di Lisbona nel 2014 come previsto anche nella realt\u00e0. Nonostante questo l'Europa \u00e8 la fazione pi\u00f9 difficile da guidare verso la vittoria. L'Europa perder\u00e0 subito la Polonia, la Grecia e la Romania, e subir\u00e0 attacchi statunitensi in Spagna e Portogallo. Sta al giocatore agire con calma per difendere l'Europa dagli attacchi americani da Ovest e contrattaccare verso Est, riconquistando i territori persi e occupando tutti i balcani e l'Ucraina, per poi decidere se continuare la marcia verso Mosca, occupando tutta l'Europa orientale e decretando la fine dei russi e del loro nuovo impero economico, o contrattaccare negli Stati Uniti.\nLa presenza della Federazione Europea ha affascinato molti clienti che hanno comprato EndWar per via del fatto che vedono in questo videogioco la possibilit\u00e0 di avere una concretizzazione dell'Europa nella vita reale in pochi decenni. Questo fascino \u00e8 aiutato dalla bandiera della Federazione, la bandiera a dodici stelle oro su sfondo blu disposte in 12 quadranti, esattamente come l'attuale Unione Europea.\nLe fonti del gioco non rivelano una precisa mappatura dei territori controllati dagli europei, sia prima che dopo la guerra. Ma durante il gioco viene riferito che gli europei all'inizio delle ostilit\u00e0 occupano l'Africa Settentrionale e il New Commonwealth (quest'ultimo formalmente \u00e8 neutrale, ma Londra, forse obbligata da Parigi, capitale esecutiva europea, permetter\u00e0 alle armate europee di occupare le terre del Commonwealth). Tra l'altro \u00e8 rivelato che fanno parte del Commonwealth Britannico anche Canada, Sud Africa e paesi satellite vicini, e Australia. Alla luce di ci\u00f2 \u00e8 difficile dire se gli europei controllano anche le terre oltreoceano del Commonwealth durante la guerra, anche perch\u00e9 il controllo del Canada da parte degli europei, aggiunto al dominio della Groenlandia, avrebbe portato a un predominio europeo a livello strategico oltre che militare. Probabilmente questo aspetto \u00e8 stato semplicemente ignorato dagli sviluppatori per evitare uno sbilanciamento a favore della FE.\nLe unit\u00e0 europee si ispirano alla tradizione degli antichi condottieri militari del Vecchio Continente, secondo cui la precisione infallibile degli americani o la forza bruta dei russi sono da sostituire con una forza molto versatile e preparata ad ogni evenienza. In base a questa strategia, le unit\u00e0 europee si affidano ad un'elevata flessibilit\u00e0 sul campo, grazie ad un grande dispiegamento di trasporti e unit\u00e0 di genieri. I Genieri, i Trasporti e gli Attacchi EMP migliori sono schierati dagli europei.\nNew Commonwealth.\nIn poche parole \u00e8 una federazione costituita pochi anni prima della nascita della EF. Pu\u00f2 essere inteso come un'evoluzione del Commonwealth britannico moderno con l'aggiunta di altre terre facenti parte un tempo dell'impero coloniale britannico (Australia, Irlanda, Sud Africa e paesi limitrofi, ma non India e Malta).Inizialmente anche il Canada e il Messico facevano parte del New Commonwealth ma il Messico venne occupato militarmente dagli Stati Uniti per assicurarsi maggiori risorse, mentre ad un certo punto anche il Canada decide di allearsi con gli Stati Uniti per evitare scontri. Pur non avendo un ruolo attivo nella guerra, \u00e8 un mediatore tra le varie superpotenze. Nonostante ci\u00f2 la vicinanza con la Federazione Europea si fa sentire: il gioco non fa capire al giocatore se sia volontario o costretto, ma il NC subisce l'occupazione militare europea diventando di fatto un protettorato europeo, esattamente come la Groenlandia, il Maghreb e le coste settentrionali del Canada. Ci\u00f2 render\u00e0 inutile la loro neutralit\u00e0 e ne far\u00e0 un bersaglio chiave per gli americani o per i russi nel tentativo di usarla come testa di ponte per invadere il continente, trasformandola di fatto in un teatro di guerra, nonostante si sia proclamato neutrale per cercare di preservarsi dai danni causati dalla guerra. La Gran Bretagna specialmente sar\u00e0 continuamente soggetta agli attacchi dei russi e americani che cercheranno di usarla a scopi strategici. Non si sa se anche le altre nazioni del Commonwealth siano prese di mira dalle potenze straniere, ma ci\u00f2 \u00e8 alquanto improbabile perch\u00e9 gli altri stati membri sono parecchio distanti dall'Europa.\nBattaglioni.\nCiascuna delle tre fazioni non possiede un esercito infinito, ma un cospicuo numero di uomini e mezzi da impiegare per combattere contro gli altri due schieramenti. A seconda della fazione scelta e del battaglione scelto, si ha una certa quantit\u00e0 di truppe a disposizione per la guerra, per ogni tipo di unit\u00e0 disponibili nel corso delle battaglie. Durante i combattimenti, le unit\u00e0 possono venire gravemente danneggiate o definitivamente distrutte, a seconda dei danni subiti. Quando un'unit\u00e0 viene gravemente ferita, smetter\u00e0 di combattere e richiamer\u00e0 un elicottero di supporto, che si recher\u00e0 nella zona di combattimento con l'obbiettivo di recuperarla. Sia che l'unit\u00e0 sia del giocatore, che sia del nemico, essa pu\u00f2 essere lasciata andare oppure pu\u00f2 essere ancora tenuta sotto tiro fino a che non viene distrutta. Se l'unit\u00e0 riesce a mettersi in salvo, sopravviver\u00e0 e parteciper\u00e0 alla battaglia seguente. Se invece viene distrutta completamente, verr\u00e0 sostituita da un'altra, presa dalla Riserva del Battaglione, che contiene decine di nuove unit\u00e0 di tutti i tipi pronte a rimpiazzare quelle distrutte. Le unit\u00e0 che escono indenni dalle battaglie senza essere danneggiate o distrutte guadagnano esperienza e abilit\u00e0, e sopravviveranno per default. Le riserve sono limitate, non c'\u00e8 modo di rigenerare quelle perse, per cui devono essere gestite nel miglior modo possibile per tutta la durata di una campagna. La meccanica delle riserve si applica solo nella \"Campagna\", non nelle \"Schermaglie\". Il Battaglione desiderato si sceglie prima di iniziare una campagna, dopo avere scelto la fazione per cui combattere. Ogni fazione dispone di 12 battaglioni, ognuno guidato da un comandante e formato da unit\u00e0 diverse e far\u00e0 parte di un certo tipo di battaglione, che influenzer\u00e0 le abilit\u00e0, il numero e l'efficienza delle truppe, che ne fanno parte. Indipendentemente dal fatto che il giocatore decida di combattere con l'esercito americano, russo o europeo, tutti i battaglioni della propria fazione partiranno dalla capitale della fazione e si separeranno l'uno dall'altro con la continuazione della guerra, ognuno si recher\u00e0 in una certa linea del fronte in diverse aree geografiche. Contrariamente al pensiero ovvio, concentrare pi\u00f9 battaglioni in una singola area non \u00e8 una buona idea, in quanto ci\u00f2 lascer\u00e0 esposte le altre aree controllate dalla fazione. Quando un battaglione esaurisce le unit\u00e0 \u00e8 annientato, perci\u00f2 non combatter\u00e0 pi\u00f9. Se una fazione perde tutti i battaglioni, perde tutti i propri territori, o se una delle altre due fazioni conquista 28 territori, la fazione perde. Il giocatore non pu\u00f2 controllare tutto l'esercito di una fazione, solo un intero battaglione. Pertanto, il giocatore gestir\u00e0 solo le battaglie che avvengono sul fronte in cui il proprio battaglione decide di posizionarsi. L'esito delle battaglie combattute fra battaglioni alleati e nemici in altre aree geografiche anche lontane, \u00e8 fuori dal controllo del giocatore, ma vincere la propria battaglia influenzer\u00e0 il morale delle truppe alleate nelle altre, spingendole a lottare pi\u00f9 tenacemente.\nTipi Battaglione.\nI Tipi di Battaglione influenzano i parametri delle unit\u00e0, controllate dal giocatore. Ciascun tipo porta al giocatore sia dei vantaggi che degli svantaggi. Non esiste un battaglione perfetto per tutte le situazioni, perci\u00f2 \u00e8 meglio analizzare ogni scontro prima di procedere, e, se risulta troppo arduo per il nostro battaglione, \u00e8 meglio comunicare la posizione al comandante di un battaglione alleato vicino e chiedere se pu\u00f2 combattere al nostro posto, se la battaglia dovesse rivelarsi pi\u00f9 vantaggiosa per lui. Lo stesso potr\u00e0 essere fatto dagli alleati nei nostri confronti.\nBattaglione Operazioni Speciali: I Battaglioni Tattici si adattano facilmente a dirversi tipi di scontro grazie ad unit\u00e0 polivalenti e ben addestrate che combattono con sufficiente autonomia nei diversi teatri di scontro. Puntano su una certa autonomia e versatilit\u00e0, in altre parole non eccelgono in nessun campo, ma sono una buona scelta sia in operazioni difensive che offensive. Sono composti da un numero eguale di unit\u00e0 per ciascun tipo.\nBattaglione Corazzato: I Battaglioni Corazzati sono specializzati negli scontri terrestri, ottimi per operazioni in scenari estesi dotati di pochi ripari per nascondere la fanteria, hanno scarsa mobilit\u00e0 a terra, un numero esiguo di elicotteri per contrastare attacchi a sorpresa o dall'alto. Posseggono un abbondante numero di carri armati e trasporti blindati.\nBattaglione Assaltatori: I Battaglioni Assaltatori sono specializzati in operazioni veloci e in profondit\u00e0 nel territorio nemico, votati pi\u00f9 alle missioni offensive, con unit\u00e0 veloci e flessibili che portano a compimento una vasta gamma di obiettivi militari. Gli Assaltatori dispongono di massicce riserve di Trasporti e Fucilieri, ma hanno nel loro organico scarse unit\u00e0 di carri armati e mezzi d'artiglieria.\nBattaglione Aviotrasportato: Battaglioni votati agli attacchi rapidi dall'alto per travolgere le truppe nemiche nel settore operativo. Addestrati al dispiegamento in varie forme, specialmente dall'aria, e alla cattura e fortificazione delle stazioni radio e del terreno di scontro. Pongono molta enfasi sull'uso di fanteria ed elicotteri per massimizzare la velocit\u00e0, ma hanno scarse riserve di mezzi a terra, specialmente carri e artiglieria.\nBattaglione Meccanizzato: Battaglioni preparati a dispiegamenti e avanzamenti rapidi con unit\u00e0 di cavalleria modulari e pesantemente armate. Ottimi per operazioni in terreni misti dotati di molti ripari, ma vulnerabili contro unit\u00e0 con pi\u00f9 potenza di fuoco. Raggruppa molte unit\u00e0 di Trasporti e Genieri, ma hanno scarse capacit\u00e0 di proiezione di potenza da lunghe distanze, a causa di una scarsezza di mezzi d'artiglieria ed elicotteri.\nBattaglione Tattico: Battaglione particolare ottimizzato per proiettare una grande potenza di fuoco da lunghe distanze su nemici pi\u00f9 lenti e meno versatili. Questi battaglioni sono dotati di diverse unit\u00e0 di elicotteri e reparti d'artiglieria con ottima esperienza, ma hanno poche unit\u00e0 di fanteria.\nBattaglioni Joint Srike Force \u2013 Stati Uniti D'America.\nJOINT STRIKE FORCE \n3' Battaglione Tattico: I Veicoli di Comando Mobile Archon del battaglione sono sempre pronti a supportare e rinforzare direttamente le altre truppe del battaglione in battaglia grazie alle proprie funzioni di comando e controllo. Equipaggiato con un sistema C5. Mike Kim \u00e8 il leader di questo battaglione.\nSPECIALITA': Equipaggiato con mezzi di Comando C5A1 Archon, con le funzioni sopraindicate.\nMOTTO: Nessun Peggior Nemico, Nessun Miglior Amico.\n5'Battaglione Corazzato: Questo battaglione fornisce veicoli corazzati e sistemi d'arma controcarro portatili, oltre che a soldati estremamente competenti. Jordan Taylor \u00e8 il leader di questo battaglione.\nSPECIALITA': Genieri +20%Danno Carri+20Danno\nMOTTO: Il Mucchio Selvaggio\n8'Battaglione Assalto: Questo battaglione gode di un'estrema flessibilit\u00e0 operativa. Le sue unit\u00e0 possono compiere missioni dovunque, e, comunque si svolga, con una grande scelta di modalit\u00e0 operative. Michael Haney \u00e8 il leader di questo battaglione.\nSPECIALITA': Tutte le unit\u00e0 accumulano esperienza del 20% pi\u00f9 in fretta.\nMOTTO: Nel Cuore d\"ella Mischia\"\n13' Battaglione Aviotrasportato: Gli elementi di questo battaglione sono prevalentemente reclutati dalla Delta Force e Navy Seal. Sono estremamente bene addestrati in una vasta gamma di inserimenti nell'area di combattimento, fra cui lanci con paracadute ad ala e alta o bassa quota. Roger Funk guida questo battaglione.\nSPECIALITA': Fucilieri +10%Danno Genieri+10% Danno Le unit\u00e0 di fanteria si possono inserire nell'area con l'attacco in profondit\u00e0, cio\u00e8 paracadutarsi oltre le linee nemiche.\nMOTTO: \"Giudizio dal Cielo\"\n14' Battaglione Assalto: Truppe veloci e versatili addestrate alle tecniche di manovra avanzata allo scopo di avvicinarsi al nemico e annientarlo con un enorme potenza di fuoco. Dmitri Williams \u00e8 il leader di questo battaglione.\nSPECIALITA': Genieri +10%Difesa Trasporti+20%Danno\nMOTTO: \"I Primi a Combattere\"\n16' Battaglione Corazzato: Cavalleria veloce e ben armata specializzata in attacchi da posizioni avanzate contro lo schieramento nemico in qualsiasi condizione ambientale e meteorologica. Steve Dersnah \u00e8 il leader di questo battaglione.\nSPECIALITA': Trasporti e Carri Armati +20% Su Attacco, Difesa e Mobilit\u00e0.\nMOTTO: \"Guardiani della Libert\u00e0\"\n22' Battaglione Tattico: Addestrato soprattutto per integrare unit\u00e0 aeree e terrestri in una sola struttura di comando e sotto un unico leader. Preparato a qualsiasi tipo di scenario. Paul Smith \u00e8 il leader di questo battaglione.\nSPECIALITA': Elicotteri d'Assalto +40 Su Attacco, Difesa e Mobilit\u00e0.\nMOTTO: \"Non Cedere un Palmo\"\n23' Battaglione Meccanizzato: Trasporti e squadre di fanteria avanzata in grado di compiere qualunque tipo di missione in territorio nemico. Nick Salvatore \u00e8 il leader del gruppo.\nSPECIALITA': Genieri 20%+Danno e Mobilit\u00e0 Carri Armati+10% Danno e Mobilit\u00e0\nMOTTO: \"Diavoli con Elmetti\"\n26' Battaglione Meccanizzato: Sorprendentemente flessibile e veloce per un'unit\u00e0 di queste dimensioni, il 26' \u00e8 preparato ad affrontare qualsiasi tipo di missione oltre le linee nemiche ed \u00e8 ci\u00f2 che la JSF intende quando si parla di \" guerra di movimento.\" Joseph Gonzales \u00e8 il leader di questo battaglione.\nSPECIALITA': Trasporti ed Elicotteri +25% Difesa e Mobilit\u00e0\nMOTTO: Pistoni Roventi\n35 'Battaglione Aviotrasportato: \nSPECIALITA': Carri Armati +30% Attacco e Difesa\nMOTTO: Veri Patrioti\n6' Battaglione Operazioni Speciali: Le unit\u00e0 meglio addestrate ed equipaggiate di tutta l'America, probabile evoluzione del corpo dei Ghost Recon. Una task force mobile e veloce che sacrifica la resistenza in favore di un'elevata mobilit\u00e0 combinata con un'accuratezza invidiabile grazie ad un dispiegamento avanzato e di Fucilieri, Carri Armati ed Elicotteri d'Assalto combinati. Il 6' Operazioni Speciali possiede le migliori unit\u00e0 della JSF, di cui molte facenti parte degli ex-Ghost Recon. Inizialmente guidato da Nathaniel Goudie, il miglior comandante della JSF americana. Se la Terza Guerra Mondiale raggiunge la quarantesima settimana senza essersi conclusa, il Generale Scott Mitchell prender\u00e0 il comando delle truppe.\nSPECIALITA': Fucilieri, Carri Armati ed Elicotteri d'Assalto 50% Attacco, Difesa e Mobilit\u00e0.\nMOTTO: \"La Punta di Lancia Americana\"\nBattaglioni EFEC- Federazione Europea.\nBattlegroup 4' Aviotrasportato: Il 4' Aviotrasportato \u00e8 entrato in servizio nel 2014, il primo nucleo operativo degli Enforcers ad entrare in servizio per l'Europa. I coscritti del gruppo sono principalmente italiani, francesi e spagnoli. Antonio Maldini \u00e8 il leader di questo gruppo.\nSPECIALITA': Fucilieri e Genieri +30% Attacco, Difesa\nMOTTO:\" Chi Osa Vince\"\nBattlegroup 5' Aviotrasportato: Battaglione aviotrasportato modulare estremamente preparato e abituato a svolgere incursioni in tutto l'emisfero boreale nel giro di pochi giorni attaccando da posizioni avanzate. Karl Haider \u00e8 il leader di questo gruppo.\nSPECIALITA': Fucilieri +30% Attacco e Mobilit\u00e0 \nMOTTO: Patria e Onore\nBattlegroup 6' Assalto: Forza di difesa congiunta, molto capace e coordinata e ideata per un dispiegamento rapido ovunque sia necessaria ulteriore potenza di fuoco sul campo di battaglia. Era stanziata nelle colonie nordafricane e possiede un grande esperienza del controllo delle folle operazioni antiterroristiche. Si occupa anche della sicurezza delle amministrazioni e cittadini europei in tutto il globo. Claude Moreau \u00e8 il leader del gruppo.\nSPECIALITA': Carri e Trasporti +25% Attacco e Mobilit\u00e0\nMOTTO: Fiato alle Trombe\nBattlegroup 8' Meccanizzato: Questo nucleo di combattimento \u00e8 costituito da elementi francesi e tedeschi congiunti e opera in diverse condizioni e ambienti grazie sia ad accurate ricognizioni che raid coordinati da un solo comando centralizzato. Santiago Arnavisca \u00e8 il leader di questo battaglione.\nSPECIALITA': Carri e Artiglieria +15 Attacco \nMOTTO: Fendente d'Europa\nBattlegroup 10' Tattico: Questo gruppo da battaglia \u00e8 il cuore tecnologico dell'esercito EFEC, con veicoli LV-20 CarloMagno che consentono una visione del campo di battaglia ampia e dettagliata. Tutti i sistemi di battaglia elettronica standard sono gi\u00e0 installati nel Comando Mobile. Equipaggiato con un Comando Mobile Carlo Magno. Dopo la sua creazione nel 2016, molti soldati del 10'Tattico sono stati decorati per le azioni nei conflitti nel mondo. Alain DuBarry \u00e8 il leader del gruppo.\nSPECIALITA': Equipaggiato con un LV-20 Carlo Magno\nMOTTO: Sapere \u00c8 Potere\nBattlegroup 12' Tattico: Gruppo da combattimento pesante con un comando superbo e supportato da reparti d'artiglieria eccellenti dalla distanza. Gli alti standard richiesti per entrare nel gruppo fanno s\u00ec che molti suoi elementi siano spesso richiesti altrove o in altre unit\u00e0. Tim Schwider \u00e8 il leader del gruppo.\nSPECIALITA': Genieri e Artiglieria +25% Attacco e Difesa\nMOTTO: Precisione Prima di Tutto\nBattlegroup 15' Corazzato: Questo gruppo da battaglia \u00e8 formato da forze speciali di tutta l'Europa Orientale e Baltica, \u00e8 versatile, molto indicato per operazioni di difesa territoriale e sabotaggi alle strutture sensibili. La cavalleria e le truppe corazzate pesanti sono tecnologiche, adattabili e facilmente intercambiabili, e combattendo sempre nello stesso gruppo sono state abituate ad una stretta cooperazione. L\u00f9kas Farber \u00e8 il leader del gruppo.\nSPECIALITA': Elicotteri e Trasporti +20% Mobilit\u00e0 e Difesa\nMOTTO: Saldi e Forti\nBattlegroup 16' Meccanizzato: Nucleo di combattimento avanzato e in costante stato d'allerta, sempre pronto ad intervenire in qualsiasi parte del pianeta, ed addestrato a gestire diverse situazioni, dal peacekeeping a conflitti su larga scala veri e propri. Thierry DuBois \u00e8 il leader di questo gruppo.\nSPECIALITA': Fucilieri e Genieri +30% Difesa\nMOTTO: Morte ai Tiranni\nBattlegroup 20' Assalto: Il 20' Assaltatori conta fra le proprie fila i migliori piloti dell'esercito europeo unito, specializzati negli attacchi a obiettivi nemici rilevanti e al sabotaggio delle infrastrutture sensibili. Il gruppo \u00e8 dotato di una grande capacit\u00e0 d'adattamento. Hans Jaeger \u00e8 alla guida del gruppo.\nSPECIALITA': Elicotteri +30% Attacco, Difesa e Mobilit\u00e0. \nMOTTO: Uniti nella Lotta\nBattlegroup 22' Assalto: Quasi interamente costituito da elementi francesi, mentre i genieri e il supporto logistico sono di provenienza tedesca. La gestione di questo potente gruppo di combattimento \u00e8 affidata ad un comando ottimamente congiunto. Lars Beckenbauer guida questo gruppo.\nSPECIALITA': Carri Armati +20% Attacco Artiglieria +10% Mobilit\u00e0\nMOTTO: L'Unione fa la Forza\nBattlegroup 24' Meccanizzato: Massiccio e lento nucleo di truppe pesanti ottimamente armate, spiegabili ovunque e dotati di cavalleria e meccanizzate avanzate, funge da supporto alla diplomazia ma si rivela efficace anche in situazioni di guerra aperta.\nSPECIALITA': Carri Armati +25% Attacco e Mobilit\u00e0 Fucilieri +10% Mobilit\u00e0 \nMOTTO: Fantasmi della Notte \nBattlegroup 1' Operazioni Speciali: La migliore forza d'\u00e8lite schierabile dall'Europa, di cui fanno parte molti ex operativi della squadra Rainbow di inizio secolo e varie altre forze antiterrorismo europee, fra cui GIGN francesi, GEO spagnoli, GSG9 tedeschi, NOS italiani e CEJ slovacchi, con un alto potere di adattamento ai campi di battaglia odierni con forze miste e efficaci. All'inizio sar\u00e0 guidato da Alexis Matz, considerato il pi\u00f9 abile dei comandanti europei, ma se la Terza Guerra Mondiale giunge alla quarantesima settimana senza essere stato risolta, il generale Amadoude de Bankole prender\u00e0 il suo posto.\nSPECIALITA': Trasporti e Genieri +50% Attacco, Mobilit\u00e0 e Difesa\nMOTTO: La Spada d'Europa\nBattaglioni Spetsnaz Guard Brigade- Russia.\n56' Brigata Aviotrasportata: Una delle brigate pi\u00f9 potenti della Russia, ha fama di essere uno dei gruppi da combattimento pi\u00f9 efficienti del fronte orientale della Terza Guerra Mondiale, grazie all'audacia dell'addestramento e l'inventiva del comandante. Alexander Keresnich \u00e8 il comandante di brigata.\nSPECIALITA': Elicotteri e Trasporti +20% Attacco e Mobilit\u00e0\nMOTTO: Fendente Profondo\n8' Brigata Meccanizzata: \u00c8 dotata di una strepitosa dotazione di armi leggere, veicoli meccanizzati e sabotatori avanzati, maestra nel condurre sabotaggi alle infrastrutture sensibili nel territorio ostile senza lasciare tracce. Fyodor Savilov comanda questa brigata.\nSPECIALITA': Fucilieri e Carri +15% Attacco e Mobilit\u00e0\nMOTTO: Per la Madre Patria \n19' Brigata Meccanizzata: Brigata dotata di una grande potenza di fuoco frontale, ottima nei combattimenti aperti e operazioni in ambienti a temperature rigide, addestrati nel distretto del Caucaso settentrionale. Mikhail Lemzenko \u00e8 alla guida della brigata.\nSPECIALITA': Trasporti e Carri +25% Difesa \nMOTTO: Pionieri della Mischia\n13 'Brigata Aviotrasportata: Brigata costituita sulla falsariga delle \"Task Force\" statunitensi, specializzato in operazioni segrete e controllata dal G.R.U russo. Stanziata a Mosca per proteggere l'ordine costituzionale della Federazione Russa durante la guerra contro gli europei e statunitensi. Gestita da Arkadi Novikov.\nSPECIALITA': Elicotteri +20% Difesa e Mobilit\u00e0 Artiglieria +15% Attacco\nMOTTO: Serviranno Molti Colpi\n20 ' Brigata Assalto: Creata nei lontani anni '70 per operazioni sia di sabotaggio che di incursioni rapide e di profondit\u00e0 contro la NATO durante la Guerra Fredda. Questa brigata ha eccellenti capacit\u00e0 d'adattamento e si pu\u00f2 considerare come la pi\u00f9 decorata brigata della Guardia Spetsnaz. L'ex-Rainbow Genedy Filatov ha il compito di guidare questa brigata.\nSPECIALITA': Trasporti +10% Attacco Carri +15% Attacco Fucilieri +10% Mobilit\u00e0 \nI fucilieri potranno anche usare l'abilit\u00e0 Attacco in Profondit\u00e0 e sganciarsi in un'area avanzata. \nMOTTO: Dritti al Punto\n35' Brigata Corazzata: La brigata pi\u00f9 vecchia a disposizione della Russia: la storia delle sue unit\u00e0 risale fino alla Guerra Fredda. Per 50 anni questi uomini si sono preparati ad un conflitto sanguinoso nel continente Europeo, e pertanto estremamente temuti per le loro capacit\u00e0 acquisite. Yuri Tankayev guida la brigata.\nSPECIALITA': Elicotteri e Carri +10% Attacco e Difesa e +20 Mobilit\u00e0\nMOTTO: Intimidazione Effettiva \n48' Brigata Segnalatori: Una vecchia brigata impiegata fin dalle prime fasi della Guerra Fredda, ha poi operato nell'Invasione dell'Afghanistan per supportare l'esercito russo contro i ribelli. Da allora non \u00e8 stata mai pi\u00f9 impiegata, ma \u00e8 stata rifondata allo scoppio della Terza Guerra Mondiale, ora costantemente impegnata in operazioni offensive contro l'Europa e gli Stati Uniti. Il Colonnello Georgi Sokolov guida la brigata.\nSPECIALITA': Artiglieria e Fucilieri +20% Attacco Fucilieri +15% Attacco e Mobilit\u00e0\nMOTTO: Oggi Sfamiamo i Corvi\n17' Brigata Segnalatori: Una brigata di nuova concezione creata nei primi anni 2000, addestrata al recupero ostaggi di alto profilo, assalti anfibi e frontali, e la sola brigata della Spetsnaz in grado di usare, o sabotare, le postazioni ostili. \u00c8 anche addestrata ad usare armi chimiche, la sola qualificata per combattere in ambienti NBC e fronteggiare qualunque tipo di contaminazione. Leonid Vilkov guida la brigata.\nSPECIALITA': Genieri + 30% Attacco e Difesa\nMOTTO: La Tela del Ragno\n39' Brigata Assalto: Truppe d'\u00e8lite che esegue costantemente missioni di assassinio delle personalit\u00e0 nemiche importanti in tempi di guerra. Gli elementi migliori di una gi\u00e0 rigida selezione fanno parte di questa brigata. Guidata da Boris Pontetkiev.\nSPECIALITA': Fucilieri +15% Attacco e Mobilit\u00e0 Genieri +15% Difesa\nMOTTO: Con le Unghie e con i Denti \n44' Brigata Assalto: Formazione avanzata in grado di avanzare, disperdersi o ritirarsi senza cedere terreno al nemico in avanzamento e nel sabotare le strutture sensibili del nemico. Ha la fama di essere l'unit\u00e0 pi\u00f9 temuta e pericolosa della Guardia Spetsnaz. Il colonnello Valentin Vikov Nobanov guida la brigata.\nSPECIALITA': Carri e Trasporti +20% Attacco Elicotteri +10 Difesa\n1' Brigata Alfa Operazioni Speciali: I Migliori elementi dell'esercito SGB sono radunati in questo gruppo da diversi distretti di provenienza, il che li rende una brigata estremamente imprevedibile sul campo. Gli operativi sono molto versatili e si adattano a quasi ogni possibile incarico. Gli operatori Alfa spiccano nelle doti di Cecchinaggio, Infiltrazione e Demolizione.\nSPECIALITA': Artiglieria e Comando Mobile +50% Mobilit\u00e0 e Difesa (Supporto Terrestre +50% Difesa e Attacco)\nMOTTO: Sempre, Dovunque, Comunque\nGerarchia Militare Joint Task Force (America).\nPresidente David Becerra\nGenerale Scott Mitchell\nColonnello Asso Nathan Goudie\nColonnello Jordan Taylor\nColonnello Marcus Brown\nColonnello Joseph Gonzales\nColonnello Nick Salvatore\nColonnello Roger Funk\nTenente Colonnello Ingham West\nTenente Colonnello Dmitri Williams\nTenente Colonnello Paul Smith\nTenente Colonnello Mike Kim\nTenente Colonnello Steve Dernasch \nTenente Colonnello Michael Haney\nMaggiore Alice Dennison \u2013 US Marine Corp \u2013 Ufficiale Logistica, Briefing e Intelligence\nGerarchia Militare Enforcer Corp (Europa).\nPresidente Nathali\u00e8 P\u00e8rreau\nGenerale Amadou de Bankole\nColonnello Asso Alexis Matz\nColonnello Lars Beckenbauer\nColonnello Thierry Dubois\nColonnello Antonio Maldini\nTenente Colonnello Karl Haider\nTenente Colonnello Santiago Arnavisca\nTenente Colonnello L\u00f9kas F\u00e0rber\nTenente Colonnello Tim Schwider\nTenente Colonnello Alain DuBarry\nTenente Colonnello Hans Jaeger\nTenente Colonnello Guilleame Delas\nTenente Colonnello Claude Moreau\nMaggiore Ilaria Cimino- Esercito Italiano- Ufficiale Logistica, Briefing e Intelligence\nGerarchia Militare Guardia Spetsnaz (Russia).\nPresidente Vladimir Kapalkin\nGenerale Sergei Izotov \nColonnello Asso Alexei Tatarev\nColonnello Alexsandr Kurovich\nColonnello Arkadi Novikov\nTenente Colonnello Genedy Filatov\nTenente Colonnello Georgi Sokolov\nTenente Colonnello Leonid Vilkov\nMaggiore Alexei Noskov\u00a0\u2013 GRU Tactic Valutation Service- Ufficiale Logistica, Briefing e Intelligence\nModalit\u00e0 di gioco.\nMappa.\nIl gioco prende posto nello stesso universo di \"Ghost Recon\" ed \"H.A.W.X.\".\nLe locazioni giocabili sono posizionate in Europa, Russia occidentale e Stati Uniti orientali Per scegliere il campo di battaglia, \u00e8 presente una mappa olografica con tutti i territori del conflitto comprese le tre capitali di fazione.\nCapitali di fazione.\nSono i territori pi\u00f9 difficili da conquistare e anche i pi\u00f9 importanti, segnati sulla mappa da una stella. Per essere conquistate, bisogna vincere consecutivamente tre battaglie in conquista, assalto e assedio. Conquistando tutte e tre le capitali si vince la campagna. Perdere la capitale per una fazione non significa l'eliminazione dal conflitto, n\u00e9 l'impossibilit\u00e0 di contrattaccare e riprendersi la citt\u00e0, ma la fazione sar\u00e0 fortemente ostacolata negli spostamenti da un campo di battaglia ad un altro, e il battaglione non potr\u00e0 essere potenziato finch\u00e9 la capitale non sar\u00e0 ripresa. Per attaccare una capitale bisogna prima conquistare i territori nemici adiacenti, poi \u00e8 necessario sconfiggere i nemici nella loro capitale per almeno tre volte consecutivamente. La prima partita serve a fare breccia nelle difese perimetrali della citt\u00e0 nemica. La seconda serve ad aprirsi un varco fino al centrocitt\u00e0, mentre la terza ed ultima serve a distruggere il centro del potere dei nemici in citt\u00e0 Le capitali sono Washington per gli americani, Parigi per gli europei e Mosca per i russi.\nBasi Militari.\nSegnate sulla mappa dal segno \"+\", offrono un grande vantaggio tattico. Se la propria fazione ne controlla una vicino al luogo dello scontro, il giocatore pu\u00f2 ottenere unit\u00e0 terrestri addizionali o chiedere il supporto aereo. Ogni fazione ne possiede due o tre, e ciascuna ospita diversi tipi di supporti che andranno persi se saranno conquistate. Le basi delle aviazioni garantiscono attacchi aerei, le basi degli eserciti garantiscono forze di terra addizionali. Se conquistata, una base smette di supportare la fazione che l'ha ceduta e inizia a inviare forze a quella che l'ha presa. Le basi possono essere sabotate con missioni di tipo Raid, ma queste sono svolte in condizioni piuttosto difficili per chi attacca e tolgono al nemico le possibilit\u00e0 di supporto solo per due turni.\nTurni.\nLa campagna in singolo \u00e8 suddivisa a turni, come il famoso gioco da tavolo Risiko. All'inizio di ogni turno il giocatore deve scegliere in quale territorio combattere tra quelli disponibili; la sconfitta o la vittoria dello scontro pu\u00f2 comportare la chiusura o l'apertura di nuovi fronti. Alla fine di ogni battaglia il turno finisce, mostrando i risultati di tutti i combattimenti che si sono svolti e i territori che sono stati conquistati o persi dalle tre fazioni. Se il giocatore riesce a sconfiggere un comandante di grado superiore al proprio, influenzer\u00e0 positivamente gli eserciti del proprio schieramento impegnati in altri scontri. Nell'interfaccia della mappa, oltre a scegliere in quale territorio combattere, si pu\u00f2 accedere ad altre funzioni, come modificare la difficolt\u00e0 di gioco, accedere alla caserma, salvare la partita o vedere il numero di territori occupati da ciascuno schieramento. Quando uno schieramento conquista tutte le tre capitali di fazione o conquista 28 territori la campagna finisce. Uno schieramento vince, gli altri due perdono.\nCampo di battaglia.\nOgni campo di battaglia presente nel gioco \u00e8 diverso per aspetto e confomazione del territorio, sia esso rurale o urbano. In ogni territorio sono presenti due punti di raccolta, posizionati ai margini della mappa, e un determinato numero di stazioni radio.\nStazioni radio.\nSono segnate sulla mappa da una lettera maiuscola e possono essere conquistate solo dalla fanteria. Conquistandole, si ottengono \"punti comando\" con i quali si possono schierare rinforzi o chiedere unit\u00e0 di supporto. Se una stazione radio viene distrutta, il suo simbolo sulla mappa viene \"barrato\" e non pu\u00f2 essere pi\u00f9 potenziata. Se lo era prima di essere distrutta il potenziamento viene perso, ma genera ugualmente PC. Se una stazione radio viene disattivata dal nemico vengono persi i suoi potenziamenti, non produce pi\u00f9 PC, e non viene pi\u00f9 contata come stazione radio conquistabile.\nPunti comando.\nSono la moneta corrente nel corso della battaglia. Grazie a essi possono essere schierati rinforzi o supporti provenienti dalle basi strategiche. Le stazioni radio generano automaticamente una piccola quantit\u00e0 di PC, e per ogni nuova stazione acquisita se ne ottiene una quantit\u00e0 bonus. Le Stazioni radio di solito sono disposte sulla mappa in modo che ce ne sia un numero equo in ogni lato della mappa, ma nelle missioni Assedio sono disposte per essere pi\u00f9 vicine al difensore, cos\u00ec che si possa difendere pi\u00f9 facilmente. In modalit\u00e0 Conquista, controllare e difendere il 60% delle stazioni significa la vittoria per la fazione.\nRinforzi.\nAll'inizio dello scontro, si avranno a disposizione solo poche unit\u00e0, alle quali potranno essere aggiunti i rinforzi chiamati dal giocatore. Il numero di unit\u00e0 schierabili contemporaneamente aumenta insieme al grado del giocatore fino a 12. Chiamate le unit\u00e0 desiderate, un elicottero di supporto le porter\u00e0 nella zona e le scaricher\u00e0 sull'area designata.\nDefcon.\nQuando in un combattimento una delle due fazioni riesce a primeggiare sull'altra e sta per vincere la partita, la fazione perdente ottiene il diritto di usare le WMD, ossia le armi di distruzione di massa, utilizzabili per bombardare uno specifico settore della mappa, uccidendo all'istante le unit\u00e0 nemiche nell'area. La Joint Strike Force pu\u00f2 usare il Bombardamento Cinetico, una salva di potenti missili balistici intercontinentali lanciati da un satellite militare in orbita che impattano col terreno e causano potenti terremoti e onde d'urto. L'EnforcerCorp usa un Laser Orbitale Tattico ad Alta Intensit\u00e0, un laser militare massivo sparato da un satellite in orbita che vaporizza un'unit\u00e0 nemica. La Russia usa un missile termobarico pesante sparato da un veicolo lanciatore mobile SCUD fuori dal campo di battaglia. Appena la fazione perdente ha usato le sue WMD, per\u00f2, anche il nemico avr\u00e0 l'autorizzazione a sparare con la sua arma specifica. In modalit\u00e0 Defcon, inoltre, le unit\u00e0 rinforzo costeranno un quarto del prezzo originario e si potr\u00e0 disattivare permanentemente una stazione radio nemica sparando un impulso EMP su di essa.\nSupporti Strategici.\nConquistando e potenziando le stazioni presenti sulla mappa nel corso del combattimento con l'aiuto dei Fucilieri o dei Genieri, si possono ottenere alcuni supporti esterni per indebolire il nemico o per avvantaggiare le nostre unit\u00e0. Quando una stazione \u00e8 conquistata, basta ordinare all'unit\u00e0 pi\u00f9 vicina di entrare e potenziarla con uno dei tre supporti disponibili, Aereo, Terrestre, Elettronico, ed in pochi secondi il supporto sar\u00e0 a nostra disposizione. Per accedere ad un supporto \u00e8 sufficiente controllare una sola stazione, ma, per averla a disposizione al massimo della sua potenza, bisogna potenziare tre stazioni. Il supporto si perde se la stazione \u00e8 catturata dall'avversario o se \u00e8 distrutta.\nSupporto Aereo\nIl Supporto Aereo permette al giocatore di richiamare sul campo una squadriglia di cacciabombardieri che sorvolano rapidamente l'area e indeboliscono le unit\u00e0 nemiche selezionate. Il primo livello permette di indebolire una squadra nemica. Il secondo danneggia gravemente la squadra nemica. Il terzo annienta pi\u00f9 unit\u00e0 nemiche, nel caso fossero abbastanza vicine. Gli aerei d'attacco non potranno essere contrastati o abbattuti. I JSF richiedono l'intervento degli A-20 Razorback. L'Europa richiede gli Eurofighter Meteora. La Russia richiede gli Su-39 Sledgehammer.\nSupporto Terrestre\nIl Supporto Terrestre permette al giocatore di richiedere l'aiuto dell'esercito regolare della propria fazione, che invia truppe in aiuto sulla mappa per attaccare i nemici sulla linea del fronte. Le unit\u00e0 addizionali entreranno sul campo di battaglia e procederanno in posizioni predefinite per attaccare i nemici sulla linea del fronte. Le forze di terra sono per\u00f2 pi\u00f9 lente di quelle d'\u00e8lite del giocatore, infliggeranno meno danni e non avranno gli scudi, come quelle del giocatore. Il livello 1 schiera squadre di fanteria. Il livello 2 schiera fanteria affiancata da veicoli d'attacco rapido. Il livello 3 schiera plotoni di carri armati. Gli JSF useranno unit\u00e0 dello US Army. L'Europa user\u00e0 truppe dell'esercito Europeo. La Russia user\u00e0 truppe delle forze di terra russe federate.\nSupporto Elettronico\nIl Supporto Elettronico permette di sparare sul campo di battaglia degli impulsi EMP che immobilizzano temporaneamente i veicoli del nemico, ma non ha effetto sulla fanteria. Le stazioni radio nemiche colpite e le truppe nemiche corazzate colpite dall'impulso saranno temporaneamente immobili e inermi e prive di scudo, la minimappa del nemico e le sue abilit\u00e0 speciali saranno inutilizzabili, i rinforzi non potranno essere chiamati e gli attacchi aerei non potranno essere effettuati. Il livello 1 colpisce unit\u00e0 nemiche in una piccola area. Il livello 2 colpisce le unit\u00e0 nemiche con pi\u00f9 potenza e in un pi\u00f9 ampio raggio. Il livello 3 avr\u00e0 un raggio ancora pi\u00f9 esteso e durer\u00e0 ancora di pi\u00f9.\nCombattimento.\nEsistono quattro tipi di combattimenti, e, in ognuno, le condizioni per giungere alla vittoria sono differenti. \u00c8 comunque possibile vincere ogni tipo combattimento eliminando o neutralizzando tutte le unit\u00e0 nemiche.\nConquista.\nL'obiettivo \u00e8 prendere il controllo di pi\u00f9 della met\u00e0 delle stazioni radio presenti sul campo di battaglia e mantenerne il controllo fino allo scadere del tempo. Se la fazione vincente perde il controllo della maggioranza delle stazioni, il timer di vittoria si arresta, e ricomincia da capo, non appena uno schieramento ne riconquista oltre il 50%.\nAssalto.\nSi ottiene la vittoria quando tutte le unit\u00e0 nemiche sulla mappa sono state annientate o eliminate e il comandante non pu\u00f2 schierare altre truppe.\nRaid.\nQuesta modalit\u00e0 \u00e8 disponibile solo se il combattimento avviene in una base strategica, e non sono ammesse unit\u00e0 d'artiglieria.\nPer l'attaccante l'obiettivo \u00e8 distruggere oltre la met\u00e0 delle strutture chiave, segnate sulla mappa, entro lo scadere del tempo, difese da robot droni automatici.\nPer il difensore l'obiettivo \u00e8 difendere le strutture chiave.\nSe il raid viene effettuato con successo, lo schieramento che controlla la base non pu\u00f2 fare affidamento sui supporti forniti da essa per almeno sei turni.\nAssedio.\n\u00c8 disponibile solo nella fase finale per la conquista di una capitale.\nL'attaccante deve conquistare la stazione radio strategicamente pi\u00f9 importante e mantenerne il controllo, prima dello scadere del conto alla rovescia. Il timer si ferma se la fazione attaccante conquista una stazione radio.\nIl difensore deve eliminare tutte le unit\u00e0 nemiche. In Assedio, il difensore \u00e8 tagliato fuori da qualunque supporto all'inizio della missione, e non pu\u00f2 chiedere rinforzi o supporti, fino allo scadere del conto alla rovescia. Se il difensore resiste fino allo scadere del tempo, allora un massiccio esercito inizier\u00e0 a marciare nella mappa e sigiller\u00e0 l'area con forze di ogni tipo, aiutando il difensore a respingere gli attaccanti.\nUnit\u00e0.\nCi sono sette tipi diversi di unit\u00e0 sotto il comando diretto: fucilieri, genieri, carri armati, trasporti, elicotteri, artiglieria, e unit\u00e0 di comando.\nOgni unit\u00e0 pu\u00f2 potenziarsi in attacco e difesa. I potenziamenti si comprano spendendo i punti ottenuti nel gioco.\nCi sono circa 40.000 linee di dialogo, 9.000 delle quali \"esclusive dell'unit\u00e0\" che d\u00e0 al battaglione una personalit\u00e0. Ogni unit\u00e0 ha una sua specifica voce per aiutare il giocatore a riconoscerlo sul campo di battaglia se in pericolo.\nIl giocatore non controlla i singoli soldati, ma le pi\u00f9 ampie compagnie e plotoni. I soldati usano tattiche di copertura e di attacco realistiche. I veterani agiscono in base all'esperienza delle loro battaglie passate.\nFucilieri: La fanteria standard. Sono efficaci contro altri fucilieri, genieri e artiglieria se a corto raggio, ma vulnerabili contro tutto il resto. Per un po' di tempo possono tenere testa agli elicotteri quando sono sotto un buon riparo, ma alla fine, se non si spostano saranno sopraffatti. I fucilieri si possono mettere al riparo come i genieri, ma questo aumenta solo la resistenza ai danni e limita il raggio visivo. Possono usare lo stealth per non venire rilevati dai nemici, essere addestrati al cecchinaggio e lo sprint sul terreno. Sono in grado di conquistare punti chiave, ma vengono potenziati pi\u00f9 lentamente dei genieri. I fucilieri russi vengono chiamati \"Lupi\", e fanno parte degli Spetsnaz. I fucilieri europei sono chiamati \"Kommandos.\" I fucilieri americani vengono chiamati \"Fantasmi\", e sono reclutati tra vari reparti delle forze armate degli Stati Uniti, incluso Marine Force Recon, SEALs, Army Rangers, Berreti verdi, Paracadutisti, ed anche Ghost Recon. Hanno una grande velocit\u00e0 d'azione e maestria in scontri urbani. Grazie al loro addestramento intensivo e l'impiego avanzato della robotica, i fucilieri americani sono i migliori.\nGenieri: Queste sono truppe anticarro, quando sono coperti sono efficaci contro tutte le unit\u00e0, con l'eccezione dei fucilieri. Inoltre se il loro riparo si trova lontano dall'artiglieria, quest'ultima pu\u00f2 ingaggiarli e distruggere facilmente il loro riparo.I genieri possono piazzare mine terrestri ogni 25 secondi, inoltre possono usare mitragliatrici pesanti come abilit\u00e0 speciale per danneggiare i fucilieri e gli elicotteri. I genieri russi sono conosciuti come \"Orsi\". I genieri europei vengono chiamati \"Granatieri\". I genieri americani vengono chiamati \"Pionieri.\" I Granatieri Europei sono equipaggiati con un'armatura pesante e le loro armi sono pi\u00f9 avanzate delle controparti americane e russe.\nTrasporti: Queste unit\u00e0 sono letali contro gli elicotteri e i fucilieri, e possono portare la fanteria, ma sono estremamente vulnerabili contro i carri armati e ai genieri trincerati. La Russia utilizza il BTR-112 Blasta. Gli europei usano il tedesco AMZ-26 Mustellde. Gli americani usano l'M118 Fastback. Grazie a sistemi antiaerei di ultima generazione e armi a microonde i Mustelide europei sono i trasporti migliori.\nCarri armati: I Carri armati sono molto efficaci contro altri veicoli corazzati, come carri e trasporti, anche se sono vulnerabili ai genieri riparati, colpi di artiglieria, elicotteri d'attacco e campi minati. I russi utilizzano il T-100 Orco. La Federazione Europea impiega lo 1A3 Panthera. Gli Americani usano lo M5A2 Schwarzkopf. Lo Schwarzkopf americano ha un cannone con proiettili elettromagnetici e un sistema di fuoco che gli permette di ingaggiare altri carri oltre il loro raggio visivo, quindi \u00e8 il carro migliore.\nElicotteri: Gli elicotteri sono mezzi d'attacco veloci che possono essere anche usati per esplorare il territorio in cerca di artiglieria e attacchi aerei, sono anche efficienti contro i carri armati, fucilieri, artiglieria e genieri non riparati. Sono anche molto fragili, e possono essere distrutti dai trasporti e genieri. La Russia utilizza il KA-65 Rapace. L'Europa utilizza il PAH-6 Ghepardo. Gli Stati Uniti usano l'AH-80 Blackfoot. I Blackfoot americani sono dotati di sistemi a guida laser ottica e sono molto precisi, questo rende i Blackfoot gli elicotteri pi\u00f9 temuti sui campi di battaglia.\nArtiglieria: Anche se relativamente lenta ed estremamente deboli in combattimento ravvicinato, l'artiglieria pu\u00f2 devastare le unit\u00e0 di terra da lunga distanza. I russi utilizzano lo KV-20 Zhukov. L'Europa usa il AMZ-50 Fromboliere. L'America utilizza lo M320 Spartan. L'artiglieria russa Zhukov \u00e8 la pi\u00f9 valida di quelle americane ed europee perch\u00e9 ha un sistema di propulsione avanzato, un meccanismo di scatto automatico che la rende un'unit\u00e0 ad alto rateo di fuoco in grado di produrre, nell'impatto, danni pi\u00f9 elevati.\n\"Veicoli di comando\": i Veicoli di comando portano il giocatore a disporre di funzioni di comando extra, tra cui il rilascio di UAV per l'esplorazione e il combattimento. Tutti i veicoli di comando sono protetti da droni robot automatici di scorta, che sono potenti contro fanteria ed elicotteri. I veicoli di comando solitamente possiedono alti livelli di vita, facendo di essi alcune tra le pi\u00f9 importanti unit\u00e0 di combattimento. La Russia utilizza il MAZ-660 Ragno Reale. L'Europa impiega lo LV-20 Carlomagno. Gli americani usano lo C1A5 Archon. I Veicoli di Comando delle tre fazioni possiedono all'incirca le stesse capacit\u00e0 tattiche e differiscono molto solo in estetica. La scorta dei Veicoli di Comando \u00e8 costituita da potenti Droni robot per gli americani e gli europei, e da un plotone di soldati per i russi.\nDroni Robot: Questi potenti droni da combattimento automi sono piccoli ma potenti. Si muovono su ruote (Europa) o su cingoli (America) in piccoli gruppi, e scortano i Comandi Mobili JSF ed Enforcer. Hanno un corpo centrale e quello che sembra somigliare ad una testa, con due braccetti attaccati con le armi principali. Anche se non molto potenti, i droni possono essere molto convenienti nella difesa delle stazioni radio e sono efficaci contro elicotteri, fucilieri e comandi mobili. L'Europa usa gli Archer, armati di fucili laser diretti letali contro la fanteria. L'America usa i Rottweiler, con sensori avanzati, una minigun e pod lanciarazzi, molto forti contro gli elicotteri. La Russia non possiede droni e usa plotoni di fanteria per scortare i Comandi Mobili. Essendo robotici, i droni sono controllati dal veicolo che stanno scortando, non hanno bisogno di ordini e attaccheranno qualsiasi nemico dovesse attentare al veicolo di Comando.\nElicotteri di Supporto: Anche se non prendono parte all'azione sono comunque fondamentali perch\u00e9 incaricate di trasportare i rinforzi sulla linea del fronte e di evacuare le unit\u00e0 incapacitate per impedire che siano uccise dal nemico. Sono veloci ma disarmati e si ritireranno velocemente dall'area una volte assolte le loro funzioni. Sono vulnerabili a tutte le unit\u00e0 nemiche a parte i Fucilieri, ma le probabilit\u00e0 di attaccarlo sono ridotte perch\u00e9 sono troppo veloci nel ritirarsi e nell'evacuazione anche per essere intercettati dagli elicotteri d'assalto. Gli elicotteri di supporto per i veicoli sono grandi e corazzati mentre per la fanteria si usano versioni pi\u00f9 piccole degli stessi elicotteri. Gli JSF usano i V-25 Goshawk e i V-27 Valkyrie. L'Europa usa gli EG-200 Tafano e gli EG-3000 Turbine. I Russi usano Mi-27 Locusta e Mi-33 Tarantola.\nUAV : I velivoli senza pilota sono ideali per condurre operazioni segrete oltre le linee nemiche. Decollano dai Comandi Mobili e sono unit\u00e0 stealth, quindi solo Comandi Mobili nemici ed elicotteri d'assalto troppo vicini possono localizzarli. Gli UAV hanno microcamere di sorveglianza e localizzeranno automaticamente le unit\u00e0 nemiche e invieranno i loro movimenti al giocatore. Eventualmente gli UAV si possono potenziare per diventare UCAV, sempre velivoli senza pilota ma questa volta armati con missili aria terra per attaccare i nemici a terra. Data la visibilit\u00e0 causata dai loro missili sono molto pi\u00f9 facili da identificare rispetto a un normale UAV e saranno molto vulnerabili se la loro infiltrazione viene compromessa da un'unit\u00e0 in grado di localizzarlo. Gli JSF usano l'SQ-3 Scryer. L'Europa usa l'Eaglefly. La Russia usa l'Avvoltoio.\nAccoglienza.\nLa rivista \"Play Generation\" lo classific\u00f2 come il miglior gioco di strategia del 2008. La stessa testata diede alla versione per PlayStation Portable un punteggio di 84/100, apprezzando la solidit\u00e0 della struttura di base e gli elementi di originalit\u00e0 e come contro il fatto che non fosse tecnicamente \"sbalorditivo\" e che fosse adatto esclusivamente ad un pubblico di appassionati, finendo per trovarlo non il miglior strategico in circolazione, ma che meritava sicuramente l'attenzione degli appassionati del genere."}
{"id": "1814076", "revid": "767487", "url": "https://it.wikipedia.org/wiki?curid=1814076", "title": "Marco Giandebiaggi", "text": "Giocava nel ruolo di centrocampista. Ha militato principalmente nella degli \"anni d'oro\", quando i grigiorossi facevano la spola tra la Serie B e la Serie A.\nCarriera.\nGiocatore.\nCresce nell'Audace Parma insieme a Giovanni Bia e Alessandro Melli. Successivamente passa al nel 1985, per poi essere mandato a fare esperienza alla Pro Patria in Serie C2 nella stagione 1987-88, dove gioca un ottimo campionato nonostante la retrocessione della squadra, realizzando 6 reti in 23 presenze. L'anno successivo torna al Parma, che lo fa giocare tra i cadetti. Nella formazione giallobl\u00f9 realizza un gol con 21 presenze, conquistando a maggio del 1990 una storica promozione in Serie A \u2013 la prima per gli emiliani dall'istituzione del girone unico.\nNella stagione 1990-91 lo ingaggia la , con la quale ottiene subito una nuova promozione in massima serie. Con i grigiorossi esordisce in Serie A il 1\u00ba settembre 1991 in Genoa-Cremonese (2-0). Rimane in totale per sette stagioni con la squadra lombarda, di cui quattro giocate in massima categoria; sono gli \"anni magici\" della Cremonese allenata da Luigi Simoni.\nNell'annata 1997-98 si trasferisce in cadetteria nel Verona, dove raggiunge una terza promozione in A nella stagione 1998-99. Con gli scaligeri gioca anche il successivo campionato di Serie A, in cui totalizza 13 presenze. Segue l'esperienza calabrese, ingaggiato a ottobre del 2000 dal di Bortolo Mutti, con cui sfiora un'altra promozione, mancata nel \"rush\" finale della stagione. Con la squadra rossobl\u00f9 conquista nel 2002 una difficile salvezza in B, guidato dall'allenatore Luigi De Rosa. Successivamente si trasferisce in C2 al Sassuolo. Passa poi nei dilettanti nel Suzzara, in Eccellenza, dove rimane due anni, e altrettanti ne gioca nel Colorno, in Promozione, dove chiude la carriera agonistica.\nConta 139 presenze in Serie A con 6 gol realizzati.\nAllenatore.\nDopo aver lavorato nel settore giovanile del Parma, ha allenato la formazione juniores del Colorno per poi divenire, dal 18 gennaio 2013, il tecnico della Piccardo &amp; Savor\u00e8, squadra parmense di Terza Categoria. Con Giandebiaggi alla guida, i gialloneri ottengono nello spazio di un biennio una doppia promozione in Prima Categoria.\nDal 2016 lascia la Piccardo &amp; Savor\u00e8 per passare ad allenare il San Secondo, squadra che milita nel campionato di promozione.\nOltre ad allenare gioca nella squadra amatoriale dell'Audace Parma, societ\u00e0 dove aveva iniziato l'attivit\u00e0 agonistica."}
{"id": "1814080", "revid": "111786711", "url": "https://it.wikipedia.org/wiki?curid=1814080", "title": "Film televisivi de La signora in giallo", "text": "Dopo la produzione degli episodi che compongono le dodici stagioni della serie, sono stati realizzati anche quattro film per la televisione de La signora in giallo, trasmessi per la prima volta tra il 1997 e il 2003.\nVagone letto con omicidio.\nTrama.\nSul treno diretto a El Paso Jessica conosce Sarah, testimone oculare in un caso di omicidio. A un certo punto la giovane donna scompare dal treno: Jessica non la trova da nessuna parte nonostante il convoglio non si sia mai fermato. La signora in giallo indaga.\nAppuntamento con la morte.\nTrama.\nDurante un convegno di intellettuali, viene ucciso uno scrittore russo, ex capo del KGB. L'omicidio sembra voler mettere a tacere alcune verit\u00e0 scottanti, contenute nell'ultimo libro della vittima. Jessica Fletcher verr\u00e0 coinvolta nelle indagini.\nL'ultimo uomo libero.\nTrama.\nJessica scopre uno sconvolgente e vecchio segreto di famiglia. Con il suo infallibile fiuto, Jessica si imbarca in un viaggio verso il profondo sud degli Stati Uniti per far luce sulla morte di uno schiavo di propriet\u00e0 di una sua antenata avvenuta nel 1860.\nLa ballata del ragazzo perduto.\nTrama.\nJessica \u00e8 in vacanza in Irlanda, dove assiste alla lettura delle ultime volont\u00e0 di Eamon Byrne. Il testamento contiene gli indizi per ritrovare un tesoro segreto, che costringe i membri di un'intera famiglia a mettere da parte l'astio per collaborare. Quando alcune morti sospette cominciano a susseguirsi, per Jessica arriva il momento di far entrare in azione il suo infallibile fiuto."}
{"id": "1814088", "revid": "709565", "url": "https://it.wikipedia.org/wiki?curid=1814088", "title": "Creepschool", "text": "Creepschool \u00e8 una serie animata francese, svedese e canadese. Prodotta da Alphanim, Happy Life, e Cinar. Trasmessa in Italia dal 2004 su Disney Channel e, dal 2005, su Toon Disney.\nLa serie tratta di quattro ragazzini alle prese con avventure in una scuola frequentata da mostri.\nTrama.\nElliott, Janice, Josh e Victoria prendono un autobus che li condurr\u00e0 al loro primo giorno di scuola. \nQuesti, saranno portati in un luogo desolato e sinistro per frequentare la loro nuova e spaventosa scuola piena di strane creature.\nDa qui, i ragazzi si accorgeranno che la scuola \u00e8 popolata da mostri, a partire dagli insegnanti e dagli alunni, fino ad arrivare al cuoco.\nNonostante ci\u00f2, inizieranno a fare amicizia con questi e ad incappare in avventure al di fuori del normale."}
{"id": "1814090", "revid": "228587", "url": "https://it.wikipedia.org/wiki?curid=1814090", "title": "Monte Vetro", "text": ""}
{"id": "1814093", "revid": "709565", "url": "https://it.wikipedia.org/wiki?curid=1814093", "title": "Luke Benward", "text": "Ha recitato nel film \"How to Eat Fried Worms\" (per cui ha vinto un Young Artist Award), prodotto dalla Walden Media, dove interpretava Billy, e nel film Disney per la televisione \"Gli esploratori del tempo\".\nNella sua carriera ha affiancato altre emergenti giovani promesse del cinema note in particolar modo al pubblico dei ragazzi e adolescenti, quali Jason Dolley e Nicholas Braun.\nVita privata.\nLuke \u00e8 nato e vive a Franklin, in Tennessee, da Kenda e Aaron Benward. Suo padre \u00e8 nel duo country Blue Country, sua madre fa l'attrice, la modella e insegna recitazione; suo nonno \u00e8 Jeoffrey Benward, un artista dei Contemporary Christian. Ha 2 sorelle minori, Ella e Gracie.\nCarriera.\nLa carriera di Luke inizia nel 2002 quando ottiene il ruolo di David Moore nel film \"We Were Soldiers - Fino All'Ultimo Uomo \"nel 2002. A 7 anni, \u00e8 apparso nel video musicale \"Concrete Angel\" di Martina McBride. Il suo successo cresce nel 2006, interpretando Billy Forrester nel film \"Come Mangiare I Vermi Fritti, \"grazie al quale vince il premio Young Artist Awards nella categoria \"Best Young Ensemble in a Feature Film\".\nHa recitato nel ruolo di Charlie Tuttle, un ragazzo di 14 anni, nel film Disney per la televisione \"Gli esploratori del tempo, \"in quello del quattordicenne Alan in \"Dear John.\" \u00c8 Nicholas Roland detto Nicky nella serie Disney Mostly Ghostly, affiancato da Madison Pettis e Sterling Beaumon. Sempre per film Disney per la televisione, in \"Girl vs. Monster, \"ha il ruolo di Ryan Dean, mentre \u00e8 Will Cloud nel film Disney per la televisione \"Cloud 9 \"(2014) insieme a Dove Cameron (star della serie Disney Liv e Maddie) ed \u00e8 apparso in alcuni episodi della serie \"Buona Fortuna, Charlie \"nel ruolo di Beau. \u00c8 conosciuto anche per il ruolo principale di Dillion nel nuovo show \"Ravenswood \" sul canale ABC Family. Nel 2016 ha il ruolo di Thor nella serie Girl Meets World, apparendo solo in pochi episodi.\nRitorna ancora affiancato dalla star Dove Cameron nel videoclip di Make You Stay, singolo della band \"The Girl And The Dreamcatcher\".\nLuke ha interpretato anche Matthew Pearson, l'ex-ragazzo di Emily Hobbs (Ryan Newman) in See Dad Run. Ha interpretato Stevie Dewberry nel film \"Il mio amico a quattro zampe. \"\nIl suo primo album, \"Let Your Love Out\", uscito il 5 gennaio 2009, contiene 5 canzoni. Inoltre ha fatto un tour con il gruppo Cristiano iShine LIVE, cantando le sue canzoni in concerto. Il livello dei suoi ascolti ha fatto s\u00ec che venisse messo sotto contratto dalla Crowd Productions.\nInoltre ha lavorato per vari marchi commerciali, incluse Nintendo, McDonald's, Willy Wonka, American Express e Hamburger Helper."}
{"id": "1814094", "revid": "16638468", "url": "https://it.wikipedia.org/wiki?curid=1814094", "title": "Ferrovia Milano-Torino", "text": ""}
{"id": "1814095", "revid": "247222", "url": "https://it.wikipedia.org/wiki?curid=1814095", "title": "Flashback (Joan Jett)", "text": "Flashback \u00e8 un album raccolta di Joan Jett, pubblicato nel 1993 per l'etichetta discografica Blackheart Records.\nLa compilation raccoglie tra le varie tracce, alcune inedite, oltre a \"\"Light of Day\", tratto dalla colonna sonora del film omonimo del 1987 e composto da Bruce Springsteen, \"Gotcha\", tratto dalla colonna sonora del film omonimo del 1985, il brano \"MCA\", cover dei Sex Pistols il quale titolo originale \u00e8 \"EMI\", o \"I Love Rock N' Roll\"\" suonato con alcuni membri degli stessi Sex Pistols."}
{"id": "1814096", "revid": "661526", "url": "https://it.wikipedia.org/wiki?curid=1814096", "title": "Showman", "text": "Uno showman o show-man, espressione in lingua inglese traducibile letteralmente come \"uomo di spettacolo\" o \"intrattenitore\", \u00e8 un personaggio del mondo dello spettacolo che presenta dei variet\u00e0, soprattutto in ambito televisivo, ma a differenza di un semplice conduttore televisivo \u00e8 in grado di incentrare su di s\u00e9 lo spettacolo stesso, esibendosi in vari numeri come recitazione, canto, danza, suono di strumenti musicali.\nIl termine \u00e8 nato con gli \"showman\" ambulanti, persone che organizzano e conducono sagre. Nel passato, il vocabolo \u00e8 stato usato anche per designare chi si occupava di esibizioni di fenomeni da baraccone, spettacoli circensi principali e secondari, e compagnie di teatro ambulanti. Pu\u00f2 anche essere un termine superlativo o elogiativo, talvolta utilizzato anche come una sorta di titolo onorifico, come nel caso del documentario \"\"."}
{"id": "1814097", "revid": "152416", "url": "https://it.wikipedia.org/wiki?curid=1814097", "title": "F.C. Lugano", "text": ""}
{"id": "1814099", "revid": "112620721", "url": "https://it.wikipedia.org/wiki?curid=1814099", "title": "Eugenio Montejo", "text": "\u00c8 stato fondatore della rivista Azar Rey e cofondatore della Rivista Poes\u00eda dell'Universit\u00e0 di Carabobo. \u00c8 stato ricercatore nel Centro di Studi Latinoamericani \"Romulo Gallegos\" di Caracas, e collaboratore di un gran numero di riviste nazionali e straniere. Nel 1998 ricevette il Premio Nazionale di Letteratura e nel 2004 il Premio Internazionale Octavio Paz di Poesia e Saggistica. Una delle sue poesie \u00e8 citata nel film \"21 grammi\" del regista messicano Alejandro Gonz\u00e1lez I\u00f1\u00e1rritu.\nEugenio Montejo fu un diplomatico e lavor\u00f2 all'ambasciata del Venezuela in Portogallo in diverse occasioni.\nPoesie per bambini.\nPubblic\u00f2 poesie per bambini con lo pseudonimo di \"Eduardo Polo\". Tra queste opere spicca \"Chamario\", del 2003, di cui erano state anticipate alcune poesie in altri libri (come l'antologia \"Poemas con sol y son\", del 2001), ma nella sua forma definitiva \u00e8 un libro inscindibile dalle illustrazioni di Arnal Ballester. La sua poesia per bambini (\"chamos\", da cui il titolo del libro) si caratterizza per la rottura dalle convenzioni, come per esempio la rima, che rispetta e distrugge al tempo stesso: \"Un ni\u00f1o tonto y retonto / sobre un gran \u00e1rbol se mont\u00f3. / Con su pelo largo y rubio / hasta la copa se subi\u00f3\"; la sperimentazione linguistica con finalit\u00e0 ludiche: \"La bici sigue la cleta / por una ave siempre nida / y una trom suena su peta... / \u00a1Qu\u00e9 canci\u00f3n tan perseguida!\"; in generale, la presenza di elementi assurdi, quando il lettore meno se li aspetta. Sulla sua opera, per esempio, \u00e8 stato scritto: \"I suoi poemi musicali, intelligentemente umoristici, al punto da parere semplici ma la cui composizione rivela talento poetico e una grande padronanza di linguaggio\"."}
{"id": "1814104", "revid": "181699", "url": "https://it.wikipedia.org/wiki?curid=1814104", "title": "Beiersdorf (disambigua)", "text": ""}
{"id": "1814110", "revid": "1573940", "url": "https://it.wikipedia.org/wiki?curid=1814110", "title": "Formica fusca", "text": "La formica nera europea (Formica fusca ) \u00e8 una specie di formica diffusa nelle regioni paleartiche.\nBiologia.\n\u00c8 una specie poliginica facoltativa le cui colonie possono talvolta ospitare pi\u00f9 regine fecondate, il cui contributo alla natalit\u00e0 complessiva pu\u00f2 per\u00f2 risultare diseguale, permettendo cos\u00ec la conservazione di una popolazione di operaie non molto numerosa (generalmente compresa fra le 500 e le 2000 formiche). Le operaie possono essere di dimensioni considerevoli (8\u201310\u00a0mm) e sono caratterizzate da una grande rapidit\u00e0 di movimenti ma un comportamento generalmente timido e scarsamente aggressivo. La \"F. fusca\" si nutre di piccoli insetti, melata di afide e talvolta nettare di fiori. Gli esemplari alati vengono generalmente prodotti nei mesi di giugno e luglio, ed i voli nuziali avvengono in luglio agosto.\nUn recente studio (Hannonen &amp; Sundstr\u00f6m, 2003) ha fornito prove di comportamenti nepotistici nella specie \"F. fusca\", in contrasto con quanto riscontrato nella maggior parte delle altre specie di formica (Snyder 1993); il risultato ottenuto potrebbe essere per\u00f2 solo il frutto di un differente tasso di sopravvivenza nelle uova prodotte dalle differenti regine.\n\"F. fusca\" \u00e8 una delle specie schiavizzate dalla \"Formica sanguinea\".\nDistribuzione e habitat.\n\u00c8 molto comune in una serie di territori che si estendono dal Portogallo al Giappone e, in senso nord-sud, dalla Scandinavia all'Italia meridionale. I nidi di \"F. fusca\" vengono spesso edificati nei ceppi marci di alberi morti o sotto pietre e sassi, soprattutto in zone boschive di recente abbattimento, sui confini dei boschi e presso siepi ed altra vegetazione arbustiva.\nTassonomia.\nSinonimi.\nSono stati riportati i seguenti sinonimi:\nSottospecie.\nSono state riconosciute sei sottospecie:"}
{"id": "1814117", "revid": "830939", "url": "https://it.wikipedia.org/wiki?curid=1814117", "title": "William Whewell", "text": "Aveva vasti interessi, fu autore di trattati di meccanica, mineralogia, geologia, astronomia, economia politica, teologia e architettura, anche se la sua fama \u00e8 dovuta in gran parte alle opere di storia e scienza e per aver coniato per la prima volta il termine \"scienziato\".\nBiografia.\nWilliam Whewell nasce nel 1794 a Lancaster, primogenito di un mastro carpentiere. \u00c8 il parroco a notare per primo le doti di William e a persuadere il padre a farlo proseguire negli studi. Nel 1812 entra al Trinity College di Cambridge e di l\u00ec a poco vince un premio per la composizione di un poema epico. Nel 1825 diviene prete anglicano; nel 1828 ottiene una cattedra in mineralogia e dieci anni pi\u00f9 tardi assume il titolo di \"Professor of Moral Philosophy\". \u00c8 il 1841 quando sposa Cordelia Marshall e viene nominato \"Master of Trinity College\", su calda raccomandazione del primo ministro Robert Peel. Si sposa una seconda volta, a seguito della scomparsa della prima moglie. Muore nel 1866 in seguito ad una caduta da cavallo.\nContributo epistemologico.\nL'originalit\u00e0 del contributo di Whewell alla filosofia della scienza \u00e8 da rintracciarsi soprattutto nel tentativo di aggiornare l'empirismo alle innovazioni concettuali introdotte da Immanuel Kant nella Critica della Ragion Pura: l'esperienza non \u00e8 una mera \"somma di dati\", poich\u00e9 \u00e8 la mente a svolgere su di essi un ruolo \"attivo\" mediante \"concetti\" (\"spazio\", \"tempo\" e \"categorie trascendentali\" secondo Kant; \"Idee fondamentali\" secondo Whewell - vedremo in seguito la differenza) che \"a priori\" intervengono a dare coerenza e \"forma\" alle percezioni, ovvero, che in parte \"determinano\" l'esito delle osservazioni e dei dati sensibili in generale. Discipline come la geometria o l'aritmetica devono la propria \"infallibilit\u00e0\" rispetto all'esperienza proprio al fatto che sono direttamente ed interamente derivate da assiomi e giudizi concernenti tali idee fondamentali (nello specifico, l'aritmetica si fonda sull'idea di tempo, la geometria sull'idea di spazio). Whewell tuttavia non condivide la deduzione trascendentale, attraverso cui Kant individua le proprie categorie, e sostituisce a questo metodo un criterio storiografico: \u00e8 nella \"storia della scienza\" che vanno rintracciate le \"idee fondamentali\". Non a caso, nessuna delle dodici categorie kantiane figurer\u00e0 tra le \"idee\", mentre vi rientreranno spazio e tempo - che per Kant, per\u00f2, erano \"intuizioni pure\", e non concetti - (insieme a \"causa\", \"esteriorit\u00e0\" degli oggetti, \"composizione\" chimica, e diverse altre). Con l'introduzione del criterio storiografico, idee fondamentali e relativi assiomi derivabili vengono ad essere un prodotto della discussione e del dibattito (storici) circa i dati dell'esperienza, al pari di quanto avviene per tutte le teorie scientifiche secondo gli odierni sostenitori della sociologia della conoscenza, ma con la netta differenza che per Whewell il risultato di tale dialettica, che del resto non \u00e8 mera discussione in quanto verte sui risultati delle \"predizioni\", che ogni diversa \"concezione dei fatti\" ha di volta in volta ottenuto, conduce a verit\u00e0, e non al relativismo gnoseologico. Se da un lato questo \u00e8 sufficiente a giustificare la confutazione o l'accettazione di idee fondamentali, resta da definire in che modo possano generarsi tali concezioni: la risposta di Whewell \u00e8 che ogni ipotesi \u00e8 frutto di un processo creativo avulso da qualsiasi regola scientifica.\nSi tratta, in definitiva, di una teoria della conoscenza piuttosto critica nei confronti dell'empirismo del tempo, che demandava ogni cosa all'osservazione senza curarsi di esaminare la \"concezione dei fatti\" che ad ogni osservazione, per Whewell e secondo la lezione di Kant, risulta necessariamente preliminare."}
{"id": "1814119", "revid": "767487", "url": "https://it.wikipedia.org/wiki?curid=1814119", "title": "Frontiers - Ai confini dell'inferno", "text": "Frontiers - Ai confini dell'inferno (\"Fronti\u00e8re(s)\") \u00e8 un film del 2007, diretto da Xavier Gens.\nInsieme ad \"Alta tensione\", \"Martyrs\" e a \"\u00c0 l'int\u00e9rieur\", \u00e8 stato acclamato dalla critica cinematografica come uno dei migliori horror francesi degli ultimi anni.\nTrama.\nNel 2005 a Parigi il candidato dell'estrema destra sta per vincere le elezioni presidenziali e ci\u00f2 causa delle violente rivolte in tutta la citt\u00e0. Cinque ragazzi tra cui Yasmin, una ragazza incinta, approfittano della confusione generale per mettere a segno una rapina ad una banca per permettere alla ragazza di abortire, ma vengono inseguiti dai poliziotti che feriscono gravemente uno di loro.\nI ragazzi, che avevano intenzione di fuggire nei Paesi Bassi, decidono di dividersi: il ferito viene portato in ospedale da Yasmin e dal suo ex fidanzato, mentre Tom e Farid raggiungono un ostello alla frontiera tra la Francia e il Lussemburgo per attenderli.\nIn camera i due ragazzi accendono la televisione e scoprono che il candidato dell'estrema destra ha vinto le elezioni. Dopo poco Karl, uno dei gestori dell'ostello, irrompe nella stanza dicendo di essere a conoscenza della rapina da parte dei ragazzi. Chiede spiegazioni a Tom, che lo stordisce con un pugno: i ragazzi poi scappano cercando di raggiungere la macchina, fuori dall'ostello, e vi riescono, ma vengono inseguiti da Goetz, che guidando il suo fuoristrada, li tampona, facendoli precipitare nei pressi di una vecchia miniera.\nI ragazzi sono ancora vivi e riescono ad uscire dalla macchina sfasciata e si infilano in uno stretto cunicolo scavato nella roccia che li conduce nuovamente nell'ostello, e Tom viene colpito alla testa. Un uomo cerca di catturare anche Farid, ma quest'ultimo riesce a fuggire. Intanto Yasmin e Alex giungono allo stesso ostello. Alex, avventurandosi nelle stanze, trova Tom ancora vivo, appeso al soffitto a testa in gi\u00f9 con due ganci che gli trafiggono i piedi.\nAlex, terrorizzato, va ad avvertire Yasmin per scappare dall'ostello insieme a lei, ma vengono bloccati dal \"Padre\", un uomo anziano, capo della famiglia di sanguinari neo-nazisti psicopatici. I due ragazzi vengono trascinati in un porcile e incatenati, come animali. Yasmin riesce a liberarsi e a scappare, mentre Alex resta incatenato, in attesa del Padre, che arriva l\u00ec poco dopo per torturarlo, recidendogli i tendini di Achille con delle pinze. Intanto Farid, che viene scoperto da uno dei membri della famiglia neo-nazista, muore in una camera a vapore.\nSubito dopo Yasmin viene catturata da Goetz e riportata nel porcile, dove \u00e8 costretta a vedere Alex che viene fucilato, e il suo corpo viene portato alla \"conservazione\", una stanza dell'ostello dove il cadavere subisce trattamenti per conservarsi e Yasmin viene lavata da tutto il sangue e fango di cui \u00e8 sporca. La ragazza successivamente si sveglia in un letto e vede che nella camera c'\u00e8 una giovane ragazzina che spiega a Yasmin la sua storia: da piccola \u00e8 stata portata via dai suoi genitori dalla famiglia neo-nazista, che l'ha cresciuta dicendole che sarebbero venuti a prenderla. Appena \u00e8 cresciuta l'hanno costretta ad avere dei figli per creare una discendenza, ma i bambini sono nati con dei problemi.\nPoi la ragazzina taglia i capelli a Yasmin, per prepararla ad una cena con il resto della famiglia, nella quale il Padre passa il comando della famiglia a suo figlio Karl e fa una solenne cerimonia: obbliga Yasmin a sposare Karl e sostiene che il figlio che aspetta la ragazza dar\u00e0 l'inizio alla Razza Pura. Yasmin durante la cerimonia si ribella, minacciando di sgozzare il Padre, e gli altri membri della famiglia le sparano, ma sbagliano i colpi e uccidono il Padre e un altro uomo. Yasmin riesce a scappare, mentre Goetz e le due ragazze la inseguono.\nYasmin si ritrova a combattere contro i componenti della famiglia e riesce miracolosamente a salvarsi da tutti, uccidendoli: infine riesce a salire in macchina e a fuggire.\nProduzione.\nL'idea del film nacque nel 2002, quando la Francia attraversava un turbolento periodo politico. L'intenzione di Gens era di realizzare un omaggio a \"Non aprite quella porta\", cult movie diretto da Tobe Hooper nel 1974. Gens tenne presente anche \"Sal\u00f2 o le 120 giornate di Sodoma\", diretto da Pier Paolo Pasolini nel 1975, per quanto riguarda la discesa agli inferi dei ragazzi, inserendo per\u00f2 pi\u00f9 umorismo..\nDistribuzione.\n\u00c8 uscito nelle sale cinematografiche francesi nell'estate 2007. Nel 2008 il film \u00e8 uscito negli Stati Uniti e in tutta Europa, mentre in Italia \u00e8 stato distribuito a partire dal 7 novembre 2008 dalla Moviemax Media Group ed \u00e8 stato vietato ai minori di 18 anni per la sua crudissima violenza gore/ultra-splatter."}
{"id": "1814125", "revid": "228587", "url": "https://it.wikipedia.org/wiki?curid=1814125", "title": "Monte Lucio", "text": ""}
{"id": "1814139", "revid": "228587", "url": "https://it.wikipedia.org/wiki?curid=1814139", "title": "Monte Zane", "text": ""}
{"id": "1814140", "revid": "767487", "url": "https://it.wikipedia.org/wiki?curid=1814140", "title": "Catch a Fire (film)", "text": "Catch a Fire \u00e8 un film del 2006 diretto da Phillip Noyce, basato sulla storia vera dell'attivista politico sudafricano Patrick Chamusso, scritto da Shawn Slovo, figlia di Joe Slovo e Ruth First, che furono tra i leader del movimento anti-apartheid e del Partito Comunista Sudafricano e figurano come personaggi secondari del film.\nIl titolo \u00e8 tratto dall'album del 1973 di Bob Marley &amp; The Wailers.\nTrama.\nSudafrica, primi anni ottanta, nel pieno dell'apartheid. Il giovane operaio Patrick Chamusso trascorre un'esistenza tranquilla, dedita interamente alla moglie Precious, alle due figlie e ai ragazzini della squadra di calcio di cui \u00e8 allenatore. Bench\u00e9 sia del tutto estraneo all'attivit\u00e0 politica, quando la raffineria presso cui lavora \u00e8 bersaglio di un attentato viene prelevato dall'Antiterrorismo insieme ad altri operai e viene torturato per fargli confessare l'appartenenza all'African National Congress e il coinvolgimento nell'azione terroristica.\nPoich\u00e9 non fornisce un alibi convincente, attira l'attenzione particolare dell'agente Nic Vos che, malgrado l'aspetto e i modi gentili, \u00e8 disposto ad utilizzare i metodi pi\u00f9 spietati per ottenere una confessione. Quando scopre che perfino la moglie \u00e8 stata imprigionata e vittima di torture, Patrick arriva a dichiararsi colpevole del crimine che non ha commesso, pur di mettere fine alle sofferenze per la sua famiglia, ma Vos, ormai convinto della sua innocenza, lo fa rilasciare.\nPatrick, radicalmente segnato dall'esperienza subita, decide di agire direttamente contro simili ingiustizie e, lasciato il Sudafrica, si unisce all'Umkhonto we Sizwe, il braccio armato dell'African National Congress, diventando esattamente quello che era stato accusato di essere. Dopo essersi addestrato in Mozambico e Angola, ritorna clandestinamente in patria per compiere un attentato proprio alla raffineria che conosce cos\u00ec bene. Ma il suo arrivo e l'obiettivo della sua missione sono ben noti alle forze dell'ordine sudafricane che riescono a sventare in buona parte il sabotaggio ed arrestarlo, con l'aiuto della stessa Precious, caduta per la gelosia invece che per le torture.\nCondannato a 24 anni di prigione e detenuto a Robben Island, insieme fra gli altri a Nelson Mandela, Patrick viene rilasciato nel 1990 con l'abolizione dell'apartheid. Nel corso degli anni \u00e8 riuscito a perdonare Precious e, quando si imbatte in Vos, da solo, sulla riva di un fiume, rinuncia alla vendetta per lasciarsi il passato alla spalle ed essere finalmente libero.\nDistribuzione.\nPresentato al 27\u00ba Festival del Cinema Africano di Verona, in Italia il film non \u00e8 stato distribuito nelle sale cinematografiche, ma direttamente in DVD da Universal Pictures.\nCritica.\nIl film ha ottenuto una valutazione del 75% su \"Rotten Tomatoes\" (100 recensioni positive su 133) e di 62/100 su \"Metacritic\" (sulla base di 32 recensioni)."}
{"id": "1814142", "revid": "212348", "url": "https://it.wikipedia.org/wiki?curid=1814142", "title": "Descanso (Brasile)", "text": "Descanso \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di S\u00e3o Miguel do Oeste."}
{"id": "1814143", "revid": "599013", "url": "https://it.wikipedia.org/wiki?curid=1814143", "title": "Lance Alworth", "text": " \u00c8 stato inserito nella Pro Football Hall of Fame nel 1978.\nCarriera universitaria.\nDopo aver frequentato le scuole superiori a Brookhaven (Mississippi), dove crebbe, Alworth frequent\u00f2 l'Universit\u00e0 dell'Arkansas, dove si dimostr\u00f2 un atleta in grado di farsi valere sia nel football americano, giocando come running back, sia nell'atletica leggera, dove ottenne buoni risultati nelle 100 yard (9\"6), nelle 220 yard con ostacoli (21\"3) e nel salto in lungo.\nCarriera professionistica.\nSan Diego Chargers.\nAlworth fu scelto nel corso del primo giro (ottavo assoluto) del Draft NFL 1962 dai San Francisco 49ers, mentre al Draft AFL 1962 gli Oakland Raiders della American Football League lo scelsero nel secondo giro (nono assoluto) dopo di che ne cedettero i diritti ai San Diego Chargers in cambio dell'halfback Bo Roberson, del quarterback Hunter Enis dell'offensive tackle Gene Selawski. Alworth opt\u00f2 per firmare con i Chargers, venendo spostato nel ruolo di wide receiver. La sua struttura fisica snella, la grazia, la velocit\u00e0 e la sua elevazione si fecero guadagnare il soprannome di \"Bambi\".\nAlworth fu convocato per sette All-Star Game consecutivi. Fu premiato come miglior giocatore della lega dalla United Press International nel 1963 e inserito nella formazione ideale di tutti i tempi della AFL. Segn\u00f2 un touchdown da 48 yard nella finale di campionato del 1963 in cui i Chargers batterono i Boston Patriots. In otto stagioni nella American Football League, guid\u00f2 la lega in ricezioni e in yard ricevute per tre volte, stabilendo un record di franchigia dei Chargers con 83 touchdown.\nAlworth deteneva i record per il maggior numero di gare consecutive con almeno una ricezione (96) e per il maggior numero di stagioni consecutive con almeno mille yard ricevute (7). \u00c8 ancora in possesso del primato per il maggior numero di gare con almeno 200 yard ricevute (5, alla pari con Calvin Johnson) ed \u00e8 l'unico giocatore della storia ad avere terminato con una media di oltre cento yard ricevute a partita per tre stagioni consecutive (1964\u20131966). Form\u00f2 un formidabile coppia col quarterback dei Chargers John Hadl ed \u00e8 ritenuto da molti il miglior ricevitore del football professionistico negli anni sessanta. Fu una delle poche stelle dalla American Football League ad apparire sulle copertina di \"Sports Illustrated\" che, come molti altri media di quel decennio, aveva una netta preferenza per la NFL. Si giunse nel 1969 a dichiarare Alworth \"il miglior ricevitore del football professionistico\", questo, un anno prima della fusione AFL-NFL in cui la maggior parte dei giocatori della sua lega era ritenuto di livello inferiore.\nDallas Cowboys.\nIl 19 maggio 1971, Alworth fu scambiato coi Dallas Cowboys, in cui trascorse le sue ultime due stagioni. In cambio, i Chargers ottennero Tony Liscio, Pettis Norman e Ron East, in quella che divenne nota come \"The Bambi Trade\".\nNel Super Bowl VI della stagione 1971, segn\u00f2 il primo touchdown della gara su un passaggio da 7 yard di Roger Staubach nella vittoria per 24-3 sui Miami Dolphins. Alworth in seguito defin\u00ec le altre due ricezioni che fece nel Super Bowl VI (una in cui convert\u00ec un lungo terzo down e un'altra in cui segn\u00f2 il suo secondo touchdown) le due pi\u00f9 importanti della sua carriera. Si ritir\u00f2 dopo la stagione successiva, venendo indotto nella Hall of Fame nel 1978, il suo primo anno di eleggibilit\u00e0."}
{"id": "1814145", "revid": "110157", "url": "https://it.wikipedia.org/wiki?curid=1814145", "title": "Dion\u00edsio Cerqueira", "text": "Dion\u00edsio Cerqueira \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di S\u00e3o Miguel do Oeste.\nLa citt\u00e0, localizzata in un'area contesa tra Argentina e Brasile, fu cos\u00ec denominata in omaggio al cancelliere brasiliano Dion\u00edsio Evangelista de Castro Cerqueira, che firm\u00f2 il trattato definitivo che stabiliva l'appartenenza della provincia delle Missioni Orientali al Brasile."}
{"id": "1814148", "revid": "110157", "url": "https://it.wikipedia.org/wiki?curid=1814148", "title": "Guaruj\u00e1 do Sul", "text": "Guaruj\u00e1 do Sul \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di S\u00e3o Miguel do Oeste."}
{"id": "1814151", "revid": "287204", "url": "https://it.wikipedia.org/wiki?curid=1814151", "title": "Ipor\u00e3 do Oeste", "text": "Ipor\u00e3 do Oeste \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di S\u00e3o Miguel do Oeste."}
{"id": "1814152", "revid": "121109367", "url": "https://it.wikipedia.org/wiki?curid=1814152", "title": "Condor Grosseto", "text": "I Condor Grosseto sono una squadra di football americano di Grosseto.\nStoria.\nL'Associazione Sportiva Condor Grosseto nasce nel 1981 ed esordisce in Serie A nel 1984. In massima serie disputano in tutto 12 stagioni, l'ultima delle quali nel 2000.\nNel 1985 giungono secondi nel girone D del campionato di serie A dell'AIFA, qualificandosi per i playoff dove per\u00f2 sono sconfitti alla prima partita dai Rhinos Milano (0-13). Nel 1986, dopo un quarto posto nel girone Centro Sud, sono stati sconfitti ai playoff dai Frogs Busto Arsizio per 40-20.\nNel 2009 confluiscono nella Polisportiva Olimpia Grosseto, dove mantengono il nickname per i campionati senior ma lasciano ai \"Longhorns Grosseto\" i campionati tackle giovanili e alla stessa Olimpia i campionati flag football.\nNel 2008 partecipano alla Serie B della NFLI, dove raccolgono sei vittorie e zero sconfitte: American Felix Molinella-Condor Grosseto (0-32); Condor Grosseto-Ravens Imola (36-0); Condor Grosseto-Neptunes Bologna (48-6); Saints Padova-Condor Grosseto (13-14); Condor Grosseto-Aquile di Ferrara (28-27); Drunken Irishmen Massa-Condor Grosseto (11-39). Ai quarti di finale del Nine Bowl VI i Condor vincono contro i Blue Storms Gorla Minore per 26 a 12, ma in seminfinale vengono eliminati dalle Aquile Ferrara per 42-20.\nDopo essersi ritirati dalla Silver League FIF nel 2009, continuano l'attivit\u00e0 a livello giovanile, vincendo un campionato nazionale di flag under 15 (2009) ed il capitano Alessandro Claudio Gherardini viene premiato come MVP della stagione. Sempre nel 2009 vincono il Campionato Under 15 di football americano, nel 2010 e 2011 quello under 18 versione 5men. Nel 2011 il quarterback Federico Rossi gioca e vince il campionato di High School del South Carolina con i Rebels del Liceo James F. Byrnes di Duncan.\nNel 2010 la societ\u00e0 A.S. Condor Grosseto continua la sua attivit\u00e0 confluendo integralmente con la propria storia, loghi e marchio che negli anni l'hanno contraddistinta nella Polisportiva Olimpia Grosseto che per tal motivo cambia ragione sociale in Polisportiva Olimpia Condor Grosseto e successivamente ancora in Condor81ers Grosseto Polisportiva.\nNel corso degli ultimi anni i Condor81ers hanno vinto: un campionato tackle under 15 (2009) , due campionati tackle fiveman under 18 (2010, 2011),un campionato flag u.17 (2015)."}
{"id": "1814157", "revid": "110157", "url": "https://it.wikipedia.org/wiki?curid=1814157", "title": "Monda\u00ed", "text": "Monda\u00ed \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di S\u00e3o Miguel do Oeste."}
{"id": "1814160", "revid": "110157", "url": "https://it.wikipedia.org/wiki?curid=1814160", "title": "Palma Sola", "text": "Palma Sola \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di S\u00e3o Miguel do Oeste."}
{"id": "1814162", "revid": "110157", "url": "https://it.wikipedia.org/wiki?curid=1814162", "title": "Romel\u00e2ndia", "text": "Romel\u00e2ndia \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di S\u00e3o Miguel do Oeste."}
{"id": "1814165", "revid": "773636", "url": "https://it.wikipedia.org/wiki?curid=1814165", "title": "Chiesa dell'Annunciazione (Principina Terra)", "text": "La chiesa dell'Annunciazione \u00e8 un edificio sacro situato a Principina Terra, frazione comunale di Grosseto.\nStoria.\nL'edificio religioso sorse come cappella rurale gentilizia della fattoria di Principina.\nLa sua costruzione risale al 1929 e fu voluta dalla famiglia Ponticelli, allora proprietaria della fattoria e della Torre della Trappola, per sostituire la perduta chiesa presso la torre costiera e la piccola cappella di Santa Maria, ormai inadatta allo svolgimento delle funzioni. Il luogo di culto fu aperto inizialmente anche agli operai che lavoravano presso le vicine saline situate tra la chiesa e la parte occidentale della citt\u00e0 di Grosseto.\nTornata in seguito una cappella privata con la definitiva dismissione delle saline, la chiesa \u00e8 stata riaperta come luogo di culto al pubblico nella seconda met\u00e0 del secolo scorso, venendo poi elevata a parrocchia, intitolata a san Carlo Borromeo, nel 1960 per volere del vescovo Paolo Galeazzi. Nel 2009 la parrocchia \u00e8 stata poi spostata nella moderna chiesa di San Carlo Borromeo al centro della frazione.\nDescrizione.\nLa chiesa di si trova di fianco alla villa padronale della fattoria di Principina.\nL'edificio si presenta dalle linee semplici, tipiche dei luoghi di culto rurali, in cui sono ravvisabili elementi stilistici neoromanici; le strutture murarie esterne si presentano completamente rivestite in laterizio. Nella parte centrale della facciata a capanna si apre il portale d'ingresso architravato, con arco a tutto sesto che delimita una lunetta; al centro della parte superiore della facciata vi \u00e8 una piccola apertura di forma circolare, mentre a livello apicale si riscontra la presenza di un pregevole coronamento.\nIl retro dell'edificio si caratterizza per la presenza di un'abside semicircolare e per il campanile a sezione quadrata, che si eleva lungo il fianco destro. La torre campanaria, a due ordini, presenta monofore a tutto sesto che si aprono sui tre lati visibili dell'ordine inferiore e su tutti e quattro i lati del livello superiore, ove incorporano la cella campanaria. La parte apicale del campanile termina con un abbozzo di cuspide che poggia su un pregevole coronamento che sporge leggermente dalle pareti della torre."}
{"id": "1814167", "revid": "287204", "url": "https://it.wikipedia.org/wiki?curid=1814167", "title": "Atalanta Bergamasca Calcio 1943-1944", "text": "Questa pagina raccoglie i dati riguardanti l'Atalanta Bergamasca Calcio nelle competizioni ufficiali della stagione 1943-1944.\nStagione.\nNel 1943 la Seconda guerra mondiale in corso rese impossibile organizzare un regolare campionato. Al nord comunque fu organizzato un torneo diviso per regioni, definito Campionato Alta Italia.\nL'attivit\u00e0 ufficiale era sospesa, i contratti dei calciatori erano stati dichiarati sospesi. A causa della divisione dell'Italia causata dalla Linea Gotica molti giocatori si trovarono impossibilitati a tornare nelle loro citt\u00e0. Questo fece s\u00ec che nel Torneo di guerra (cos\u00ec venne chiamato il campionato) molti atleti si accasassero dove poterono. Nel caso dell'Atalanta, ci fu il ritorno di Giuseppe Bonomi dalla e di Arnaldo Salvi dalla Cremonese e molti furono gli innesti dalla squadra riserve.\nIl 16 gennaio 1944 inizi\u00f2 la prima fase del campionato che prevedeva la suddivisione regionale delle squadre. L'Atalanta si classific\u00f2 all'ottavo e ultimo posto non potendo cos\u00ec proseguire alla fase successiva.\nIl Torneo di Guerra non fu valido ai fini statistici.\nLa Coppa Italia fu sospesa.\nOrganigramma societario.\nArea direttiva\nArea tecnica\nArea sanitaria\nCalciomercato.\nN.B. Tutti i trasferimenti sono provvisori e non sono ufficiali. Tutti i calciatori avevano l'obbligo di rientrare alla societ\u00e0 di appartenenza al termine della guerra."}
{"id": "1814168", "revid": "106376", "url": "https://it.wikipedia.org/wiki?curid=1814168", "title": "Chiesa di San Carlo Borromeo", "text": ""}
{"id": "1814170", "revid": "339392", "url": "https://it.wikipedia.org/wiki?curid=1814170", "title": "Re di Gran Bretagna", "text": ""}
{"id": "1814183", "revid": "2134764", "url": "https://it.wikipedia.org/wiki?curid=1814183", "title": "Jacek Zieli\u0144ski", "text": ""}
{"id": "1814184", "revid": "287204", "url": "https://it.wikipedia.org/wiki?curid=1814184", "title": "Jacek Zielinski", "text": ""}
{"id": "1814186", "revid": "1592097", "url": "https://it.wikipedia.org/wiki?curid=1814186", "title": "Itapiranga", "text": ""}
{"id": "1814188", "revid": "1851848", "url": "https://it.wikipedia.org/wiki?curid=1814188", "title": "Fabio Bonci", "text": "Carriera.\nGiocatore.\nFiglio di Iro Bonci, anch'egli calciatore e, in seguito, tecnico, decise di non farsi tesserare dal dove suo padre allenava e fu ingaggiato nel 1964 dal in serie D, dal quale pass\u00f2 due stagioni dopo alla .\nDa l\u00ec fu acquistato nel 1967 dalla .\nDopo una stagione nella seconda squadra che disput\u00f2 il De Martino, esord\u00ec in gara ufficiale in prima squadra nella fase iniziale della Coppa Italia 1968-69 in casa del , incontro che termin\u00f2 0-0.\nIn autunno debutt\u00f2 in serie A nelle battute finali dell'incontro che la vinse 2-0 a Torino contro il .\nLa sua ultima partita in bianconero fu anche l'unica in cui part\u00ec da titolare: fu la gara di ritorno contro il in cui Bonci trov\u00f2 spazio al centro dell'attacco stante la contemporanea indisponibilit\u00e0 di Pietro Anastasi e Gianfranco Zigoni e nel corso della quale mise a segno anche il suo unico goal ufficiale per il club.\nA fine stagione la Juventus cedette Bonci al ."}
{"id": "1814189", "revid": "37401", "url": "https://it.wikipedia.org/wiki?curid=1814189", "title": "Diamesia", "text": "La diamesia \u00e8 una variabile sociolinguistica relativa al mezzo materiale adottato per comunicare. Tramite questa variabile si distinguono fondamentalmente testi orali e testi scritti: la forma base dei primi \u00e8 il dialogo, che rappresenta un contesto comunicativo legato alla dinamica situazionale e per lo pi\u00f9 si svolge tra persone che si conoscono e che comunicano in presenza; i secondi sono invece sostanzialmente monologici e sono pensati per raggiungere un uditorio ampio e indeterminato nella linea del tempo. Il concetto \u00e8 stato coniato da Alberto Mioni.\nL'assunzione di questa variabile si basa sulla tradizionale distinzione, operata in relazione alla lingua italiana, tra un italiano scritto e un italiano orale, con la previsione dell'assunzione di un differente codice in base al mezzo scelto, distinzione che in alcuni casi si \u00e8 profilata come vero e proprio bilinguismo. In qualche modo analoga \u00e8 la vicenda dell'antico provenzale, scelta come lingua letteraria da poeti che non erano concretamente in grado di parlarla.\nPer esempio, nella lingua italiana scritta, normalmente la quantit\u00e0 non viene espressa tramite la locuzione \"un sacco di\", tipica del parlato.\nCon l'avvento dei nuovi mezzi di comunicazione di massa, la concezione dicotomica tra parlato e scritto \u00e8 soggetta a un profondo aggiornamento. Si parla dunque di \"parlato trasmesso\" e di \"scritto trasmesso\": il primo indica la lingua parlata trasmessa attraverso i mezzi di comunicazione a distanza (radio, cinema, telefono, televisione), mentre il secondo fa riferimento alle comunicazioni che avvengono attraverso Internet, la posta elettronica, gli SMS (anche se queste forme di comunicazione rinviano a caratteristiche tipiche del parlato).\nGli altri parametri che determinano la variazione linguistica sono:\nDiastratia e diatopia sono variabili sociolinguistiche introdotte dal linguista norvegese Leiv Flydal nel 1952 e poi assunti, ridefiniti e sistematizzati dal linguista rumeno Eugen Co\u0219eriu, che li integr\u00f2 con la diafasia. Questi concetti sono mutuati sulla base della diacronia saussuriana."}
{"id": "1814190", "revid": "767487", "url": "https://it.wikipedia.org/wiki?curid=1814190", "title": "Sfida nell'Alta Sierra", "text": "Sfida nell'Alta Sierra (\"Ride the High Country\") \u00e8 un film western del 1962 diretto da Sam Peckinpah.\nNel 1992 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nSteve Judd incontra il suo vecchio amico Gil Westrum: un tempo grandi amici, ora sono anziani e con pochi soldi. Steve propone a Gil un'ultima impresa, ossia recarsi insieme per conto della banca in un villaggio di minatori in mezzo alle montagne e portare l'oro dei cercatori alla banca. Gil accetta e decide di farsi accompagnare dal giovane Heck Longtree, ma il piano dei due \u00e8 in realt\u00e0 quello di rubare l'oro una volta recuperato. Durante il viaggio di andata si fermano nella fattoria di Elsa Knudsen, una giovane ragazza che non sopporta suo padre Joshua, agricoltore molto religioso che non le lascia libert\u00e0.\nElsa decide di fuggire da suo padre e di seguire il gruppo di Steve, dato che anch'essa deve raggiungere il villaggio dei cercatori per sposarsi proprio con uno di loro. Una volta arrivati, Steve e Gil recuperano l'oro senza problemi, mentre Elsa scopre che il suo futuro marito \u00e8 in realt\u00e0 un bruto e i suoi fratelli sono ancora peggio. Nonostante tutto lo sposa, ma, la sera stessa in cui viene celebrato lo sposalizio, Elsa per poco non viene violentata dai fratelli del suo neo-marito. Steve e Gil vedendo questo decidono di salvarla, portandola con loro. Il gruppo dei fratelli non ci sta a lasciarli andare ed i cinque scattano al loro inseguimento.\nGil ed Heck cercano di fuggire con l'oro, ma Judd se ne accorge e li disarma. Tuttavia ha bisogno del loro aiuto perch\u00e8 i fratelli li raggiungono. Col patto di riconsegnare le armi riescono in uno scontro a fuoco a uccidere due dei fratelli ed i tre sopravvissuti decidono di desistere.\nJudd vuole riportare Elsa alla fattoria ma ad attenderli ci sono i fratelli che hanno ucciso Joshua.\nNello scontro a fuoco che ne segue i tre fratelli e Judd rimangono uccisi: solo Elsa, Gil ed Heck, pur ferito, si salvano;\nprima che Judd muoia, ferito a morte, Gil gli promette che porter\u00e0 a termine il compito al suo posto."}
{"id": "1814191", "revid": "1983214", "url": "https://it.wikipedia.org/wiki?curid=1814191", "title": "Para\u00edso", "text": ""}
{"id": "1814195", "revid": "1005847", "url": "https://it.wikipedia.org/wiki?curid=1814195", "title": "Festival di Cannes 1953", "text": "La 6\u00aa edizione del Festival di Cannes si \u00e8 svolta a Cannes dal 15 al 29 aprile 1953.\nLa giuria presieduta da Jean Cocteau ha assegnato il Grand Prix per il miglior film a \"Vite vendute\" di Henri-Georges Clouzot."}
{"id": "1814200", "revid": "320578", "url": "https://it.wikipedia.org/wiki?curid=1814200", "title": "Vasilij Berezutskij", "text": ""}
{"id": "1814202", "revid": "298055", "url": "https://it.wikipedia.org/wiki?curid=1814202", "title": "Penelope Widmore", "text": ""}
{"id": "1814204", "revid": "830939", "url": "https://it.wikipedia.org/wiki?curid=1814204", "title": "Red Badgro", "text": "Carriera.\nDopo che si era laureato all'University of Southern California, la carriera di Red Badgro come professionista nel football americano inizi\u00f2 nei New York Yankees nella stagione 1927. Tuttavia egli non era totalmente convinto di voler essere un professionista del football e, nella stagione successiva, dopo aver disputato una sola partita abbandon\u00f2 il football, per tentare una carriera nel baseball; entr\u00f2 allora a far parte dei Saint Louis Browns, con i quali disput\u00f2 due stagioni con alterni risultati.\nNel 1930 decise di ritornare al football, accordandosi con i New York Giants, con i quali disput\u00f2 sei stagioni, mettendosi in luce sia come ricevitore che come difensore.\nNel 1936 Badgro disput\u00f2 la sua ultima stagione con i Brooklyn Dodgers."}
{"id": "1814206", "revid": "86343", "url": "https://it.wikipedia.org/wiki?curid=1814206", "title": "Morris Badgro", "text": ""}
{"id": "1814207", "revid": "320578", "url": "https://it.wikipedia.org/wiki?curid=1814207", "title": "Vasili Berezutskiy", "text": ""}
{"id": "1814215", "revid": "36426", "url": "https://it.wikipedia.org/wiki?curid=1814215", "title": "SRY (gene)", "text": "SRY (\"Sex-determining Region Y\") \u00e8 un gene codificante per il fattore di determinazione del testicolo TDF (Testis-determining factor), proteina che agisce quale fattore di trascrizione che determina il differenziamento della gonade in senso maschile durante lo sviluppo embrionale nei mammiferi Terii.. \u00c8 membro della famiglia dei geni SOX (\"SRY-like-box\") i quali codificano per proteine leganti il DNA. La SRY di \"Homo Sapiens\" contiene una sequenza nucleotidica di 35 kb ed \u00e8 localizzata sul braccio corto del cromosoma Y, in prossimit\u00e0 della regione pseudoautosomica. Tale gene risulta essere espresso esclusivamente nelle cellule della componente somatica della gonade indifferenziata durante lo sviluppo embrionale, con tempistiche che variano da specie a specie. Durante la gestazione le cellule della gonade primordiale, localizzate lungo la cresta urogenitale, sono in uno stato bipotente ovvero hanno la possibilit\u00e0 di diventare sia cellule di tipo maschile (cellule del Sertoli e cellule di Leydig), sia cellule di tipo femminile (cellule follicolari e cellule della teca). TDF \u00e8 responsabile della determinazione primaria del sesso in senso maschile, la quale \u00e8 essenzialmente sotto il controllo genico. Al termine di questa prima fase di differenziazione, a seconda della presenza/assenza del TDF, la gonade si sar\u00e0 sviluppata in testicoli o ovario i quali andranno poi a produrre gli ormoni e/o le proteine responsabili della determinazione secondaria del sesso.\nRuolo nella determinazione del sesso.\nDeterminazione del sesso nei mammiferi.\nFatta eccezione per l'ordine dei Monotremi, i mammiferi presentano una determinazione del sesso di tipo cromosomico nella quale gli individui di sesso femminile recano, oltre ai 22 autosomi, due cromosomi sessuali di tipo X. Gli individui di sesso maschile, invece, presentano un cromosoma sessuale di tipo X ed uno di tipo Y. Tale sistema \u00e8 ampiamente rappresentato nel regno animale, ma i meccanismi genetici alla base di questo tipo di determinazione possono differire nei vari taxa. Nei mammiferi le prime strutture a mostrare un differenziamento sessuale sono le gonadi. Queste, prima della fase di determinazione sessuale, attraversano uno stadio indifferenziato bipotente durante il quale possono svilupparsi sia in senso maschile che in senso femminile. Tale fase, che nell'uomo dura fino alla sesta settimana di gestazione, \u00e8 anche indicata come fase sessualmente indifferente. La determinazione primaria del sesso, durante la quale le gonadi acquisiscono carattere sessuale maschile o femminile, \u00e8 legata ad una peculiare attivit\u00e0 genetica delle cellule somatiche costituenti la gonade in formazione. Tutti gli embrioni in fase di sviluppo sono identici in termini di gonadi, a prescindere dal sesso genetico, finch\u00e9 non ha luogo l'espressione del gene SRY il cui prodotto genico, TDF, indirizza lo sviluppo della gonade in senso maschile. In particolare, durante la vita fetale, intorno alla 4-5 settimana, il TDF induce la differenziazione delle cellule del pro-Sertoli in cellule del Sertoli. Le cellule del pro-Sertoli si sviluppano nei cordoni sessuali presenti nella cresta genitale. Inoltre il fattore del SRY induce la formazione delle cellule del Leydig nella midollare (ossia nel mesenchima) della cresta genitale.\nEspressione e funzione.\nTDF d\u00e0 inizio al differenziamento del testicolo, andando ad agire quale fattore di trascrizione sull'enhancer del gene SOX9 a livello delle cellule somatiche bipotenti della gonade indifferenziata. Una volta prodotta una quantit\u00e0 sufficiente di SOX9, tali cellule si differenziano in cellule del Sertoli primordiali le quali andranno ad esprimere il fattore di crescita dei fibroblasti FGF9 (\"fibroblast growth factor 9\") che, a sua volta, \u00e8 in grado di indurre l'espressione di SOX9. Ci\u00f2 comporta un ulteriore differenziamento della componente somatica in cellule del Sertoli. L'espressione di SOX9 porta dunque allo sviluppo, nella regione centrale della gonade indifferente, dei cordoni sessuali primitivi che si svilupperanno poi nei tubuli seminiferi. Le cellule di Leydig indotte del testicolo inizieranno quindi a secernere testosterone, mentre le cellule del Sertoli produrranno l'ormone anti-M\u00fclleriano. Si ritiene che TDF e SOX9 siano responsabili di ulteriori fasi dello sviluppo testicolare (quali il differenziamento delle cellule di Leydig, la formazione del cordone sessuale e formazione della vascolarizzazione specifica dei testicoli), ma i meccanismi d'azione non sono stati del tutto chiariti. Tuttavia \u00e8 noto che SOX9, in presenza della prostaglandina PDG2, agisce direttamente su Amh, gene codificante per l'ormone anti-M\u00fclleriano, ed \u00e8 capace di indurre la formazione del testicolo in topi di cariotipo XX.\nAspetti strutturali.\nSRY \u00e8 un gene privo di sequenze introniche che codifica per il TDF, un fattore di trascrizione costituito in \"Homo Sapiens\" da 223 amminoacidi. Il tratto di sequenza C-Terminale non presenta strutture conservate. La regione centrale contiene un dominio di legame al DNA HMG-box (\"High-mobility Group box\"), una sequenza di localizzazione nucleare, responsabile dell'attivit\u00e0 di TDF quale fattore di trascrizione. Il dominio N-Terminale pu\u00f2 essere fosforilato, evento che promuove il legame della proteina al DNA.\nMeccanismo d'azione.\nUna volta sintetizzato, TDF subisce nel citoplasma una reazione di acetilazione in corrispondenza del segnale di localizzazione nucleare. Questo evento promuove il legame della proteina con l'importina \u03b2 e la calmodulina le quali ne facilitano il processo di importazione nucleare. Una volta all'interno del nucleo, TDF lega il fattore di trascrizione SF1 (\"Steroidogenic Factor 1\") andando a formare un complesso in grado di promuovere l'espressione di altri fattori di trascrizione il pi\u00f9 importante dei quali \u00e8 SOX9. Il complesso SF1-TDF lega il DNA in corrispondenza della sequenza enhancer TESCO (\"Testis-specific Enhancer of Sox9 Core\") localizzata a monte del gene SOX9. Il dominio HMG lega il DNA in corrispondenza del solco minore. Tale evento causa il rilassamento della doppia elica rendendone possibile la trascrizione. SOX9, agendo in complesso con SF1, \u00e8 in grado di legare la sequenza TESCO andando ad agire quale fattore di trascrizione sul suo stesso gene. Viene dunque ad instaurarsi un meccanismo di feedback positivo che porta ad un ulteriore aumento del tasso di espressione di SOX9.. Il fattore di crescita dei fibroblasti FGF9 e la prostaglandina PDG2 (\"prostaglandin D2\"), contribuiscono al mantenimento di tale meccanismo di retroazione. \u00c8 stato dimostrato che l'azione di queste due proteine \u00e8 essenziale ai fini della produzione di una quantit\u00e0 di SOX9 sufficiente allo sviluppo dei testicoli, tuttavia i meccanismi di azione coinvolti non sono noti nei dettagli.\nRegolazione.\nLa determinazione dei meccanismi coinvolti nei processi di regolazione dell\u2019espressione di SRY sono stati ottenuti da studi effettuati su \"mus musculus\". SRY ha poco in comune con i geni di determinazione sessuale presenti negli altri organismi modello. La comprensione dei meccanismi di regolazione coinvolti \u00e8 inoltre resa complicata dalla piccola conservazione in termini di sequenza all'interno del clade dei mammiferi Terii. L'unica regione altamente conservata, dal topo fino all'uomo, \u00e8 il dominio HMG box, responsabile dell'interazione col DNA. Mutazioni in questa regione comportano inversione sessuale. Data la scarsa conservazione, il promotore per SRY, gli elementi di regolazione ed i meccanismi associati non sono ancora compresi nei dettagli. All'interno di gruppi di specie correlate tra loro c'\u00e8 una relativa similarit\u00e0 di sequenza nelle prime 400-600 bp a monte del sito di inizio della trascrizione. Studi in vitro del promotore umano per SRY hanno dimostrato che la regione di 310 bp a monte dei tale sito \u00e8 di importanza fondamentale per il corretto funzionamento del promotore. \u00c8 stato inoltre dimostrato che il legame dei fattori di trascrizione SF1 (\"Steroidogenic factor 1\"), SP1 (\"Specificity Protein 1\") e WT1 (\"Wilms tumor protein 1\") alla sequenza del promotore del gene umano influenzano l'espressione di SRY. La regione del promotore di SRY ha due siti di legame per SP1 (in posizione -150 e -13 a monte del sito di inizio trascrizione) che funzionano da siti di regolazione. SP1 \u00e8 un fattore di trascrizione che lega regioni ricche in GC. Mutazione dei su detti siti di legami portano ad una riduzione del 90% nei livelli di espressione del SRY. Studi su SF1 hanno portato a risultati meno importanti, tuttavia \u00e8 noto che mutazioni a carico di SF1 possono portare ad inversione sessuale, mentre la sua delezione porta ad uno sviluppo incompleto della gonade. I meccanismi coinvolti non sono noti nei dettagli. Il promotore ha inoltre 2 siti di legame per WT1 in posizione -78 e -87 a monte del sito di inizio trascrizione. WT1 \u00e8 un fattore di trascrizione recante 4 motivi a dita di Zinco C-terminali ed una regione N-Terminale ricca in Prolina e Glutammato. Mutazioni a carico delle sequenze costituenti i motivi a dita di zinco o l'inattivazione di WT1 provoca una riduzione delle dimensioni delle gonadi maschili. La delezione della proteina, invece, genera una completa reversione sessuale. I meccanismi coinvolti non sono noti nei dettagli. Questi dati suggeriscono che WT1 agisca quale promotore dell'espressione di SRY, ma in antitesi a tale ipotesi vi \u00e8 l'evidenza circa il ruolo dello stesso fattore nell'induzione dell'espressione di DAX1 (Dosage-sensitive sex reversal), un antagonista dello sviluppo in senso maschile. Vi sono poi prove sperimentali circa l'interferenza di DAX1 su SF1 e sulla possibilit\u00e0 di repressione della trascrizione di SRY da parte di DAX1 tramite reclutamento di corepressori. Altri fattori candidati al ruolo di regolatori dell'espressione di SRY sono GATA4 e FOG2 le quali contribuirebbero all'attivazione di SRY associandosi al relativo promotore. Al solito non \u00e8 chiaro come funzionano, ma topi mutanti per FOG2 e GATA presentano livelli di espressione di SRY significativamente pi\u00f9 bassi. Inoltre \u00e8 noto che FOG2 ha motivi a dito di Zinco ed \u00e8 quindi in grado di legare il DNA. Tuttavia non ci sono prove della sua interazione con SRY. \u00c8 stato asserito che GATA4 e FOG2 potrebbero legare i nucleosomi andando ad attivare la trascrizione di fattori in grado influenzare l'espressione di SRY.\nEvoluzione.\nIl gene SRY potrebbe essersi originato da una duplicazione del cromosoma X legante il gene SOX3, membro della famiglia dei geni SOX. Questa duplicazione sarebbe avvenuta dopo la separazione dei cladi Monotremi e Theri. I monotremi, infatti, mancano del gene SRY e presentano un sistema di determinazione sessuale simil ZW. Mentre i Theri presentano un sistema di determinazione sessuale basato sui cromosomi X e Y. SRY \u00e8 un gene a rapida evoluzione ed i meccanismi alla base della sua espressione e regolazione sono stati di difficile comprensione. La determinazione del sesso segue modalit\u00e0 varie e relativamente poco conservati nel regno animale.\nRicerca.\nStoria.\nLa prima evidenza che port\u00f2 i ricercatori a speculare sull'esistenza di un fattore di determinazione sessuale fu la presenza di individui maschi con cariotipo XX e individui femmine di cariotipo XY. Fu ipotizzato che tali condizioni fossero dovute a fenomeni di crossing-over anomali avvenuti durante la gametogenesi. Doveva esserci qualche gene in prossimit\u00e0 della regione pseudoautosomica del cromosoma Y responsabile della determinazione sessuale. Tale zona fu inizialmente denominata come regione responsabile della sintesi del fattore di determinazione testicolare, TDF ed \u00e8 oggi indicata come SRY. Il passo successivo fu quello di determinare in quali cellule e in quale fase dello sviluppo embrionale tale gene viene espresso. Le evidenze circa l'espressione di Sry nelle cellule del Sertoli sono state ottenute da studi su topi chimerici. Il gene non risulta attivo nelle cellule della linea germinale in quanto sono stati trovati ovociti in topi chimerici di cariotipo XY. Dunque si \u00e8 concluso che tdy non \u00e8 in grado di influenzare la determinare lo sviluppo della linea germinale in senso maschile. Una volta stabilito che tdy \u00e8 ininfluente per la determinazione della linea germinale, i ricercatori hanno rivolto la loro attenzione alle cellule somatiche presenti nella gonade in via di sviluppo. Tramite ibridazione \"in situ\" su preparati istologici di topi chimerici XX &lt;-&gt; XY \u00e8 stato possibile determinare quale dei due cariotipi \u00e8 responsabile della determinazione dei testicoli. Questi risultarono essere formati da un insieme di cellule XX e XY, tuttavia le cellule del Sertoli erano quasi totalmente di tipo XY con un aumento percentuale sulla popolazione cellulare totale direttamente proporzionale al grado di sviluppo del feto. Fu dunque possibile affermare che le prime cellule nelle quali \u00e8 attivo TDF sono le cellule del Sertoli. L'espressione di Sry, dunque, crea una situazione favorevole allo sviluppo in senso maschile delle altre cellule somatiche in maniera indipendente dal loro cariotipo. La dimostrazione che SRY \u00e8 responsabile dell'espressione di TDF si \u00e8 ottenuta esaminando individui di fenotipo femminile con cariotipo XY. L'analisi del cromosoma Y rilev\u00f2 mutazioni in corrispondenza del gene SRY.\nRicerca attuale.\nNonostante i notevoli progressi nello studio dei meccanismi di espressione del gene SRY e dei meccanismi di azione del TDF, molti sono gli aspetti ancora ignoti. Non si pu\u00f2 escludere la presenza di ulteriori fattori in grado di influenzare i geni responsabili della determinazione sessuale. Inoltre ulteriori geni potrebbero essere coinvolti in questi processi. La ricerca attuale si avvale di metodi quali l'utilizzo di microarray sulle cellule della cresta genitale in diversi stadi di sviluppo, tecniche di mutagenesi su topi con fenotipi con inversione sessuale e l'immunoprecipitazione della cromatina per l'identificazione dei geni sui quali agiscono i fattori di trascrizione.\nPatologie correlate.\nMutazioni del gene SRY conducono a varie patologie inerenti al sesso con molteplici effetti sia sul genotipo sia sul fenotipo dell'individuo affetto. Un individuo con pi\u00f9 cromosomi X e un singolo cromosoma Y si svilupper\u00e0 comunque come maschio (come accade ad esempio nella Sindrome di Klinefelter; cariotipo XXY). Tuttavia in alcuni casi, nonostante la presenza del cromosoma Y, un individuo pu\u00f2 svilupparsi quale femmina sia perch\u00e9 il su scritto gene \u00e8 mutato, sia perch\u00e9 uno dei fattori implicati nei meccanismi di espressione \u00e8 difettoso. Ci\u00f2 pu\u00f2 accadere in individui con cariotipi XY, XXY o XX-SRY. Inoltre, eventi di ricombinazione genetica possono portare a cariotipi che non trovano corrispettivo normale fenotipo. Il gene SRY si trova sul cromosoma Y, in prossimit\u00e0 della regione PAR1 (regione pseudoautosomica) che ha una elevata omologia (100%) con la regione PAR1 presente sul cromosoma X. Se il crossing-over avviene in modo ineguale \u00e8 possibile che si abbia la traslocazione di SRY sul cromosoma X. Da tale evento si ottengono fenomeni di \"Sex Reversal\" con individui XX maschi ed individui XY femmine. Le principali patologie correlate sono:\nLe alterazione del gene SRY sono state inoltre collegate alla maggiore incidenza negli individui maschi di patologie legate al neurotrasmettitore Dopamina (schizofrenia, malattia di Parkinson)."}
{"id": "1814217", "revid": "1005847", "url": "https://it.wikipedia.org/wiki?curid=1814217", "title": "Socialisti di Sinistra", "text": "I Socialisti di Sinistra (in danese: \"Venstresocialisterne\" - VS) furono un partito politico danese di orientamento socialista rivoluzionario e anti-capitalista operativo dal 1967 al 1998.\nStoria.\nIl partito fu fondato dalla componente di sinistra del Partito Popolare Socialista; si attest\u00f2 attorno al 2-3% dal 1968 al 1984, entrando spesso nel \"Folketing\" danese. \nNel 1998 conflu\u00ec nell'Alleanza Rosso-Verde, insieme al Partito Comunista di Danimarca e al Partito dei Lavoratori Socialisti; contemporaneamente, i suoi esponenti dettero vita ad un'omonima associazione politica, che prosegu\u00ec la propria attivit\u00e0 fino al 2013."}
{"id": "1814221", "revid": "122939140", "url": "https://it.wikipedia.org/wiki?curid=1814221", "title": "Raid (disambigua)", "text": ""}
{"id": "1814222", "revid": "119325842", "url": "https://it.wikipedia.org/wiki?curid=1814222", "title": "Blue Stream", "text": "Blue Stream \u00e8 uno dei principali gasdotti internazionali, che trasporta gas naturale dalla Russia alla Turchia, attraverso il Mar Nero.\nIl gasdotto \u00e8 stato costruito dalla \"Blue Stream Pipeline B.V.\", una joint-venture (basata nei Paesi Bassi) costituita dalla russa Gazprom e dall'italiana ENI.\nI lavori di progettazione iniziarono nel 1997. Nel 1999 Gazprom ed ENI (tramite Saipem) firmarono il MoU (\"Memorandum of Understanding\") del progetto, ed il 16 novembre 1999 costituirono la \"Blue Stream Pipeline B.V.\".\nLa costruzione della tratta terrestre russa (ad opera della \"Stroytransgaz\", una branca della Gazprom) si svolse tra il 2000 ed il 2002, e quello della tratta offshore tra il 2001 ed il 2002 (ad opera dell'italiana Saipem).\nIl costo totale dell'opera, che \u00e8 lunga nel complesso 1213 km (di cui 373 su suolo russo, 396 offshore e 444 su suolo turco), \u00e8 stato di 3,2 miliardi di dollari, di cui 1,7 miliardi per la parte offshore.\nIl gasdotto fu aperto ai primi flussi di gas naturale nel febbraio 2003, ma alcuni ritardi nelle trattative tra Turchia e Russia sui prezzi del gas ritardarono l'inaugurazione ufficiale fino al novembre 2005. All'inaugurazione parteciparono i Primi Ministri di Italia e Turchia (Silvio Berlusconi e Recep Tayyip Erdo\u011fan), ed il Presidente Russo Vladimir Putin.\nSi prevede che per il 2010 Blue Stream funzioner\u00e0 al massimo della sua capacit\u00e0 di trasporto, calcolata in circa 16 miliardi di metri cubi di gas all'anno.\nLa Blue Stream Pipeline B.V. \u00e8 proprietaria della sezione sottomarina del gasdotto, inclusa la stazione di compressione di Beregovaya, mentre Gazprom detiene e gestisce la sezione in territorio russo del gasdotto, e la parte in zona turca \u00e8 detenuta e gestita dalla compagnia di energia Turca BOTA\u015e. Secondo Gazprom il gasdotto \u00e8 stato costruito con l'intento di diversificare le rotte di fornitura del gas russo alla Turchia ed evitare il passaggio in paesi terzi."}
{"id": "1814226", "revid": "773636", "url": "https://it.wikipedia.org/wiki?curid=1814226", "title": "Chiesa di San Rocco (Marina di Grosseto)", "text": "La chiesa di San Rocco \u00e8 la chiesa parrocchiale di Marina di Grosseto, frazione del comune di Grosseto.\nStoria.\nLa chiesa fu edificata nel 1923 ed inizialmente dedicata a Santa Maria della Vittoria. Originariamente si presentava in stile neoromanico, con breve gradinata che conduceva al portale d'ingresso che si apriva nella parte centrale della facciata, sul cui architrave trovava appoggio un arco a tutto sesto, sopra il quale erano collocati tre stemmi, l'uno accanto all'altro. L'edificio si presentava a navata unica, con due cuspidi di piccole dimensioni collocate ai lati della parte apicale della facciata; priva di campanile, si caratterizzava per strutture murarie esterne rivestite in laterizio.\nLa costituzione della parrocchia avvenne tra il 1946 e il 1948, quando fu incaricato l'ingegner Ernesto Ganelli di progettare la nuova e pi\u00f9 ampia chiesa, i cui lavori ebbero termine nel 1954, stesso anno della consacrazione. Il nuovo edificio religioso venne costruito modificando radicalmente quelli che erano gli elementi stilistici che caratterizzavano il luogo di culto originario.\nDescrizione.\nLa chiesa si affaccia sull'omonima piazza di Marina di Grosseto, dalla quale vi si pu\u00f2 accedere dopo aver salito una gradinata in travertino che conduce al portico, delimitato dal pronao, chiuso da un arco tondo situato quasi alla sommit\u00e0. Dal portico, \u00e8 possibile accedere all'interno della chiesa da uno dei tre portali che vi si aprono.\nLe strutture murarie esterne si presentano rivestite in laterizio e, sui fianchi laterali, si aprono una serie di monofore che consentono l'illuminazione naturale dell'interno. Sul lato posteriore destro si eleva il campanile a pi\u00f9 ordini, con un vistoso orologio collocato sotto l'apertura che delimita la cella campanaria.\nL'interno \u00e8 suddiviso in tre navate, di cui la centrale risulta sia pi\u00f9 ampia che elevata rispetto a quelle laterali. Esse sono delimitate da colonne su cui poggiano gli archi a tutto sesto. I mosaici furono realizzati nel 1958 dall'artista Luciano Favret, mentre i pi\u00f9 recenti affreschi risalenti agli anni settanta sono di Arnaldo Mazzanti."}
{"id": "1814227", "revid": "122872628", "url": "https://it.wikipedia.org/wiki?curid=1814227", "title": "Meridiani (mensile)", "text": "Meridiani \u00e8 un bimestrale monografico di viaggio e di turismo edito dal gruppo Editoriale Domus. Ogni numero pu\u00f2 essere appunto dedicato sia a citt\u00e0 (italiane, europee, mondiali), sia a regioni d'Italia, sia a Stati o a regioni di Paesi stranieri.\nIl primo numero della rivista, fondata nel 1988, fu dedicato a Venezia, mentre il secondo a New York.\nDal novembre 2002 viene pubblicata anche un'edizione bimestrale monografica su localit\u00e0 montane, intitolata Meridiani Montagne."}
{"id": "1814231", "revid": "1782831", "url": "https://it.wikipedia.org/wiki?curid=1814231", "title": "Serie A 2007-2008 (calcio a 5)", "text": "Il campionato di Serie A 2007-2008 \u00e8 stato il diciannovesimo campionato di Serie A e la venticinquesima manifestazione nazionale che assegnasse il titolo di campione d'Italia. La stagione regolare ha preso avvio il 14 settembre 2007 e si \u00e8 conclusa il 26 aprile 2008, prolungandosi fino all'8 giugno con la disputa delle partite di spareggio. Il regolamento \u00e8 il medesimo della stagione precedente.\nStatistiche e record.\nClassifica marcatori.\nJ\u00fanior torna a vincere la classifica marcatori della regular season dopo otto anni.\nPlay-off.\ni playoff si qualificano le prime 10 squadre della serie A e le vincenti dei due gironi di serie A2 ovvero Cagliari e Napoli Barrese. Le prime quattro della serie A aspettano ai quarti mentre le altre otto disputano un turno in pi\u00f9 ad eliminazione diretta con gare di andata e ritorno. Il regolamento prevede che accedano ai quarti di finale le squadre che, nell'arco del doppio confronto, avranno realizzato il maggior numero di reti. In caso di parit\u00e0,al termine del secondo incontro, si disputeranno due tempi supplementari da 5' ciascuno. In caso di ulteriore parit\u00e0, passeranno il turno le squadre di categoria superiore o quelle meglio classificate al termine della stagione regolare. I quarti, le semifinali e la finale si giocano al meglio delle tre partite. Passer\u00e0 il turno la squadra che totalizzer\u00e0 pi\u00f9 punti, indipendentemente dalla differenza reti, nelle prime due gare. In caso di un successo per parte o di due pareggi, si disputer\u00e0 una terza gara sullo stesso campo di gara 2. In caso di parit\u00e0 al termine dei tempi regolamentari di questa terza gara, si proceder\u00e0 a due tempi supplementari da 5' ciascuno e, se necessario, ai tiri di rigore.\nPlay-out.\nI play-out si svolgono con gare di andata e ritorno tra le vincitrici dei play-off di serie A2 e l'11\u00aa e 12\u00aa classificata in serie A. Se al termine della partita di ritorno le squadre si troveranno in parit\u00e0 di differenza reti si andr\u00e0 ai supplementari ma se anche dopo l'extra-time il risultato non cambiasse resteranno in serie A le squadre di categoria superiore.\nSupercoppa italiana.\nLa decima edizione della Supercoppa italiana si \u00e8 svolta sabato 1\u00ba settembre 2007 a San Martino di Lupari presso il Palazzetto dello sport comunale tra i Campioni d'Italia della Luparense e i vincitori della Coppa Italia del Montesilvano.\nCollegamenti esterni.\nTabellone dei play-off su Futsal Planet"}
{"id": "1814232", "revid": "1543377", "url": "https://it.wikipedia.org/wiki?curid=1814232", "title": "Give It 2 Me", "text": "Give It 2 Me \u00e8 una canzone della cantautrice statunitense Madonna. \u00c8 il secondo singolo estratto dall'album \"Hard Candy\", entrato nelle stazioni radiofoniche il 4 giugno 2008.\nIl brano.\n\"Give It 2 Me\" era stata originariamente prodotta da Timbaland, che insieme a \"Madonna\" aveva creato la sua versione demo, cio\u00e8 \"Infinity\" (2:59) con testo pi\u00f9 o meno uguale (specialmente le parti \"\"Don't stop me now, don't need to...\" e \"Give me the bassline and I'll shake it, give me a record and I'll brake it...\"\"), ma con melodia, ritmo e musica completamente diversi. Madonna affid\u00f2 la canzone a Pharrell Williams, con cui la riscrisse, nel testo e nella musica, creando una canzone totalmente nuova.\nIl brano, prodotto da Pharrell Williams, anche produttore di altre tracce dello stesso album nonch\u00e9 cantante di alcune strofe, \u00e8 stato trasmesso dalle radio a partire dal 4 giugno 2008. Il DJ Paul Oakenfold ha realizzato un remix della canzone pubblicato nella versione per iTunes dell'album \"Hard Candy\". Il 2 dicembre 2008 il brano ha ricevuto una nomination ai Grammy Awards nella categoria \"Miglior singolo dance\".\nIn Italia, in Regno Unito, in Argentina e in Spagna il singolo ha avuto maggior successo rispetto agli altri stati del mondo, venendo programmato frequentemente nelle radio e nei canali tv dei quattro paesi.\nSebbene il testo della canzone sembri riguardare il ballo ed il sesso, in realt\u00e0 Madonna usa del sarcasmo per enfatizzare la longevit\u00e0 della sua carriera. Infatti il testo spiega che lei non vuole ritirarsi dalle scene, e che ha le forze per continuare cos\u00ec come esprime nel verso \"Non fermatemi adesso, non ho bisogno di riprendere fiato, io posso andare avanti e avanti e avanti\".\nIl video.\nIl video del brano, al quale partecipa anche Pharrell Williams, si apre con Madonna che fa alcuni esercizi di riscaldamento davanti ad uno specchio prima di iniziare a ballare.\nLo scenario del video rimanda al servizio fotografico realizzato da Tom Munro per la rivista \"Elle\" e pubblicato qualche mese prima dell'uscita del singolo, ed anche all'incipit del video di \"Hung Up\".\nPer tutta la durata del video Madonna indossa abiti succinti, disegnati per lei dallo stilista italiano Francesco Scognamiglio, che lasciano scoperte le gambe.\nAlcuni fotogrammi del video sono stati utilizzati per la campagna pubblicitaria dello \"Sticky &amp; Sweet Tour\", il tour mondiale della cantante che promuove l'album \"Hard Candy\".\nIl video \u00e8 uscito ufficialmente in rete il 4 giugno 2008 su Yahoo! e su AOL.\nEsibizioni live.\nMadonna esegu\u00ec \"Give It 2 Me\" come brano di chiusura dello \"Sticky &amp; Sweet Tour\" nel 2008 e 2009. In seguito, nel 2012, venne inserito un campionamento del brano in \"Girl Gone Wild\" e in \"Celebration\" per l\"'MDNA Tour\" mentre nel 2015 ne venne inserito un altro in \"Music\" per il \"Rebel Heart Tour\".\nGet Stupid.\nPer lo Sticky &amp; Sweet Tour, fu creato, come video interludio per introdurre l\u2019ultimo atto dello show, \"Get Stupid Medley\", ovvero un mix tra: \"Voices, Beat Goes On, Give It 2 Me\" e \"4 Minutes\". Il medley parte con la stessa introduzione di \"Voices\" (\"Who is the master and who is the slave?\") cantata da una voce robotica per poi proseguire con il ticchettio cantato da Madonna proveniente da \"4 Minutes\". Nel primo pezzo della canzone la base musicale \u00e8 quella di \"Give It 2 Me\" che si incontra nel pezzo \"\u201cGet stupid, don\u2019t stop it\u201d\" mentre il testo \u00e8 alternato tra quello di \"Give It 2 Me (Get stupid, don\u2019t stop it...)\" e quello di \"Beat Goes On (Get up, it\u2019s time, your life, your world...)\". Verso met\u00e0 canzone c\u2019\u00e8 una specie di stacco con degli applausi, dopo questi ultimi la base musicale cambia diventando quella di \"Beat Goes On\" per poi finire con il ticchettio tipico di \"4 Minutes\".\nLa canzone parla del materialismo e di vari atti dannosi per la societ\u00e0 odierna e Madonna, sulle parole di \"Beat Goes On\", consiglia di agire perch\u00e9 il mondo ha il tempo contato.\nIl video mostra Madonna vestita di nero, con orologio tascabile e capelli raccolti. Mentre la cantante canta e balla si alternano immagini raffiguranti disboscamenti, povert\u00e0, animali morti, personaggi politici e guerre, ritenute da lei nocive per la societ\u00e0 (tra cui personaggi noti come Adolf Hitler).\nIl video ufficiale fu pubblicato sul canale YouTube della cantante il 16 settembre 2008."}
{"id": "1814235", "revid": "1610933", "url": "https://it.wikipedia.org/wiki?curid=1814235", "title": "Potamogale del Ruwenzori", "text": ""}
{"id": "1814236", "revid": "834", "url": "https://it.wikipedia.org/wiki?curid=1814236", "title": "Fluage", "text": ""}
{"id": "1814237", "revid": "1610933", "url": "https://it.wikipedia.org/wiki?curid=1814237", "title": "Tenrec striato di montagna", "text": ""}
{"id": "1814238", "revid": "28592", "url": "https://it.wikipedia.org/wiki?curid=1814238", "title": "Universit\u00e0 Lomonosov", "text": ""}
{"id": "1814239", "revid": "1610933", "url": "https://it.wikipedia.org/wiki?curid=1814239", "title": "Tenrec striato di pianura", "text": ""}
{"id": "1814241", "revid": "1610933", "url": "https://it.wikipedia.org/wiki?curid=1814241", "title": "Tenrec riccio minore", "text": ""}
{"id": "1814244", "revid": "289247", "url": "https://it.wikipedia.org/wiki?curid=1814244", "title": "Museo dell'Aviazione (Belgrado)", "text": ""}
{"id": "1814245", "revid": "1610933", "url": "https://it.wikipedia.org/wiki?curid=1814245", "title": "Tenrec riccio maggiore", "text": ""}
{"id": "1814249", "revid": "290948", "url": "https://it.wikipedia.org/wiki?curid=1814249", "title": "Potomania", "text": ""}
{"id": "1814255", "revid": "260676", "url": "https://it.wikipedia.org/wiki?curid=1814255", "title": "Frammenti di Alara", "text": "Frammenti di Alara (in inglese \"Shards of Alara\") \u00e8 un' del gioco di carte collezionabili \"\", edito da Wizards of the Coast. In vendita in tutto il mondo dal 3 ottobre 2008, \u00e8 il primo set di tre del \"Blocco di Alara\", che comprende anche \"Conflux\" e \"Rinascita di Alara\".\nAmbientazione.\nQuesto set di espansione del gioco \u00e8 ambientato in un piano dimensionale del multiverso mai esplorato prima, Alara appunto. Un piano ricco di mana e in perfetto equilibrio, almeno fino a qualche millennio fa, quando un evento catastrofico conosciuto come la \"Lacerazione\" divise il piano di Alara in cinque nuovi piani dimensionali differenti, ognuno la rifrazione dell'altro. La Lacerazione fu causata da un Viandante Dimensionale sconosciuto, che a causa della propria bramosia frantum\u00f2 il piano ricco di mana in cinque frammenti. Bant, Esper, Grixis, Jund e Naya: i frammenti di Alara, hanno in parte recuperato il loro mana, ma ogni piano abbonda solo di tre tipi di mana differenti, mentre \u00e8 separato dagli altri due, questo ha fatto s\u00ec che col tempo i frammenti sviluppassero paesaggi e civilt\u00e0 molto differenti fra di loro.\nBant.\nFrammento che abbonda di mana bianco, ma anche verde e blu. In questo paradiso utopico dove non esiste corruzione tutto \u00e8 ordinato e perfetto, dalla natura con i suoi cieli cristallini e le sue pianure dorate alla societ\u00e0, rigidamente strutturata in caste: quelle dei lavoratori sostengono le caste dei cavalieri, che a loro volta sostengono le caste dei sovrani e dei capi religiosi, i quali rendono conto agli angeli celesti, che li guidano e li osservano dal gradino pi\u00f9 elevato. Dal punto di vista del gioco il tema principale del frammento \u00e8 l'abilit\u00e0 \"Esaltato\".\nEsper.\nFrammento che abbonda di mana blu, ma anche bianco e nero. Un mondo dominato dal progresso intellettuale e da enigmatiche creature come le sfingi. Qui i maghi controllano ogni aspetto della natura e non solo, un'agenzia persegue la sua missione di infondere in ogni essere vivente una lega di metallo magica chiamata Eterium, una sorta di filigrana in grado di perfezionare gli esseri viventi. Il tema principale del frammento sono gli artefatti con costo di mana colorato.\nGrixis.\nFrammento che abbonda di mana nero, ma anche blu e rosso. Questo piano si presenta come un mondo in rovina, devastato dalle lotte per il potere di folli negromanti e mostruosi demoni, conflitti spesso decisi da orde di esseri non morti che vengono rianimati all'infinito. I pochi esseri umani ancora in vita devono lottare anche contro la natura violenta di questo inferno, che sferza la terra con venti venefici e fulmini giganteschi. Il tema principale del frammento \u00e8 l'abilit\u00e0 \"Dissotterrare\".\nJund.\nFrammento che abbonda di mana rosso, ma anche nero e verde. Jund \u00e8 il frammento pi\u00f9 caotico, perennemente offuscato dalla cenere vulcanica si presenta come un mondo selvaggio, dove l'unica regola \u00e8 mangia ed evita di essere mangiato. La catena alimentare sostituisce qualsiasi abbozzo di civilt\u00e0, e vede i draghi al proprio vertice, cui seguono le lucertole viashino, gli esseri umani e infine i goblin. Perfino la magia praticata in questo piano \u00e8 rozza ed elementare, gli sciamani di Jund sfruttano il potere primitivo e ancestrale della natura irrequieta che d\u00e0 vita alle pozze di catrame e alle piogge piroclastiche. Il tema principale del frammento \u00e8 l'abilit\u00e0 \"Divorare\".\nNaya.\nFrammento che abbonda di mana verde, ma anche rosso e bianco. Naya si presenta come una sconfinata e rigogliosa giungla, dove le varie trib\u00f9 di elfi, uomini e leonid (una razza di felini guerrieri) vivono in armonia con la natura. Naya ospita per\u00f2 anche un gran numero di bestie mastodontiche che l'attraversano in lungo e in largo, rammentando alle civilt\u00e0 sotto i loro piedi cosa conta veramente: le dimensioni e la forza fisica. Il tema principale del frammento sono le creature dotate di forza elevata.\nCaratteristiche.\nFrammenti di Alara \u00e8 composta da 249 carte, stampate a bordo nero, cos\u00ec ripartite:\nIl simbolo dell'espansione \u00e8 una gemma divisa in cinque parti, e si presenta nei consueti tre colori a seconda della rarit\u00e0: nero per le comuni, argento per le non comuni, e oro per le rare. In pi\u00f9 rispetto ad ogni altro set del gioco uscito prima, Frammenti di Alara introduce un nuovo livello di rarit\u00e0: le rare mitiche, otto volte pi\u00f9 difficili da trovare delle rare tradizionali. Il simbolo dell'espansione di queste carte \u00e8 di color bronzo.\nFrammenti di Alara fu presentata in tutto il mondo durante i tornei di prerelease il 27 settembre 2008, in quell'occasione venne distribuita una speciale carta olografica promozionale: il viandante dimensionale \"Ajani Vendicativo\", che presentava un'illustrazione alternativa rispetto alla carta che si poteva trovare nelle bustine.\nRistampe.\nNel set sono state ristampate le seguenti carte da precedenti:\nNovit\u00e0.\nL'espansione Frammenti di Alara introduce tre nuove abilit\u00e0 nel gioco, oltre ad utilizzare la vecchia abilit\u00e0 \"ciclo\". Inoltre con questa espansione vengono presentati quattro nuovi \"viandanti dimensionali\".\nNuove abilit\u00e0.\nDissotterrare.\nDissotterrare (\"Unearth\" in inglese) seguito da un costo di mana. Quest'abilit\u00e0 potr\u00e0 essere giocata solamente quando la carta con questa abilit\u00e0 si trova nel cimitero. Pagando il costo di dissotterrare, la carta torna in gioco, ha rapidit\u00e0 e viene rimossa dal gioco alla fine del turno o se dovrebbe lasciare il gioco.\nDivorare.\nScritta nella forma \"Divorare [X]\" (\"Devour\" in inglese). Quando la carta con divorare entra gioco, si possono sacrificare un qualsiasi numero di creature. La creatura prende [X] segnalini +1/+1 per ogni creatura sacrificata in questo modo.\nEsaltato.\nQuest'abilit\u00e0 (in inglese \"Exalted\") permette a tutte le creature controllate dal giocatore che gioca la carta con esaltato di avere un bonus addizionale (di +1/+1 per ogni creatura con esaltato che egli controlla) quando attaccano da sole.\nNuovi Viandanti.\nFrammenti di Alara presenta anche quattro nuovi Viandanti, che si aggiungono ai cinque gi\u00e0 stampati in Lorwyn. Da notare che nella traduzione italiana del gioco queste nuove carte presentano la nomenclatura inglese, \"Planeswalker\" (letteralmente \"Viandante Dimensionale\"), piuttosto che la traduzione incompleta che era stata scelta precedentemente. I nuovi viandanti sono:\nAjani Vendicativo.\nAjani \u00e8 un leonid (razza di felini del gioco) originario del piano di Naya specializzato nella magia bianca, ma da sempre visto dal suo popolo come un presagio di sventura per via del suo albinismo. Una notte, suo fratello Jazal viene assassinato e lo shock causato dall'evento accende la scintilla di Ajani, trasportandolo sul piano di Jund. Qui Ajani imparer\u00e0, sotto la guida di Sarkhan Vol, ad utilizzare la magia rossa spinto dal desiderio di vendicarsi contro l'assassino del fratello."}
{"id": "1814256", "revid": "116643", "url": "https://it.wikipedia.org/wiki?curid=1814256", "title": "Trombi", "text": ""}
{"id": "1814261", "revid": "110157", "url": "https://it.wikipedia.org/wiki?curid=1814261", "title": "High Museum of Art", "text": "LHigh Museum of Art (Atlanta, Georgia) \u00e8 un museo statunitense fondato nel 1905. \u00c8 il principale museo dell'area sud-est degli Stati Uniti d'America ed uno dei musei d'arte pi\u00f9 visitati del Paese.\nStoria.\nIl museo fu fondato nel 1905 col nome Atlanta Art Association. Nel 1926 la famiglia High, dal quale il museo prende il nome, don\u00f2 la casa di famiglia su Peachtree Street per ospitare la collezione, a seguito di una serie di mostre organizzate da J. J. Haverty che coinvolsero anche la Grand Central Art Galleries. Molti pezzi della collezione Haverty sono ora in esposizione permanente all'High Museum of Art. Nel 1955 un edificio separato per il Museo fu costruito adiacente alla casa.\nIl 3 giugno 1962 i maggiori mecenati di Atlanta morirono nello schianto di un Boeing 707 in Francia, mentre erano in viaggio per sponsorizzare il museo. Durante la loro visita a Parigi, i mecenati avevano ammirato il dipinto \"La madre\", di James Abbott McNeill Whistler, esposto al Louvre. Nell'autunno del 1962, come gesto di buona volont\u00e0 ai cittadini di Atlanta, il Louvre invi\u00f2 il dipinto ad Atlanta per farlo esporre all\"Atlanta Art Association\".\nIn memoria delle vittime dell'incidente, il governo francese don\u00f2 al museo la scultura di Auguste Rodin dal titolo Rodin \"The Shade\".\nL'edificio.\nLa costruzione dell'edificio che ospita oggi il museo \u00e8 iniziata nel 1980 e finita nel 1983. Il progetto, premiato nel 1984 col Premio Pritzker, \u00e8 stato realizzato dall'architetto Richard Meier. Come quasi tutte le costruzioni di Meier, anch'essa \u00e8 bianca, ricoperta in questo caso da pannelli d'acciaio smaltati, con una scala esterna a pianta quadrata. Oltre alla sala espositiva troviamo un bar, un auditorium e altri tipi di ambienti. Una rampa di scala posta in diagonale collega la strada con l'ingresso e questo fa s\u00ec che l'illusione ottica renda lo spazio antistante dell'edificio pi\u00f9 grande.\nLa collezione.\nL'esposizione permanente dell\"High Museum of Art\" comprende pi\u00f9 di 11.000 opere d'arte, incluse opere di artisti statunitensi del XIX e XX secolo, artisti europei, opere di arte decorativa, arte moderna e contemporanea, fotografia. In esposizione permanente sono anche opere di Giovanni Bellini, Albrecht D\u00fcrer, Giovan Battista Tiepolo, Antoine-Louis Barye, Claude Monet, Camille Pissarro, Jean-Baptiste Camille Corot, Henri de Toulouse-Lautrec, Martin Johnson Heade, Dorothea Lange, Clarence John Laughlin, e Chuck Close."}
{"id": "1814266", "revid": "392652", "url": "https://it.wikipedia.org/wiki?curid=1814266", "title": "Kieran Gibbs", "text": "Caratteristiche tecniche.\nTerzino sinistro, dotato di una buona velocit\u00e0, pu\u00f2 giocare anche sulla fascia sinistra di centrocampo.\nVita privata.\nIl gemello di Kieran, Jaydon Gibbs, gioca come centrocampista nel Guildford City, nella Combined Counties Football League, una lega semi-professionistica situata al 9\u00ba gradino della piramide calcistica britannica.\nCarriera.\nClub.\nGiovanili.\nGibbs mosse i primi passi nel ma si \u00e8 presto trasferito all'Arsenal con i compagni Abu Ogogo e James Dunne quando, nel 2004, il club si \u00e8 sciolto ed al suo posto \u00e8 nato il .\nInizialmente giocava come centrocampista centrale, e, ogni tanto, come laterale di centrocampo e ala. Fu subito integrato nella formazione Under-18 e nel team delle riserve e fu regolarmente schierato nelle amichevoli estive contro Barnet ed Inter.\nLa prima fase all'Arsenal.\nNel settembre 2007, Gibbs firm\u00f2 un contratto professionale con l'Arsenal, entrando cos\u00ec in prima squadra e nella lista per la Champions 2007-08, indossando la casacca numero 34. Ha debuttato in prima squadra partendo titolare in un match di Carling Cup contro lo Sheffield United il 31 ottobre 2007, e ha giocato per la seconda volta subentrando ad Eduardo il 18 dicembre, nei quarti di finale contro il Blackburn.\nIl prestito al Norwich City.\nIl 31 gennaio 2008, per poter fare un po' d'esperienza e giocare con continuit\u00e0, decide di andare a giocare in prestito al Norwich fino alla fine della stagione 2007-08. Dopo appena 7 presenze, per\u00f2, ritorna all'Arsenal, rientrando a far parte della squadra delle riserve dal 29 aprile. Per il resto della stagione, per quanto riguarda la prima squadra, ha collezionato una sola presenza in panchina, il 4 maggio, contro l'Everton.\nIl ritorno all'Arsenal.\nNella stagione 2008-09 ha giocato spesso nelle amichevoli pre-campionato, soprattutto come terzino sinistro. Ha assistito dalla panchina alle prime due partite di Premier: la sconfitta per 1-0 contro il Fulham il 24 agosto e la vittoria per 3-1 contro il Bolton a settembre. Gibbs ha giocato con maggiore regolarit\u00e0 nella League Cup, ed in particolare ha giocato tutta la partita nel 6-0 inflitto allo Sheffield United nel terzo turno, il 23 settembre. Ha anche giocato nelle due vittorie contro il Wigan per 3-0 e contro il Burnley per 0-2. Ha debuttato in Champions il 10 dicembre, entrando al posto di Abou Diaby contro il Porto. Ha poi debuttato in Premier l'8 febbraio contro il Tottenham, prendendo il posto di Ga\u00ebl Clichy. A causa poi dell'infortunio di Clichy, ha giocato per la prima volta titolare in Champions nel ritorno dei quarti di finale contro il Villareal, il 15 aprile, nella vittoria dei \"Gunners\" per 3-0.\nGibbs ha poi giocato dall'inizio la semifinale di FA Cup contro il Chelsea, servendo un assist al compagno Theo Walcott. \u00c8 stato anche protagonista del pareggio dell'Arsenal ad Anfield il 21 aprile, quando ha evitato un gol praticamente fatto spazzando il pallone sulla linea di porta. A causa del prolungarsi dell'assenza di Clichy per infortunio, Gibbs ha avuto l'opportunit\u00e0 di giocare le fasi finali e pi\u00f9 importanti della stagione, come per esempio l'andata della semifinale di Champions giocata all'Old Trafford, e persa contro il Manchester United per 1-0. Nella gara di ritorno, per\u00f2, \u00e8 stato proprio un errore di Gibbs a spianare ai \"Red Devils\" la strada per la finale: dopo appena 7' di gioco, una sua scivolata sbagliata su un cross ha aperto la porta al coreano Park Ji-sung per segnare un prezioso gol in trasferta.\nLa stagione 2009-10 \u00e8 cominciata bene, vedendolo titolare e in campo per tutti i 90' nella prima gara contro il Portsmouth. La continuata assenza di Clichy, infatti, aveva permesso a Gibbs di giocare con continuit\u00e0, conquistandosi la fiducia del manager Ars\u00e8ne Wenger. Ma il 24 novembre, nel 2-0 inflitto dall'Arsenal allo Standard Liegi in Champions, Gibbs si \u00e8 infortunato al metatarso del piede destro, rimanendo bloccato in infermeria per tutto il resto della stagione.\nLa stagione seguente non va meglio di quella passata perch\u00e9 colleziona tantissima panchina giocando appena 7 volte in Premier League. La prima presenza la trova alla 4\u00aa giornata nella vittoria per 4-1 in casa contro il Bolton. In Champions League invece arriva la prima presenza nella seconda partita del gruppo H nella vittoria per 3-0 sul campo del Partizan Belgrado.\nLa stagione parte bene per lui perch\u00e9 sembra che riesca a trovare abbastanza continuit\u00e0 finendo poi per infortunarsi nuovamente dovendosi operare poi di conseguenza. Nonostante tutto trova la prima presenza alla prima giornata di campionato nel pareggio per 0-0 sul campo del Newcastle. Gibbs si mette in luce nella seconda parte della stagione riuscendo a segnare il primo gol con la maglia dell'Arsenal in Premier League nella vittoria per 3-0 in casa contro l'Aston Villa. Non tormentato pi\u00f9 dagli infortuni chiude la stagione con 16 presenze e 1 gol in Premier, 5 presenze in Champions League e 1 presenza con un gol in Football League Cup.\nNella stagione 2012-2013 riesce, nonostante ancora qualche problema con la coscia, a trovare abbastanza continuit\u00e0 diventando uno dei punti fermi della squadra. Il 15 settembre 2012 regala due assist nella partita vinta per 6-1 in casa contro il Southampton. Torna a regalare due assist nella trasferta vinta per 2-5 contro il Reading. Il primo gol in stagione arriva in FA Cup nel pareggio casalingo per 2-2 contro lo Swansea. Chiude la stagione con 34 presenze e 1 gol in totale.\nNella stagione 2013/2014 fa il suo esordio nella prima giornata di Premier League nel match perso per 1-3 in casa contro l'Aston Villa. Il 24 agosto seguente fa il suo esordio nei preliminari di Champions League nella nuova stagione segnando un gol (il primo in Europa) nella trasferta vinta per 0-3 sul campo del Fenerbah\u00e7e. Al ritorno regala un assist al compagno di squadra Ramsey nella partita vinta 2-0 proprio grazie alla doppietta di quest'ultimo. Nella prima partita della fase a gironi regala due assist ai compagni Ramsey e Theo Walcott nella vittoria per 1-2 sul campo del Marsiglia.\nNazionale.\nGibbs era titolare nell'Inghilterra Under-19 che era stata eliminata nella fase a gironi dagli Europei di categoria, ma che, grazie al suo 3\u00ba posto, si guadagn\u00f2 il gettone di presenza per i Mondiali di categoria che si sarebbero giocati in Egitto.\nIn vista degli Europei Under-21 in Svezia, nel 2009 Gibbs \u00e8 stato chiamato nell'Inghilterra Under-21.\nL'8 giugno 2009 ha segnato 2 gol nella vittoria per 7-0 dei \"Little Lions\" contro i pari et\u00e0 dell'Azerbaijan allo Stadium MK e nella semifinale del torneo contro la Svezia si \u00e8 procurato e ha trasformato un rigore.\nEsordisce con la nazionale maggiore, l'11 agosto 2010 a Wembley, sotto la guida di Fabio Capello in una partita amichevole contro l', subentrando nel secondo tempo ad Ashley Cole.\nStatistiche.\nPresenze e reti nei club.\n\"Statistiche aggiornate al 5 marzo 2018\""}
{"id": "1814270", "revid": "1522738", "url": "https://it.wikipedia.org/wiki?curid=1814270", "title": "Wilhelmina Slater", "text": ""}
{"id": "1814271", "revid": "1305887", "url": "https://it.wikipedia.org/wiki?curid=1814271", "title": "Bonkers", "text": ""}
{"id": "1814272", "revid": "183114", "url": "https://it.wikipedia.org/wiki?curid=1814272", "title": "Enrico Cenni", "text": "Biografia.\nNato a Vallo della Lucania il 20 novembre 1825, da Giovanni e Marianna Bottino, in politica fu \"neoguelfo\", ossia appartenne al gruppo di cattolici moderati - quali per esempio, fra i cittadini nati nel Regno delle Due Sicilie, Vincenzo d'Errico, Pietro Cal\u00e0 Ulloa, Federico Persico (che ne scrisse una biografia), Giovanni Manna, eccetera - i quali, nel periodo preunitario, aspiravano alla costituzione di una confederazione degli stati italiani sotto la presidenza del papa, secondo quando teorizzato nel 1843 da Gioberti nel \"Del primato morale e civile degli italiani\". \nQuando, nel 1838, suo padre Giovanni fu nominato intendente della provincia Calabria Ulteriore Seconda con sede a Catanzaro, vi si dovette trasferire ed entr\u00f2 nel collegio dove insegnava italiano Luigi Settembrini. I due rimasero in contatto per il resto della vita, tanto che il Settembrini gli fece dono del crocifisso di osso che aveva scolpito durante la sua prigionia. Nel 1849 suo padre Giovanni fu \"messo al ritiro\", probabilmente perch\u00e9 sospettato di simpatie liberali; tale ipotesi \u00e8 avvalorata dal fatto che il padre fu poi richiamato in servizio come Governatore della Provincia di Napoli nel 1860, anno della svolta costituzionale del Regno. Enrico Cenni si laure\u00f2 ventenne in giurisprudenza nell'universit\u00e0 di Napoli ed esercit\u00f2 a lungo l'avvocatura.\nAveva sposato nel 1858 la nobildonna napoletana Maria Caterina Cavalcanti, sorella della moglie dell'amico Federico Persico che cos\u00ec diveniva suo cognato. Dalla moglie ebbe l'unico figlio a nome Giovannino che, dopo una vita dissoluta, avrebbe finito con il suicidarsi la mattina del 15 giugno 1896, lanciandosi da una finestra dell'Hotel Vesuvio di Napoli, lasciando cos\u00ec vedova la giovane moglie Filomena Toscano, incinta.\nDopo l'Unit\u00e0 d'Italia, entr\u00f2 per concorso nell'avvocatura erariale, il 19 febbraio 1861 fu nominato giudice del tribunale civile di Napoli e il 6 aprile 1862 sostituto procuratore. Dopo pochi anni svolti in tale ruolo, torn\u00f2 al contenzioso. Critico sulle modalit\u00e0 con cui era avvenuta l'Unit\u00e0 d'Italia, avvers\u00f2 l'idea che la capitale dello Stato italiano fosse Roma e si batt\u00e9 perch\u00e9 fosse Napoli; critic\u00f2 l'epurazione dell'esercito e della burocrazia borbonica, in quanto il malcontento avrebbe incrementato la reazione e il brigantaggio.. Nel 1870 lasci\u00f2 l'amministrazione statale e si dedic\u00f2 con successo all'avvocatura; l'agiatezza economica gli permise di viaggiare in molti paesi europei. \nColpito da paralisi nel 1900, negli ultimi anni della sua esistenza si trov\u00f2 anche in difficolt\u00e0 economiche. Benedetto Croce, il quale prese spunto dagli \"Studi di diritto pubblico\" di Cenni per la sua \"Storia del Regno di Napoli\", ne diede il seguente ritratto: "}
{"id": "1814277", "revid": "6923", "url": "https://it.wikipedia.org/wiki?curid=1814277", "title": "Co-pilota di rally", "text": ""}
{"id": "1814279", "revid": "404449", "url": "https://it.wikipedia.org/wiki?curid=1814279", "title": "Fattoria di Principina", "text": "La Fattoria di Principina \u00e8 una fattoria situata a Principina Terra, frazione comunale di Grosseto. La fattoria ha conferito la denominazione anche al non lontano e moderno complesso alberghiero.\nStoria.\nIl complesso \u00e8 una delle storiche fattorie che si svilupparono nelle aree rurali attorno alla citt\u00e0 di Grosseto dal periodo settecentesco in poi, grazie alle opere di bonifica realizzate dai Lorena.\nLa pianura grossetana, infatti, fino a quel periodo era in larga parte occupata dal Lago Prile e da ambienti palustri minori che rendevano difficoltosa l'attivit\u00e0 agricola nella zona. Le opere di canalizzazione, determinarono la quasi totale scomparsa dell'antico lago e delle altre aree palustri, a cui venivano strappati vasti lotti di terreno che poteva essere sfruttato per usi agricoli.\nProprio in questo contesto, vi fu lo sviluppo di questa fattoria, appartenuta all'epoca alla famiglia Ponticelli, che possedeva anche altre tenute nella zona. Il complesso settecentesco si svilupp\u00f2 ove probabilmente si trovava una struttura preesistente.\nRimasta sempre di propriet\u00e0 privata, durante il XX secolo la villa padronale \u00e8 stata suddivisa in pi\u00f9 unit\u00e0 abitative.\nDescrizione.\nLa Fattoria di Principina si trova all'interno dell'omonima tenuta dove, con il suo fianco laterale destro, fronteggia la facciata della Chiesa dell'Annunciazione.\nL'edificio padronale si presenta come un imponente complesso a pianta rettangolare, con pareti esterne rivestite in intonaco. Si sviluppa su tre livelli, con due portali d'ingresso ad arco tondo che si aprono nella parte centrale della facciata principale. Il pian terreno presenta una serie di finestre di forma quadrata ma di ampiezza leggermente inferiore a quelle che si aprono al livello superiore; una cordonatura che si articola lungo l'intera facciata principale e lungo le due facciate laterali delimita il pian terreno dal livello superiore. Il primo piano superiore presenta finestre di forma quadrangolare, pi\u00f9 ampie rispetto a quelle che si aprono al pian terreno e al livello ancora superiore. La facciata posteriore \u00e8 addossata al pian terreno ad un'altra struttura che presenta strutture murarie in laterizio, con la cui sommit\u00e0 delimita un'ampia terrazza che si apre al primo livello.\nL'intero complesso \u00e8 circondato da macchia mediterranea."}
{"id": "1814289", "revid": "109877983", "url": "https://it.wikipedia.org/wiki?curid=1814289", "title": "Rana (famiglia)", "text": "La dinastia dei Rana ebbe importanza e diffusione nel Nepal dal 1846 sino al 1953 dove ricoprirono le massime cariche locali.\nElenco dei Primi Ministri Rana.\nNove esponenti della famiglia Rana ricoprirono l'ufficio ereditario di Primo Ministro del Nepal e portarono il titolo di Maharaja di Lambjang e Kaski."}
{"id": "1814303", "revid": "236579", "url": "https://it.wikipedia.org/wiki?curid=1814303", "title": "Bernat Cabrera", "text": ""}
{"id": "1814305", "revid": "1573940", "url": "https://it.wikipedia.org/wiki?curid=1814305", "title": "Dreissena polymorpha", "text": "Dreissena polymorpha (), conosciuta anche come cozza zebra dalle caratteristiche linee scure che scorrono sull'esterno delle sue valve, \u00e8 un mollusco bivalve della famiglia Dreissenidae.\nHabitat e distribuzione.\nOriginario del Mar Nero e della zona del Mar Caspio, oggi \u00e8 comunemente reperibile nei corsi d'acqua dell'Europa centrale e in molti laghi. \u00c8 inserito nell'elenco delle 100 tra le specie invasive pi\u00f9 dannose al mondo.\nDescrizione.\nSono organismi filtratori. Aspirano acqua attraverso un sifone inalante, ne filtrano le particelle di cibo presenti in sospensione, e la espellono tramite un sifone esalante. Pu\u00f2 raggiungere le dimensioni massime di 5 centimetri.\nUsi.\nIn alcune nazioni, come i Paesi Bassi, questi molluschi sono stati introdotti in grande quantit\u00e0 perch\u00e9 la loro attivit\u00e0 filtrante riesce ad eliminare la proliferazione di fitoplancton rendendo l'acqua pi\u00f9 limpida. In altri Paesi, in cui la proliferazione di alghe in sospensione crea fenomeni di acqua opaca, si sta agendo nello stesso modo."}
{"id": "1814321", "revid": "935281", "url": "https://it.wikipedia.org/wiki?curid=1814321", "title": "Congresso di Bologna", "text": "Per congresso di Bologna si intende la riunione dei rappresentanti delle maggiori potenze italiane con l'imperatore Carlo V, successivamente alla sua incoronazione avvenuta per mano del papa Clemente VII il 24 febbraio 1530.\nL'incontro concord\u00f2 le modalit\u00e0 esecutive della pace di Barcellona del 29 giugno 1529 e stabil\u00ec il nuovo assetto dell'Italia, temporaneamente pacificata dalla Pace di Cambrai tra Asburgo e Francia.\nNello specifico il ducato di Milano venne restituito a Francesco II Sforza, pur essendo previsto che milizie imperiali presidiassero Milano e Como. Alla morte dello Sforza, senza eredi, nel 1535, lo Stato sarebbe passato per\u00f2 sotto la piena sovranit\u00e0 Imperiale. La repubblica di Genova veniva posta sotto la protezione di Andrea Doria, ammiraglio dell'Imperatore. Si stabil\u00ec la restituzione della Romagna, occupata da Venezia nel 1527-1528, allo Stato Pontificio e di Modena e Reggio (occupate da Giulio II nel 1512) agli Este di Ferrara (che per\u00f2 diveniva formalmente feudo del Patrimonio di San Pietro). \nAl Duca di Savoia, Carlo III, fu concesso il territorio, francese, della contea di Asti, mentre all'ordine dei Cavalieri Gerosolimitani, cacciati da Rodi nel 1522, fu data l'isola di Malta. Fu ribadito, infine, il rientro dei Medici a Firenze. La restaurazione di questi ultimi, nella persona di Alessandro, fu imposta al popolo fiorentino, dopo un lungo assedio, nell'ottobre del 1530, mentre la dignit\u00e0 ducale fu attribuita allo stesso Alessandro solo nel 1532."}
{"id": "1814322", "revid": "97802039", "url": "https://it.wikipedia.org/wiki?curid=1814322", "title": "Biocorrosione", "text": "La biocorrosione o MIC (\"Microbiological Induced Corrosion\") \u00e8 una corrosione dei metalli (sommersi, interrati, ecc.), dovuta all'azione di diversi gruppi di microorganismi capaci di trarre energia per il loro metabolismo dal cambiamento dello stato di ossidazione di elementi quali ferro, manganese e zolfo.\nIl fenomeno corrosivo pu\u00f2 essere accentuato anche dall'azione diretta sul metallo dei sottoprodotti del metabolismo dei microorganismi, quali l'acido solforico, anidride solforosa, ecc., e dalla rimozione di eventuali film passivanti. \nI batteri sono i microrganismi che in genere promuovono l'attacco; ma, in casi specifici, lo sono anche i funghi, le alghe o le diatomee.\nClassificazione dei microrganismi ferruginosi.\nLe principali famiglie di batteri che interessano la corrosione degli acciai al carbonio e degli inossidabili sono principalmente tre:\nLa biocorrosione interessa non solo gli acciai, ma anche le leghe di rame e di alluminio.\nLa corrosione di quest'ultimo \u00e8 associata alla crescita di alcuni tipi di funghi (in particolare il \"Cladosporium resinae\") che portano il pH alla superficie dell'alluminio a dei valori cos\u00ec bassi al punto da depassivarla.\nGeneralit\u00e0.\nLa superficie metallica che si trova a contatto con l'acqua (naturale o industriale, dolce o salata) o con il terreno viene colonizzata da diversi microorganismi, quali batteri, funghi, microalghe, diatomee, che vanno a formare il biofilm. \nQueste colonie sono tenute assieme da sostanze, spesso gelatinose, prodotte dai microrganismi stessi, che, oltre a svolgere il compito di far aderire alla superficie metallica i biofilm, modificano localmente la composizione chimica - anzitutto il pH e il tenore di ossigeno - e creano microambienti adatti per la proliferazione di altre specie.\nI biofilm sono costituiti da uno strato pi\u00f9 esterno caratterizzato da condizioni aerobiche e da quello pi\u00f9 interno aderente al metallo, caratterizzato da condizioni anaerobiche e per cui adatte all'innesco della biocorrosione.\nQuesti organismi microscopici e macroscopici vivono e si riproducono in ambienti dal pH compreso tra 0 e 11, a temperature tra 0 e 80 \u00b0C e a pressioni fino a 103 MPa.\nBiocorrosione nelle strutture immerse.\nI microrganismi hanno una tendenza marcata a interagire con superfici sommerse, aderendovi e colonizzandole.\nIl motivo di questo comportamento \u00e8 conseguenza delle strategie di sopravvivenza batterica in ambienti che sono poco idonei alla permanenza e crescita microbica.\nAd esempio, nelle condutture di acqua potabile le acque sono caratterizzate da basse quantit\u00e0 di nutrienti, che si accumulano sulle superfici delle tubature, le quali rappresentano pertanto il luogo ideale di sopravvivenza per i microrganismi che tendono a migrarvi.\nSulle superfici immerse nell'acqua, si formano microcolonie che nel tempo si ingrandiscono e formano aggregati sempre pi\u00f9 sviluppati che possono ricoprire il substrato.\nGruppi diversi di microrganismi riescono a convivere in questi aggregati ben organizzati costituendo le pellicole biologiche o biofilm.\nIn questo caso di parla di microfouling.\nNel caso di batteri di forma filamentosa (tipo \"Spharotilus\") o pedunculata (tipo \"Gallionella\"), in presenza di acque non molto pure, questi fissandosi all'interno delle pareti delle tubazioni possono formare grossi ammassi mucillaginosi tali da arrivare a occludere la sezione del tubo.\nIl biofilm pu\u00f2 favorire anche la colonizzazione da parte di organismi pi\u00f9 complessi quali (isopodi, anfipodi, insetti, olicheti, irudinei, molluschi, nematodi, ecc.) poich\u00e9 ne costituisce il nutrimento.\nIn questo caso si parla di macrofouling.\nIn caso di acque potabili questi ambienti cos\u00ec colonizzati possono conferire all'acqua odori e sapori sgradevoli, nonch\u00e9 una colorazione e una torbidit\u00e0.\nTali colonie di batteri innescano con il loro metabolismo la corrosione del manufatto metallico poich\u00e9 le zone colonizzate dai microrganismi inducono la formazione di aree anodiche e catodiche favorendo la corrosione elettrochimica del metallo anche quando le condizioni ambientali in cui si trova il manufatto metallico sono tali da non promuovere l'innesco o la prosecuzione delle reazioni corrosive.\nElementi come il ferro e il manganese, incrementano i fenomeni di ricrescita in quanto costituiscono la fonte energetica di questi gruppi batterici.\nNello specifico i batteri ferro precipitanti ricavano il loro fabbisogno energetico dall'ossidazione del ferro ferroso in ferro ferrico, che precipita impregnando i filamenti di cui sono costituiti.\nNel contempo hanno la tendenza a concentrare ioni cloruro sul metallo, fenomeno che ne accelera la corrosione.\nAlcuni batteri eterotrofi, quali l'Escherichia coli, producono acidi organici che accelerano i processi corrosivi, mentre altri batteri eterotrofi come lo Pseudomonas, agendo come ferro riducenti aumentano la reattivit\u00e0 della superficie metallica, producendo ferro ferroso da ferro ferrico. \nSono inclusi nel gruppo dei batteri che inducono problemi di corrosione, i batteri metanogeni, che, sembra, coesistano in simbiosi con i solfato riducenti, i quali producono idrogeno, anidride carbonica e acetato (per fermentazione), mentre i metanogeni li consumano producendo metano e/o metano e anidride carbonica, rendendo possibile il processo delle reazioni.\nI batteri solfato riducenti riducono i solfati in H2S, S2-, CO2 e FeS, ossidano gli acidi organici e producono acetato, inoltre inducono la depolarizzazione catodica.\nNelle condotte idriche la formazione del biofilm si manifesta essenzialmente nei tratti di rete idrica a ridotta velocit\u00e0 di flusso dell'acqua (diramazioni, raccordi, curve, valvole) o dove si stabiliscono le condizioni di potenziale ristagno (bracci morti, derivazioni per utenze private, rubinetti, ecc.).\nIn condizioni di dinamicit\u00e0 del sistema il biofilm si distacca e trasportato dall'acqua arriva al consumatore.\nBiocorrosione nelle strutture interrate.\nSi \u00e8 verificato che circa la met\u00e0 degli attacchi di corrosione riscontrati nelle strutture metalliche interrate, (tubazioni, serbatoi, ecc.) \u00e8 da attribuirsi all'azione batterica. Questo tipo di attacco \u00e8 prevalente nei terreni acidi o neutri con alto contenuto salino. \nUna sola fra le svariate specie di microrganismi viventi nel terreno ha influenza sulla corrosione dei materiali ferrosi interrati, si tratta della famiglia costituita dai batteri solfato riduttori (gruppo \"Desulfovibro\") anaerobi facoltativi: che, pur sopportando la presenza di ossigeno libero in deboli concentrazioni, vive e si sviluppa solo in ambienti anaerobici (o debolmente aerati) in cui sono disciolti sali solforici.\nPertanto i terreni argillosi (bassa resistivit\u00e0) neutri e senza ossigeno, che risultano ideali per rendere trascurabili i processi di corrosione elettrochimica, in realt\u00e0 sono quelli che favoriscono la crescita dei batteri solfato-riduttori e che pertanto danno i peggiori risultati dal punto di vista della corrosione batterica. \nL'azione dei batteri solfato riduttori nei manufatti metallici interrati \u00e8 riscontrabile dal punto di vista olfattivo dall'odore di uova marce, caratteristico dell'idrogeno solforato, che si libera quando il manufatto metallico viene privato del terreno di ricoprimento, mentre dal punto di vista visivo dalla presenza di crateri pieni di prodotti di corrosione di color nero.\nI batteri solfato riduttori hanno un'elevata adattabilit\u00e0 e sono capaci di resistere, in generale, a temperature fino a 60 \u00b0C (alcuni ceppi arrivano a resistere fino a 80 \u00b0C).\nIn ambienti aerobici non sono attivi, ma possono sopravvivere, pronti a svilupparsi nel caso in cui si creino dei microambienti anaerobici.\nMeccanismo di corrosione.\nIl meccanismo di corrosione dei batteri solfato riduttori \u00e8 piuttosto complesso e non \u00e8 del tutto chiarito.\nL'influenza dell'attivit\u00e0 biochimica di questi microrganismi sulle attivit\u00e0 elettrochimiche di corrosione viene spiegata secondo meccanismi diversi.\nIl primo meccanismo fu teorizzato da \"Von Wolzogen\" e \"Van der Vlungt\" nel 1943.\nSecondo questa teoria i batteri utilizzano, per la riduzione del solfato in solfuro, l'idrogeno prodotto al catodo attraverso l'enzima idrogenase.\nIl meccanismo avviene secondo le seguenti reazioni:\nLa teoria moderna prende in considerazione altri possibili meccanismi in cui i fattori che controllano il processo di corrosione batterica sembrano essere:"}
{"id": "1814326", "revid": "1504506", "url": "https://it.wikipedia.org/wiki?curid=1814326", "title": "Belite", "text": "La belite, nome introdotto per la prima volta da T\u00f6rneborn nel 1897 come sinonimo di \"silicato bicalcico\", la cui formula chimica \u00e8 &lt;chem&gt;Ca2SiO4&lt;/chem&gt;\n(&lt;chem&gt;2CaO.SiO2&lt;/chem&gt;) o nella chimica del cemento C2S, \u00e8 uno dei costituenti principali del clinker di Portland.\nLa belite si idrata lentamente, attraverso una reazione esotermica che libera 63 kcal/kg, formando il silicato di calcio idrato\n(&lt;chem&gt;3CaO.2SiO2.3H2O&lt;/chem&gt;), indicato nella chimica del cemento con C-S-H, che \u00e8 il principale responsabile della resistenza meccanica sul lungo periodo del cemento stesso, e idrossido di calcio.\nLa reazione \u00e8:\n&lt;chem&gt;2C2S + 4H2O -&gt; CSH + Ca(OH)2&lt;/chem&gt;\nche pu\u00f2 essere pi\u00f9 semplicemente schematizzata come:\n&lt;chem&gt;C2S + H -&gt; CSH + CH&lt;/chem&gt;\nLa belite produce una quantit\u00e0 maggiore di C-S-H rispetto all'alite e una minore quantit\u00e0 di idrossido di calcio.\nPresenta un basso calore di idratazione."}
{"id": "1814327", "revid": "1452073", "url": "https://it.wikipedia.org/wiki?curid=1814327", "title": "Celite", "text": "La celite, nome introdotto per la prima volta da T\u00f6rneborn nel 1897 come sinonimo di \"alluminato tricalcico\", la cui formula chimica \u00e8 Ca3Al2O6 (3CaO\u00b7Al2O3) o nella chimica del cemento C3A, uno dei costituenti principali del clinker di Portland.\nL'alluminato tricalcico si idrata molto rapidamente, attraverso reazioni esotermiche in grado di liberare 215 kcal/kg, formando alluminati di calcio idrati, indicati nella chimica del cemento con C-A-H, dove H indica proprio l'acqua. Le due reazioni principali sono:\nChe possono essere pi\u00f9 semplicemente schematizzate come:\n&lt;chem&gt;C3A + H -&gt; CAH + CH + AH3&lt;/chem&gt;\nLe resistenze finali vengono raggiunte in brevissimo tempo e sono causa della presa della pasta cementizia. La resistenza meccanica dell'alluminato tricalcio non contribuisce significativamente allo sviluppo della resistenza meccanica finale del materiale se si eccettua un rapido ma piccolo incremento durante le prime ore. Ci\u00f2 dipende dalla morfologia dei cristalli di C-A-H, prevalentemente basata sulla presenza di lamine esagonali o cristalli cubici quindi poco favorevole, come avviene invece per i prodotti fibrosi C-S-H, allo sviluppo della resistenza meccanica. L'idratazione dell'alluminato tricalcico \u00e8 talmente veloce che si avrebbe una presa in brevissimo tempo, detta \"presa rapida\".\nPer evitare questo processo e permettere la messa in opera del materiale cementizio si aggiunge al clinker come regolatore di presa del gesso (CaSO4\u00b72H2O).\nA contatto con l'acqua il gesso reagisce con gli alluminati tricalcici portando alla formazione di ettringite (primaria), che precipita sui granuli di C3A ostacolando la penetrazione dell'acqua e quindi rallentando il processo di idratazione degli alluminati.\nPresenta un forte ritiro ed un elevato calore di idratazione."}
{"id": "1814330", "revid": "16641540", "url": "https://it.wikipedia.org/wiki?curid=1814330", "title": "Borbone di Orl\u00e9ans", "text": ""}
{"id": "1814335", "revid": "40859", "url": "https://it.wikipedia.org/wiki?curid=1814335", "title": "Modulo noetheriano", "text": ""}
{"id": "1814336", "revid": "326822", "url": "https://it.wikipedia.org/wiki?curid=1814336", "title": "Daedra", "text": ""}
{"id": "1814339", "revid": "767487", "url": "https://it.wikipedia.org/wiki?curid=1814339", "title": "The Take (film 2004)", "text": "The Take \u00e8 un documentario canadese del 2004 diretto dal giornalista canadese Avi Lewis e dalla scrittrice Naomi Klein, autrice del bestseller internazionale \"No logo\".\nIl documentario racconta un aspetto poco noto della vita sociale argentina dopo lo sfascio economico del 2001 seguito alle politiche liberiste di Carlos Menem: l'occupazione di alcune fabbriche da parte degli operai, che, dopo averle rimesse in funzione, le gestiscono in cooperativa."}
{"id": "1814346", "revid": "35804", "url": "https://it.wikipedia.org/wiki?curid=1814346", "title": "Provincia della Terra di Lavoro", "text": ""}
{"id": "1814349", "revid": "761306", "url": "https://it.wikipedia.org/wiki?curid=1814349", "title": "Sfondellamento", "text": ""}
{"id": "1814350", "revid": "15756", "url": "https://it.wikipedia.org/wiki?curid=1814350", "title": "Pace di Monz\u00f3n", "text": "La pace di Monz\u00f3n fu stipulata tra Francia e Spagna il 5 marzo 1626 e pose fine al primo scontro verificatosi tra i due stati a proposito del possesso del Monferrato e del controllo dei passi alpini verso l'Impero, in particolare della Valtellina; tale disputa si inser\u00ec nel corso di quella serie di conflitti, con alla base questioni religiose e politiche, che presero il nome di Guerra dei trent'anni.\nIl trattato.\nLa datazione e il nome.\nLe trattative tra le due parti avvennero a cavallo dei mesi di febbraio e di marzo del 1626 e si conclusero con la firma del trattato nel mese di aprile, anche se per la datazione ufficiale del documento \u00e8 posta la data del 5 marzo.\nLa disputa.\nLa questione, che si colloca all'interno della serie di vicende costituenti la Guerra dei trent'anni, nacque dal tentativo di interrompere i collegamenti tra i domini dei due rami della Casa d'Asburgo. Le comunicazioni tra Austria e Spagna, e tra Spagna e Impero, passavano per quella che viene detta via spagnola, da Genova attraverso le Alpi fino all'Austria ad est e ai Paesi Bassi a nord. In particolare il ducato di Milano, sotto dominio spagnolo, e il Tirolo austriaco erano collegati dalla strada che percorreva la Valtellina. I francesi e la Repubblica di Venezia avevano notevole interesse a bloccare questa comunicazione; i tentativi di ostacolare gli Asburgo portarono ad una serie di scontri e dispute che avrebbero occupato tutta la decade tra il 1618 e il 1628 e si sarebbero protratte anche in seguito.\nLa Francia decise di fornire appoggio strategico ed economico a vari stati italiani con l'obiettivo di indebolire e rendere malsicuro il controllo spagnolo di Milano e quindi minare tutta la politica asburgica in Europa.\nUna serie di battaglie in Liguria con l'intento di conquistare Genova e spartirsi il territorio tra Francia e ducato di Savoia non vide l'appoggio di Venezia, convinta che un attacco diretto agli Asburgo fosse controproducente, e maggiormente interessata ad indebolirne gli interessi economici.\nLa questione valtellinese.\nEssendo la Valtellina crocevia degli spostamenti di merci, truppe e informazioni tra le due corone asburgiche, essa divenne l'obiettivo di notevoli sforzi politici, diplomatici e bellici, compiuti dalle potenze interessate allo scopo di assicurarsene il controllo.\nLa Valtellina si trovava sotto il dominio dei Grigioni, che, possedendo una terra decisamente meno fertile, aspiravano ad impadronirsi della valle; essi iniziarono il loro processo di espansione imponendo una forza di occupazione, tributi fiscali, la nomina di magistrati locali e appoggiando l'espandersi nella zona della riforma protestante, in particolare di confessione zwingliana, cui parte della popolazione dei Grigioni aveva aderito.\nI valtellinesi, appoggiati dagli spagnoli, tentarono di ostacolare l'espansione dei Grigioni per mezzo di evangelizzazioni e tentativi di conversione al cattolicesimo intrapresi dei frati cappuccini inviati dal vescovo di Milano; questo porto ad un inasprimento della questione religiosa, che port\u00f2 a processi per eresia da ambo le parti e a tentativi di proselitismo appoggiati dal vescovo di Milano per i cattolici e di Coira per i riformati.\nIl duca di Feria, allora governatore di Milano, invi\u00f2 truppe in appoggio ai cattolici; tale azione ebbe come immediata conseguenza il massacro degli abitanti dei Grigioni e di quanti in Valtellina avevano abbracciato la riforma; questo fatto, accaduto nella notte del 19-20 luglio 1620, \u00e8 conosciuto con come Sacro Macello di Valtellina e vi perirono all'incirca 600 persone.\nA seguito del massacro, il duca di Feria impose una pacificazione forzata, imponendo il diritto passaggio degli spagnoli attraverso il territorio e il ripristino della fede cattolica in Valtellina; quest'ultima sarebbe rimasta sotto il controllo spagnolo per 8 anni; tale accordo non venne tuttavia rispettato, e le forze asburgiche rioccuparono militarmente l'area riportando la Valtellina sotto il dominio asburgico.\nLa soluzione di Richelieu.\nLa Francia, Venezia e il Ducato di Savoia non tollerarono questa soluzione unilaterale presa dalle forze asburgiche. Il Cardinale Richelieu riusc\u00ec a mettere in discussione la questione dell'egemonia asburgica del nord Italia, e i suoi alleati erano pronti a spartirsi i vari territori spagnoli e a ridare ai Grigioni l'autorit\u00e0 sulla Valtellina, ma Richelieu non volle attaccare; conscio della impreparazione della Francia ad una guerra europea e impegnato con la difficile questione interna degli Ugonotti (riformati come i Grigioni), prefer\u00ec invece ricercare accordi segreti con la Spagna per risolvere la questione diplomaticamente. Questo modo di procedere offriva pi\u00f9 possibilit\u00e0 di guadagno ai francesi ma scontentava gli alleati italiani.\nI patti.\nCon la firma del trattato la Valtellina ritornava sotto il dominio dei grigioni che ne permettevano il culto cattolico in cambio di un tributo annuo. I magistrati venivano eletti dai valtellinesi e approvati dai grigioni. La fortezze passavano sotto il controllo del papa che provvedeva alla loro demolizione. Finivano le ostilit\u00e0 tra le parti (Francia e Spagna) ad anche tra i loro alleati entro 4 mesi, eventualmente costringendoli con la forza.\nGli sviluppi.\nIl trattato si rivel\u00f2 tutt'altro che risolutivo, e si rivel\u00f2 un sostanziale scacco diplomatico per la Francia; l'esercito spagnolo, infatti, anche grazie alla complicit\u00e0 delle forze di occupazione pontificie, riusc\u00ec a mantenere le sue posizioni in Valtellina fino al 1639. Come risultato le ostilit\u00e0 tra Francia e Spagna sarebbero riprese di l\u00ec a poco, questa volta per il possesso del Monferrato e del Ducato di Mantova, e sarebbero poi sfociate nel 1635 nell'intervento francese nella Guerra dei trent'anni; il conflitto tra i due stati sarebbe proseguito oltre la fine della guerra stessa, terminando solo con la pace dei Pirenei del 1659.\nDal punto di vista locale, il trattato di Monz\u00f3n rappresent\u00f2 un primo passo nel lento processo di allontanamento della Valtellina dalla Confederazione Elvetica."}
{"id": "1814356", "revid": "12067", "url": "https://it.wikipedia.org/wiki?curid=1814356", "title": "Guerre turco-russe", "text": ""}
{"id": "1814370", "revid": "226458", "url": "https://it.wikipedia.org/wiki?curid=1814370", "title": "Primosoma", "text": "Il Primosoma \u00e8 un insieme di enzimi formato da DNA-primasi e da DNA-elicasi che si forma sul filamento ritardato durante la replicazione del DNA.\nEsso si forma nei procarioti quando la molecola di primasi \u00e8 legata direttamente ad una DNA elicasi.\nPresenta varie unit\u00e0:&lt;br&gt;\n&lt;br&gt;\nProteina i (Proteina DnaT) \u2013 Sub unit\u00e0: 3 \u2013 Funzione: Componente del Primosoma&lt;br&gt;\nProteina n \u2013 Sub unit\u00e0: 2 \u2013 Funzione: Assemblaggio e funzionamento del Primosoma&lt;br&gt;\nProteina n' \u2013 Sub unit\u00e0: 1 \u2013 Funzione: Componente del Primosoma&lt;br&gt;\nProteina n'\u2019 \u2013 Sub unit\u00e0: 1 \u2013 Funzione: Componente del Primosoma&lt;br&gt;\nProteina DnaC \u2013 Sub unit\u00e0: 1 \u2013 Funzione: Componente del Primosoma&lt;br&gt;\nProteina DnaB \u2013 Sub unit\u00e0: 6 \u2013 Funzione: Svolgimento del DNA; componente del Primosoma&lt;br&gt;\nPrimasi (Proteina DnaG) \u2013 Sub unit\u00e0: 1 \u2013 Funzione: Sintesi del Primer di RNA; componente del Primosoma.\nIl primosoma, spinto dalla DNA elicasi, si muove con la forcella di replicazione, sintetizzando RNA primer mentre si muove."}
{"id": "1814371", "revid": "1305772", "url": "https://it.wikipedia.org/wiki?curid=1814371", "title": "Spomenka \u0160timec", "text": "Attualmente \u00e8 segretario della Esperantlingva Verkista Asocio, l'associazione che raggruppa gli scrittori in lingua esperanto. \u00c8 membro dell'Akademio de Esperanto.\nBiografia.\nDopo l'istruzione di base, la \u0160timec si trasfer\u00ec a Zagabria per studiare; nel 1972 si laure\u00f2 in lingua tedesca e francese. Nello stesso anno inizi\u00f2 a lavorare attivamente all'interno del movimento esperantista, nell'ambito dell'Internacia Kultura Servo; avrebbe proseguito tale attivit\u00e0 sino al 1994.\nLa \u0160timec apprese l'esperanto sedicenne, nel 1964, tramite un corso tenuto da Zdenka Ivek nel ginnasio di Varasdino. Il primo congresso universale cui partecip\u00f2 fu il congresso di Budapest del 1966.\nLe sue attivit\u00e0 nel movimento esperantista iniziarono con l'adesione allo Studenta Esperanto-Klubo di Zagabria (1967). La \u0160timec fu quindi attiva nella TEJO e nell'UEA, e fra le varie attivit\u00e0 organizz\u00f2 l'Internacia Junulara Kongreso di Sarajevo del 1973 e fu segretaria presso quello di M\u00fcnster del 1974. Fu membro del gruppo direttivo dell'UA per la cultura, e lanci\u00f2 durante un congresso universale il \"Tago de Libro\".\nTradusse spettacoli di marionette e collabor\u00f2 all'organizzazione dei Pupteatraj Internaciaj Festivaloj fra il 1968 e il 1982. Fu inoltre segretaria della Kroata Esperanto-Ligo nel 1995.\nDurante la sua vita, tenne conferenze in diverse nazioni (Francia, Svezia, Iran, Corea, Giappone); insegn\u00f2 inoltre l'esperanto, come \"visiting professor\", negli Stati Uniti, all'Universit\u00e0 di Hartford e all'Universit\u00e0 di San Francisco (1993-2000).\nCondusse numerosi corsi di esperanto nelle scuole elementari di Zagabria e Velika Gorica; tenne corsi di livello medio e avanzato all'interno della Kroata Esperanto-Ligo fra il 2003 ed il 2004.\nDal 1995 la sua fattoria familiare Njegu\u0161, fra Hra\u0161\u0107ina e Trgovi\u0161\u0107e, \u00e8 a disposizione per incontri esperantisti.\nLa carriera da scrittrice.\nLa \u0160timec si \u00e8 resa autrice di un romanzo, di raccolte di novelle e di racconti di viaggio. Il suo lavoro pi\u00f9 conosciuto e forse pi\u00f9 importante \u00e8 il romanzo \"Ombro sur interna pejza\u011do\", che con una delicata psicologia rappresenta la separazione dalle persone con cui condividiamo la nostra vita. Lavor\u00f2 per numerose riviste, fra cui Monato. Per diversi anni us\u00f2 l'esperanto come lingua di comunicazione quotidiana, a casa.\nNumerosi racconti di viaggio da lei scritti sono stati trasmessi dalla Kroata Radio.\nNel 2004 la \u0160timec present\u00f2 al ministero croato degli affari esteri una collezione di opere letterarie croate tradotte, utilizzando l'esperanto come lingua ponte, in cinese, persiano e giapponese. Il ministero la accolse e si congratul\u00f2 con la comunit\u00e0 esperantista per le sue attivit\u00e0 culturali."}
{"id": "1814377", "revid": "228587", "url": "https://it.wikipedia.org/wiki?curid=1814377", "title": "Generi di Linyphiidae", "text": "La famiglia di ragni Linyphiidae \u00e8 divisa in sette sottofamiglie, elencate in ordine di generi contenuti:\nDi seguito sono elencati, in ordine alfabetico, i 619 generi della famiglia di ragni Linyphiidae descritti al novembre 2020; in questa sede, si \u00e8 preferito seguire lo stretto ordine alfabetico dei generi con indicazione della relativa sottofamiglia.\nI dati riportati comprendono oltre al nome del genere, il nome dello scopritore, l'anno della descrizione, la sottofamiglia di appartenenza (ove conosciuta), le zone di distribuzione e di rinvenimento e infine, fra parentesi, il numero di specie noto.\nLa lista principale seguita \u00e8 l'elenco dei generi dell'aracnologo Platnick; vi sono comunque rimandi e confronti con l'analoga lista redatta dall'aracnologo Tanasevitch.\nGeneri fossili.\nAl 2012 sono 11 i generi esclusivamente fossili appartenenti a questa famiglia."}
{"id": "1814378", "revid": "124914759", "url": "https://it.wikipedia.org/wiki?curid=1814378", "title": "Henry Knox", "text": "Biografia.\nKnox nacque il 25 luglio 1750 nella citt\u00e0 di Boston, in Massachusetts. Alla morte del padre, avvenuta nel 1762, inizi\u00f2 a lavorare come commesso in una cartoleria che rilev\u00f2 nel 1771. L'anno successivo, dopo essersi dedicato a lungo agli studi militari, divenne comandante in seconda del Corpo dei Granatieri, di stanza nella sua citt\u00e0 natale. Nel 1774 riusc\u00ec a sposare la figlia di un aristocratico, Lucy Flucker, cosa che gli garant\u00ec la sicurezza economica. Allo scoppio delle prime battaglie tra americani ed inglesi, nel 1775, entr\u00f2 nell'Esercito Continentale come colonnello d'artiglieria. Venne incaricato dal generale Washington di trasportare a Boston i cannoni catturati al forte Ticonderoga per sgomberare la citt\u00e0 dagli inglesi.\nNel 1776 fu a capo dell'artiglieria americana nell'assedio di New York e nelle successive battaglie. Il 24 dicembre organizz\u00f2 a George Washington l'attraversamento del fiume Delaware. Fu quindi promosso comandante dell'artiglieria per le battaglie di Princeton (3 gennaio 1777), di Brandywine (11 settembre 1777), di Germantown (4 ottobre 1777), di Monmouth (28 giugno 1778) e di Yorktown (ottobre 1781). Nel 1782 fu nominato comandante dell'Accademia Militare degli Stati Uniti di West Point e, nel 1789, divenne il primo Ministro della Guerra.\nSi ritir\u00f2 a vita privata nel 1794 ad Augusta (Contea di Kennebec), nel Maine, dove mor\u00ec il 25 ottobre 1806. \u00c8 intitolata al suo nome la localit\u00e0 di Fort Knox nel Kentucky, sede di una guarnigione militare dello U.S. Army e dello \"United States Bullion Depository\", dove \u00e8 custodita gran parte delle riserve auree degli Stati Uniti."}
{"id": "1814379", "revid": "320578", "url": "https://it.wikipedia.org/wiki?curid=1814379", "title": "Proteine SSB", "text": ""}
{"id": "1814381", "revid": "1543377", "url": "https://it.wikipedia.org/wiki?curid=1814381", "title": "Dorylus", "text": "Dorylus \u00e8 un genere di formiche legionarie della sottofamiglia Dorylinae, conosciute anche come \"formiche scacciatrici\", \"formiche safari\", \"formiche Matabele\" o \"siafu\". Pu\u00f2 essere rinvenuto principalmente nell'Africa centrale ed orientale, ma il suo areale si estende fino all'Asia tropicale.\nA differenza delle formiche legionarie del nuovo mondo (appartenenti al genere \"Eciton\"), esse costruiscono formicai veri e propri anche se temporanei (con una durata media da pochi giorni a pochi mesi). Ogni colonia pu\u00f2 contenere pi\u00f9 di 20 milioni di individui. Come nelle loro controparti del nuovo mondo, in ogni colonia \u00e8 presente anche una casta di soldati (major) oltre alle normali operaie; essi si distinguono da queste ultime per il capo molto grande e le mandibole a tenaglia. Sono capaci di pungere, ma raramente adottano questa tattica difensiva, basandosi quasi interamente sulle loro potenti mascelle.\nCiclo vitale.\nStagionalmente, quando la disponibilit\u00e0 di cibo comincia a decrescere, esse abbandonano il formicaio e formano delle colonne di marcia con pi\u00f9 di 50 milioni di formiche che, per il loro elevatissimo numero, sono considerate potenzialmente pericolose anche per gli esseri umani, nonostante possano essere facilmente evitate; infatti una colonna pu\u00f2 percorrere solo 20 metri di distanza in un'ora.\nIl maggior livello di rischio si manifesta per persone incapaci di muoversi o quando una colonna passa attraverso le case. Sono stati effettivamente riportati casi di persone - normalmente invalidi, bambini o in ogni caso debilitati che non hanno avuto la forza di scappare - uccise e talvolta divorate dalle formiche. Spesso la morte sopraggiunge per soffocamento.\nLa presenza di questa specie \u00e8 tuttavia benefica per certe comunit\u00e0 umane, come i Maasai, poich\u00e9 esse forniscono un servizio di prevenzione dei parassiti nelle comunit\u00e0 agricole, mangiando la maggior parte dei parassiti del grano, compresi insetti e ratti di grossa taglia.\nLe caratteristiche, lunghe colonne di formiche tendono a difendersi violentemente contro qualsiasi cosa incontrino sul loro percorso.\nTali colonne sono strutturate in modo che le pi\u00f9 piccole e deboli operaie siano affiancate e difese da pi\u00f9 strette schiere di soldati, lunghi dai 10 ai 15\u00a0mm. Essi prendono automaticamente posizione come sentinelle e creano un perimetro percorribile in cui le operaie possono correre in maggiore sicurezza. Esistono due tipi di operaie: quelle grandi la met\u00e0 dei soldati, hanno l'addome affusolato e la testa pi\u00f9 piccola dei soldati, il loro compito \u00e8 di massacrare le prede e spezzarle, con l'ausilio spesso delle mandibole dei soldati. Ma le formiche pi\u00f9 piccole della colonia, sono le operaie secondarie, le pi\u00f9 numerose, lunghe solo 2\u20133\u00a0mm. Nonostante la mole inferiore, possono demolire, costruire, e ricavare passaggi nella terra, aiutando anche le operaie primarie nel trasporto del cibo.\nIl loro morso \u00e8 molto doloroso e ogni soldato lascia due piccole ferite puntiformi quando rimosso.\nLa rimozione \u00e8 altres\u00ec difficile, poich\u00e9 le loro mandibole sono estremamente forti, e una persona pu\u00f2 tirare un soldato tanto violentemente da strapparne il corpo senza per\u00f2 riuscire a liberarsi dal suo morso.\nUn gran numero di formiche pu\u00f2 uccidere animali piccoli o immobilizzati e mangiarne le carni, ma la gran parte della loro dieta \u00e8 costituita da vermi di terra. Tutte le specie del genere \"Dorylus\" sono cieche e comunicano, come molte altre specie di formiche, attraverso feromoni.\nNella stagione degli accoppiamenti vengono generati gli esemplari alati fertili (fuchi e regine vergini). I fuchi sono ancora pi\u00f9 grandi dei soldati ma un po' pi\u00f9 piccoli delle regine.\nMaschi e femmine adulti si accoppiano in volo, e la regina fecondata va a costruire una nuova colonia. Come nella maggior parte delle formiche, operaie e soldati sono sterili.\nI maschi delle formiche scacciatrici, talvolta vengono conosciuti come \"mosche salsiccia\" (termine anche utilizzato per le formiche legionarie del nuovo mondo) a causa del loro grande addome, ed erano inizialmente considerati come appartenenti ad un'altra specie. I fuchi abbandonano la colonia qualche tempo dopo la nascita, ma sono attratti dalle scie di feromoni rilasciate dalle scie di formiche quando raggiungono la maturit\u00e0 sessuale.\nQuando una colonia incontra un maschio, le operaie lo catturano, ne strappano le ali e lo conducono al nido per farlo accoppiare con una regina vergine. Come in tutte le formiche, il fuco muore poco dopo.\nA causa della forza del loro morso, nell'Africa orientale esse sono usate come suture naturali di emergenza.\nI Maasai moroni, quando hanno un taglio profondo nella pelle, spesso usano i soldati per chiudere la ferita, facendosi mordere ai due lati della lesione e successivamente recidendo il corpo dell'insetto. Tale punto pu\u00f2 durare anche per pi\u00f9 giorni.\nRegina.\nLa regina delle \"Dorylus\", con i suoi 6\u00a0cm, \u00e8 la pi\u00f9 grande formica al mondo. Nella stagione calda, quando i formicai sono troppo popolati, la regina comincia a deporre uova da cui nasceranno maschi e regine. Normalmente, nasce una sola regina che, completato lo sviluppo, si distacca le ali e subisce delle metamorfosi accrescendo il suo addome, inspessendo le zampe e diventando quasi una formica neotenica, ovvero simile ad una grossa larva con le zampe, che depone uova in continuazione. Nel formicaio, quindi, si ritrovano due o pi\u00f9 regine che cominciano a suddividersi: la met\u00e0 della popolazione di formiche si allea alla nuova regina, l'altra met\u00e0 resta con la regina pi\u00f9 vecchia. Se considerassimo i formicai di dorylus come soli individui, la formazione di una nuova colonia equivarrebbe ad un parto.\nUna regina pu\u00f2 vivere anche pi\u00f9 di vent'anni, ognuno dei quali \u00e8 caratterizzato dall'accoppiamento con un diverso maschio proveniente da un altro nido. I maschi fecondano anche le regine preesistenti, e non solo quelle vergini per formare nuovi nidi.\nI maschi sono di qualche mm pi\u00f9 piccoli delle regine, hanno le ali e il loro addome \u00e8 a forma di salsiccia. Dopo l'accoppiamento, essi muoiono entro pochi giorni.\nTassonomia.\nIl genere \"Dorylus\" comprende le seguenti specie:"}
{"id": "1814384", "revid": "767487", "url": "https://it.wikipedia.org/wiki?curid=1814384", "title": "George Homans", "text": "La Teoria dell'interscambio sociale ruota attorno a un principio fondamentale: i soggetti interagiscono tra di loro dopo aver considerato i costi e benefici passati e potenziali. I capisaldi di tale teoria sono:\nAltro aspetto citato da Homans, altrettanto fondamentale, \u00e8 quello dell'\"umanizzazione dell'organizzazione scientifica del lavoro\". Seguendo il filone gi\u00e0 introdotto da Chester Barnard, Homans mostra l'interesse per la ricerca di forme organizzative meno disumanizzanti di quelle basate sullo \"scientific management\". Fulcro della sua tesi \u00e8 la creazione di differenziati \"gruppi umani\" portatori non solo di capacit\u00e0 fisico-intellettive, ma anche di un insieme di convinzioni e sentimenti. Le \"interazioni\" tra i gruppi sono l'elemento chiave del funzionamento tra gli stessi. Il saper gestire, da parte del management, le relazioni \"face to face\" risulta determinante per il raggiungimento dell'efficacia e dell'efficienza del fine aziendale."}
{"id": "1814386", "revid": "124123", "url": "https://it.wikipedia.org/wiki?curid=1814386", "title": "Vincenzo Foggini", "text": "Figlio del noto scultore tardo barocco fiorentino Giovan Battista Foggini, la sua prima opera documentata, una terracotta per il conservatorio delle Montalve a Villa La Quiete (Firenze), risale al 1728. In Santa Croce \u00e8 conservata una sua statua dell\"'Astronomia\" sulla tomba di Galileo Galilei.\nIl suo capolavoro pu\u00f2 essere considerato la statua di \"Sansone che uccide i Filistei\", oggi presso il Victoria and Albert Museum di Londra."}
{"id": "1814397", "revid": "120180656", "url": "https://it.wikipedia.org/wiki?curid=1814397", "title": "IV Giochi del Mediterraneo", "text": "I IV Giochi del Mediterraneo si svolsero dal 21 al 29 settembre 1963 a Napoli, in Italia.\nAssegnazione e sviluppo delle infrastrutture.\nLa manifestazione venne assegnata all'Italia dopo aver battuto la candidatura della Grecia, questo anche grazie al parere favorevole proprio del principe ereditario greco Costantino che era rimasto impressionato dall'accoglienza ricevuta quando nel 1960 gareggi\u00f2 nel Golfo di Napoli nel corso delle Olimpiadi di Roma.\nNapoli pot\u00e9 cos\u00ec ospitare per la prima volta una grande manifestazione sportiva .\nPer l'occasione furono edificati il Palazzetto dello sport Mario Argento e la Piscina Felice Scandone. Tre stadi cittadini furono oggetto di ristrutturazione: lo Stadio San Paolo, lo Stadio della Liberazione, che venne rinominato dedicandolo al giornalista Arturo Collana, e l'Alberico Albricci.\nSedi di gara.\nLe manifestazioni sportive vennero ospitate presso lo Stadio San Paolo, la Piscina Felice Scandone, il Palazzetto dello Sport Mario Argento e lo Stadio del Remo al Lago Patria.\nNazioni partecipanti.\nParteciparono alla competizione atleti provenienti da 13 distinti Paesi. Non poterono partecipare: l'Albania, perch\u00e9 non regolarizz\u00f2 nei tempi stabiliti la propria iscrizione; e l'Algeria, poich\u00e9 priva di comitato olimpico. La Libia rinunci\u00f2. Israele non venne invitata, in virt\u00f9 del boicottaggio di alcuni Paesi arabi, fedeli alla linea anti-sionista del generale Gamal Abd el-Nasser.\nLe reazioni per il mancato invito di Israele.\nIl mancato invito d'Israele, oltre alle polemiche politiche, scaten\u00f2 diverse reazioni da parte di alcune Federazioni sportive, poich\u00e9 venne ritenuto contrario allo spirito olimpico.\nLe federazioni dell'atletica pesante minacciarono di non inviare i loro atleti.\nLa Federazione internazionale dell'atletica leggera ritir\u00f2 il riconoscimento dell'ufficialit\u00e0 alla manifestazione. Per ovviare al problema si giunse ad un compromesso: le competizioni di atletica leggera furono inserite nel programma dei Giochi sotto la forma di \"Meeting internazionale\" ed agli atleti vennero assegnate medaglie con dizione distinta da quelle assegnate agli sportivi delle altre discipline.\nDiscipline sportive.\nDurante la manifestazione si tennero 93 eventi in 17 diversi sport:\nCerimonia di apertura.\nLa cerimonia d'apertura venne ideata da Magliano Galante, che si era gi\u00e0 occupato di organizzare la cerimonia dei Giochi olimpici estivi di . Si svolse il 21 settembre 1963, dalle 17:30, presso lo Stadio San Paolo, alla presenza del Presidente della Repubblica Italiana Antonio Segni. Sulle tribune furono presenti circa spettatori. Suonarono tre bande militari e il coro del Teatro San Carlo. Per la prima volta venne eseguito l'inno dei Giochi scritto da Michele Galdieri e musicato da Gino Conte.\nDurante la cerimonia sfilarono le tredici delegazioni nazionali, precedute da tre ragazze con vessilo rappresentante un Mediterrano blu su sfondo bianco e dei cartelli rievocanti le precedenti edizioni dei Giochi (Alessandria d'Egitto 1951, Barcellona 1955 e Beirut 1959).\nDopo la sfilata degli atleti, su un podio lesse un discorso il Sindaco di Napoli e il presidente del comitato internazionale dei Giochi. Il Presidente Antonio Segni dichiar\u00f2 poi aperta la manifestazione.\nSi svolse quindi la cerimonia dell'acqua: le anfore contenenti le acque raccolte presso le sponde di ciascuno dei tredici Paesi partecipanti vennero versate dagli atleti in una grande vasca. Ad ogni anfora rovesciata nella vasca, prese vita uno zampillo in una fontana illuminata, posizionata in cima alla tribuna. I tredici zampilli rappresentarono idealmente ognuna delle delegazioni. Al termine vennero liberati tremila colombi che riempirono il cielo.\nI tredici portabandiera si radunarono attorno al podio, sul quale sal\u00ec l'alfiere italiano Fritz Dennerlein che lesse il giuramento:\nSubito dopo la cerimonia si disput\u00f2 la partita di calcio Italia-Tunisia.\nLe competizioni.\nL'Italia domin\u00f2 le competizioni vincendo 42 medaglie d'oro sulle 93 assegnate, grazie in particolare ai suoi pugili (8 titoli), ai suoi atleti (8 titoli) e ai suoi ciclisti (5 titoli).\nLa Turchia si contraddistinse soprattutto nella lotta, dove vinse 10 medaglie d'oro.\nI Giochi sono stati inoltre illuminati dalle esibizioni del tunisino Mohammed Gammoudi (vincitore dei e dei metri piani) e del maratoneta marocchino Bakir Bena\u00efssa che, dopo aver vinto l'oro all'edizione di Beirut 1959, ha mantenuto il titolo concludendo la corsa con 10 minuti di vantaggio sugli avversari."}
{"id": "1814398", "revid": "1048993", "url": "https://it.wikipedia.org/wiki?curid=1814398", "title": "Domenica \u00e8 sempre domenica", "text": "Domenica \u00e8 sempre domenica \u00e8 un film del 1958 diretto da Camillo Mastrocinque.\nNote.\nIl film prende spunto dal grande successo della trasmissione televisiva \"Il Musichiere\", alla fine degli anni '50: la sigla finale, cantata dal presentatore del programma, Mario Riva, era la canzone \"Domenica, \u00e8 sempre domenica\" di Garinei, Giovannini e Gorni Kramer.\nAchille Togliani suona e canta \"Non so dir ti voglio bene\". Alberto Sordi canta \"Ch\u00e9ri ch\u00e9ri ch\u00e9ri\" e \"Oho! Aha!\".\nTrama.\nDisavventure di alcuni concorrenti nel tentativo di partecipare alla trasmissione \"Il Musichiere\", e potersi aggiudicare il premio finale.\nL'ingegner Alberto Carboni, importante industriale, ricco e con una moglie bellissima, ha una vita ricca di soddisfazioni, ma la passione per le canzonette e la vanit\u00e0 lo spingono a voler apparire in televisione. A tale scopo sfrutta una fortuita conoscenza con Achille Togliani per riuscire a partecipare alla trasmissione. Togliani lo asseconda perch\u00e9 si incapriccia di Luciana, la moglie di Alberto. Questi non vince, ma riesce ugualmente a esibirsi in una canzone comica che lo rende ridicolo agli occhi di Luciana; lei comunque respinge la corte di Togliani, almeno per il momento.\nLa timida Maria Luisa, ragazza semplice e studentessa modello, viene iscritta alla trasmissione da sua madre, snob e desiderosa di poter ammirare la figlia in televisione. La ragazza, inizialmente contraria, tenter\u00e0 la vincita per pagare i debiti del padre, il cui vizio del gioco ha portato la famiglia quasi alla rovina: malgrado il comportamento poco corretto di Alberto, Maria Luisa riuscir\u00e0 vincitrice.\nTra gli altri concorrenti viene ammessa anche la cameriera bolognese Lisa, grande cuoca e grande esperta di canzoni. Non vincer\u00e0 ma, dopo aver lasciato il modesto impiego precedente, otterr\u00e0 proposte di lavoro molto pi\u00f9 interessanti.\nPerdenti e vincenti avranno chi pi\u00f9, chi meno, l'illusione di aver avuto un po' di successo con il pubblico.\nLa critica.\nArturo Lanocita su \"Il Corriere della Sera\" del 6 aprile 1958: \u00abIl tessuto narrativo \u00e8 gracile e la pellicola vive sul riflesso dell'interesse che suscita la competizione musicale nei telespettatori. Un filmetto di effimera attualit\u00e0 destinato a un certo pubblico e a un buon esito indubbio. Sordi, la Pagnani, la Gray, Tognazzi e la De Luca piaceranno, dar\u00e0 fastidio la supponenza del cantante Togliani, si apprezzer\u00e0 la simpatica scioltezza di Mario Riva\u00bb."}
{"id": "1814400", "revid": "1630669", "url": "https://it.wikipedia.org/wiki?curid=1814400", "title": "Donne di mafia", "text": "Donne di mafia \u00e8 una miniserie televisiva italiana sulla mafia, diretta da Giuseppe Ferrara.\nGirato in due mesi nell'estate del 2000 tra Lecce, Palermo e Caracas, \u00e8 andato in onda in prima visione il 4 ed il 5 aprile 2001 su Rai 2, in prima serata.\nLa miniserie televisiva, ispirata all'omonimo libro di Liliana Madeo, segna l'esordio in televisione di Ferrara, gi\u00e0 autore di importanti film sulla mafia (\"Cento giorni a Palermo\", \"Giovanni Falcone\").\nQuesta volta la mafia \u00e8 vista dagli occhi delle donne, ed il regista fornisce un esempio di come si possa fare con successo del grande cinema anche sul piccolo schermo, condensando e alternando momenti di pathos e di riflessione.\nTrama.\n\u00c8 la storia di un gruppo di donne coinvolte nella mafia, tra le quali spiccano Teresa Uncini (Tosca D'Aquino) e Cosima Sorrentini (Mietta), che trovano il sentimento, il coraggio e la determinazione di opporsi alla condizione di protagoniste passive di tale barbarie, costi quel che costi, aiutate in ci\u00f2 dalla coraggiosa giudice Giulia Marotta (Barbara D'Urso)."}
{"id": "1814401", "revid": "204012", "url": "https://it.wikipedia.org/wiki?curid=1814401", "title": "Sindrome di Stein-Leventhal", "text": ""}
{"id": "1814403", "revid": "204012", "url": "https://it.wikipedia.org/wiki?curid=1814403", "title": "Micropolicistosi ovarica", "text": ""}
{"id": "1814405", "revid": "204012", "url": "https://it.wikipedia.org/wiki?curid=1814405", "title": "Policistosi ovarica", "text": ""}
{"id": "1814409", "revid": "110157", "url": "https://it.wikipedia.org/wiki?curid=1814409", "title": "Nohup", "text": "nohup \u00e8 un comando dei sistemi operativi Unix e Unix-like, e pi\u00f9 in generale dei sistemi POSIX, che esegue un altro comando facendogli ignorare il segnale SIGHUP, in modo da permettergli di proseguire l'esecuzione anche in caso di una disconnessione dal terminale, o della chiusura dell'emulatore di terminale.\nUso.\nLa sintassi generale di \"nohup\" \u00e8 la seguente:\n nohup \"comando\" [\"arg1\" [\"arg2\" \u2026] ]\nIl parametro \"comando\" indica il comando da eseguire, ed i parametri facoltativi \"arg\" i suoi parametri.\nSe lo \"standard output\" di \"nohup\" \u00e8 diretto ad un terminale, il comando viene avviato effettuando la redirezione dello \"standard output\" verso il file nohup.out nella directory corrente; se ci\u00f2 non fosse possibile (ad esempio per problemi di permessi), esso viene rediretto al file nohup.out nella directory indicata dalla variabile d'ambiente HOME, che normalmente \u00e8 la home directory dell'utente che avvia \"nohup\". Analogamente, se lo \"standard error\" \u00e8 diretto ad un terminale, esso viene rediretto alla stessa destinazione dello \"standard output\".\nLa versione GNU di \"nohup\", in aggiunta a quanto sopra, effettua un controllo ulteriore: se lo \"standard input\" proviene da un terminale, esso viene rediretto dal dispositivo a caratteri /dev/null.\n\u00c8 da notare che \"nohup\" non attiva di per s\u00e9 l'esecuzione in background del comando: essa si pu\u00f2 ottenere sfruttando le capacit\u00e0 di \"job control\" della \"shell\" testuale, ad esempio terminando la linea con una \"e\" commerciale (\"&amp;\").\nEsempi.\nAvvia una copia (tramite il comando cp) della directory /home/utente/dati nella directory /mnt/backup, effettuando per sicurezza la redirezione dello \"standard input\" da /dev/null. La copia viene eseguita in background (notare la \"&amp;\" al termine della linea):\n nohup cp -R /home/utente/dati /mnt/backup &lt;/dev/null &amp;\nAlternative.\nIl programma GNU Screen offre la possibilit\u00e0 di disconnettere il terminale senza che ci\u00f2 comporti la chiusura della sessione di lavoro ed i programmi in essa avviati, in maniera funzionalmente equivalente a \"nohup\", ma con la possibilit\u00e0 di riconnettersi in un momento successivo, anche da un terminale diverso."}
{"id": "1814415", "revid": "110157", "url": "https://it.wikipedia.org/wiki?curid=1814415", "title": "Chiesa di San Carlo Borromeo (Anversa)", "text": "La chiesa di San Borromeo, in neerlandese Sint-Carolus-Borromeuskerk, \u00e8 una chiesa parrocchiale della citt\u00e0 fiamminga di Anversa, in Belgio.\nCostruita fra il 1615 e il 1621 dai gesuiti, \u00e8 la pi\u00f9 antica chiesa barocca delle Fiandre, e accoglie opere di Pieter Paul Rubens.\nI gesuiti ad Anversa.\nI primi gesuiti nelle Fiandre arrivarono, direttamente da Parigi, gi\u00e0 nel 1542 e si insediarono a Lovanio, dove aprirono una residenza per gli studenti dell'Universit\u00e0 Cattolica cittadina, la pi\u00f9 antica dei Paesi Bassi meridionali. I padri arrivarono ad Anversa nel 1562 e vi aprirono un piccolo collegio nel 1574. Ben presto accrebbe a tal punto che nel 1608 si trasferirono nella \"Van Lyere Huis\", palazzo che svolse sia il ruolo di residenza, ma anche quello di Scuola gratuita. Divenne la sede dell'Opera e della Biblioteca dei bollandisti, fondata verso il 1630 da Jean Bolland e dal suo precursore Heribert Rosweyde, e tale rimasta fino alla soppressione della Compagnia di Ges\u00f9 nel 1773.\nStoria e descrizione.\nLa chiesa fu progettata dai padri gesuiti Fran\u00e7ois d'Aguilon e Pieter Huyssens e costruita tra il 1615 e il 1621, \u00e8 la prima chiesa barocca delle Fiandre.\nIn origine dedicata a sant'Ignazio di Loyola, fondatore dell'Ordine dei gesuiti, la chiesa \u00e8 uno strumento tipico della Controriforma, atto a meravigliare la gente per riportarla o riaffezionarla alla Chiesa cattolica, e dove i gesuiti hanno svolto un ruolo di primo piano. La facciata, che si ispira a quella della Chiesa del Ges\u00f9 di Roma, la chiesa madre dei gesuiti, ma otto metri pi\u00f9 alta, la si vuole disegnata da Rubens. Presenta una pianta basilicale a tre navate con matronei e coro sormontato da campanile.\nNel corso del Seicento furono commissionati a Pieter Paul Rubens e Antoon van Dyck diversi dipinti e pale d'altare per la decorazione della chiesa. Inoltre il 29 marzo 1620 il prevosto del noviziato, padre Tirinus Jacobus o Tirini Jacobi teologo, storico e studioso della Bibbia, firm\u00f2 un contratto con Rubens per la realizzazione di un ciclo d'affreschi che decorasse la volta della chiesa. Rubens realizz\u00f2 trentanove schizzi preparatori e fu poi aiutato dal suo allievo van Dyck nella realizzazione. Il 18 luglio 1718 un fulmine cadde sulla chiesa e provoc\u00f2 un grande incendio. L'interno fu pesantemente danneggiato, le colonne marmoree dei matronei rovinate e gli affreschi del soffitto perduti per sempre. Dopo l'incendio la chiesa venne restaurata mantenendo tuttavia un ambiente molto pi\u00f9 sobrio, progettato da Jan Pieter van Baurscheit il Vecchio.\nDue grandi cappelle sono annesse alle navate laterali, dedicate l'una a sant'Ignazio e l'altra alla Vergine Maria. Quest'ultima, la pi\u00f9 ricca, risale al 1621 e mostra l'opulenza che avrebbe avuto la chiesa prima dell'incendio.\nCon la soppressione dell'Ordine di Ges\u00f9 nel 1773, la chiesa divenne parrocchiale e fu riconsacrata a san Carlo Borromeo.\nTra il 1816 e il 1830 il re Guglielmo I pass\u00f2 la chiesa al calvinismo e trasform\u00f2 l'edificio secondo le esigenze della Chiesa riformata.\nIl restauro degli anni 1980 riporta la chiesa allo stile barocco."}
{"id": "1814417", "revid": "16642401", "url": "https://it.wikipedia.org/wiki?curid=1814417", "title": "Irlandese moderno", "text": ""}
{"id": "1814418", "revid": "16642411", "url": "https://it.wikipedia.org/wiki?curid=1814418", "title": "L\u00fa", "text": ""}
{"id": "1814419", "revid": "339392", "url": "https://it.wikipedia.org/wiki?curid=1814419", "title": "Prince of Persia Prodigy", "text": ""}
{"id": "1814421", "revid": "1543377", "url": "https://it.wikipedia.org/wiki?curid=1814421", "title": "Rafael Guill\u00e9n", "text": " \n\u00c8 uno degli intellettuali pi\u00f9 importanti della Generazione del '50.\nCollegamenti esterni.\nBiografia"}
{"id": "1814423", "revid": "599013", "url": "https://it.wikipedia.org/wiki?curid=1814423", "title": "Mark Leonard Randall", "text": "Caratteristiche tecniche.\nViene schierato, solitamente, come centrocampista centrale oppure come ala.\nCarriera.\nClub.\nArsenal e Burnley.\nRandall ha firmato per l'Arsenal molto giovane e ha giocato sette partite nel campionato riserve 2005-2006. \u00c8 stato anche l'unico giocatore ad essere impiegato in diciotto partite della squadra riserve nel 2007-2008. Ha partecipato all'addio al calcio di Dennis Bergkamp a luglio 2006, contro l', ed \u00e8 stato convocato nelle tourn\u00e9e estive dei \"Gunners\" in Austria e Paesi Bassi.\nHa debuttato in prima squadra come sostituto di Den\u00edlson in Coppa di Lega, nella partita contro il West Bromwich Albion del 24 ottobre 2006. \u00c8 sceso in campo anche nel quarto turno, contro l'Everton, l'8 novembre 2006, sempre per sostituire Den\u00edlson. \u00c8 stato convocato anche per i quarti di finale contro il Liverpool, ma non \u00e8 stato utilizzato.\nL'8 febbraio 2007, ha firmato un contratto da professionista con l'Arsenal e, in estate, ha partecipato al ritiro della prima squadra. Comunque, non \u00e8 stato impiegato in partite ufficiali per buona parte della stagione a causa di un infortunio in una gara della squadra riserve in agosto, contro il Fulham. \u00c8 sceso in campo, per\u00f2, nei quarti di finale della Coppa di Lega, contro il Blackburn Rovers, il 18 dicembre 2007 e successivamente nella semifinale contro il Tottenham Hotspur.\nIl 31 gennaio 2008, \u00e8 stato mandato in prestito al Burnley. Ha giocato un totale di 10 partite in Championship ed \u00e8 partito da titolare in due di questi. \u00c8 tornato ai \"Gunners\" dopo la fine del campionato di Championship, il 4 maggio 2008, e ha debuttato contro il l'11 maggio 2008. Gli \u00e8 stato annullato un gol nei minuti finali.\nDopo aver giocato numerose partite di precampionato, Randall ha debuttato in Champions League, nel terzo turno di qualificazione contro il . Ha sostituito Theo Walcott nei minuti conclusivi.\nIl 9 settembre 2013 viene ingaggiato dall'; il 29 gennaio 2014 arriva la risoluzione del contratto.\nStatistiche.\nPresenze e reti nei club.\n\"Statistiche aggiornate al 18 febbraio 2016.\""}
{"id": "1814425", "revid": "1522738", "url": "https://it.wikipedia.org/wiki?curid=1814425", "title": "Fey Sommers", "text": ""}
{"id": "1814431", "revid": "44876", "url": "https://it.wikipedia.org/wiki?curid=1814431", "title": "Luigi Ziroli", "text": "Biografia.\nDurante la guerra civile spagnola fu legionario nell'artiglieria, tornandovi multilato alle mani.\nCaratteristiche tecniche.\nInizialmente schierato all'ala sinistra, arretra progressivamente il proprio raggio d'azione fino a ricoprire, durante la militanza nel Palermo, il ruolo di terzino.\nCarriera.\nProveniente dall'Alba Roma, a seguito della fusione di questa con Fortitudo Roma e Roman del 1927 ha fatto parte della rosa della Roma della stagione 1927-1928. Il 25 settembre 1927, in Roma-Livorno (2-0), ha segnato la prima rete in campionato della storia del club giallorosso.\nSi trasfer\u00ec quindi al , per poi tornare nel 1929 nella capitale, per indossare la maglia della Lazio, con cui avrebbe disputato i primi due campionati di Serie A a girone unico. Nella stagione 1929-1930, con 11 reti all'attivo, risult\u00f2 il miglior marcatore dei biancocelesti, contribuendo cos\u00ec alla salvezza.\nNel 1931 si trasfer\u00ec al Palermo, in Serie B, dove conquist\u00f2 immediatamente la promozione in massima serie, ed in cui sarebbe restato per nove stagioni (quattro in Serie A e 5 in Serie B) fino al 1940.\nTorn\u00f2 infine a Roma per chiudere la carriera nella .\nIn carriera ha totalizzato complessivamente 170 presenze e 16 reti nella Serie A a girone unico nonch\u00e9 83 presenze e 6 reti in Serie B."}
{"id": "1814433", "revid": "1793900", "url": "https://it.wikipedia.org/wiki?curid=1814433", "title": "Commissariato dell'Acchel\u00e8 Guzai", "text": "Il commissariato dell'Acchel\u00e8 Guzai era uno dei commissariati dell'Africa Orientale Italiana. Istituito nel 1904, faceva parte governatorato dell'Eritrea. \nGeografia.\nIl territorio era bagnato dal golfo di Zula e confinava a nord con il commissariato del Bassopiano Orientale, il commissariato dell'Hamasien, a sud con l'Etiopia, a ovest con il commissariato del Sera\u00e8 e a est con il commissariato della Dancalia. Il territorio era montuoso e raggiungeva il suo culmine nel Soira (3.013 metri). \nResidenze.\nIl commissariato comprendeva le seguenti residenze:"}
{"id": "1814436", "revid": "287204", "url": "https://it.wikipedia.org/wiki?curid=1814436", "title": "Costantino I d'Armenia", "text": "Era il figlio di Ruben, signore di Partzerpert, capostipite della casata dei Rupenidi, futuri re della Piccola Armenia.\nBiografia.\nSuccesse a suo padre che si era stabilito nel nido d'aquila di Bartzeberd.\nNon dovette combattere i Turchi selgiuchidi, che erano gi\u00e0 stati sconfitti dai Crociati e costretti ad abbandonare la pianura della Cilicia, che fu rioccupata dai Bizantini.\nSecondo le cronache di Matteo di Edessa, i signori armeni Costantino figlio di Ruben, Pazuni ed Oshin, nel 1097 e 1098 inviarono dei soldati per aiutare i Crociati e dar loro man-forte; Costantino fu ricompensato con i titoli di Conte e Barone.\nIn seguito approfitt\u00f2 dei disordini causati dalla cacciata dei Selgiuchidi e dall'arrivo dei Bizantini per ritagliarsi un principato, prendendo diverse fortezze e citt\u00e0.\nCominci\u00f2 conquistando il castello di Vahka, situato nell'Anti-tauro, del quale fece la sua residenza e capitale e dal quale imponeva tasse alle merci che viaggiavano da Laiazzo verso l'entroterra.\nLa data della sua morte non \u00e8 conosciuta con precisione, Matteo di Edessa afferma che \u00e8 avvenuta il 24 febbraio 1099 mentre la \"Cronaca di re Hetum II\" indica il 23 febbraio 1102.\nFu sepolto nel Convento di Gasdagh\u00f4n.\nMatrimonio e discendenza.\nL'identit\u00e0 della moglie non \u00e8 nota, La \"cronaca di Aleppo\" dice solo che era una discendente di Barda Foca; da questo matrimonio nacquero:"}
{"id": "1814441", "revid": "3831", "url": "https://it.wikipedia.org/wiki?curid=1814441", "title": "Case Schianchi", "text": ""}
{"id": "1814444", "revid": "111433", "url": "https://it.wikipedia.org/wiki?curid=1814444", "title": "Scandza", "text": "Scandza era il termine usato dallo storico bizantino Giordane (VI secolo) nel suo \"De origine actibusque Getarum\" per indicare la Scandinavia. Us\u00f2 quest'area nella descrizione della migrazione gota dalla Scandinavia alla Gothiscandza. Nel suo lavoro si trovano varie descrizioni accurate della Scandinavia, oltre ad una raccolta indiscriminata di informazioni prese da altre fonti. Secondo l'archeologo svedese G\u00f6ran Burenhult, Giordane ci offre una panoramica delle trib\u00f9 scandinave del VI secolo.\nDescrizione geografica.\nGiordane fa riferimento alla corretta descrizione di Tolomeo della \"Scandia\", descritta come grande isola con la forma di una foglia di ginepro (lunga e non arrotondata) con bordi frastagliati che si assottiglia a sud. Fa riferimento anche alla descrizione della \"Codanonia\" fatta da Pomponio Mela (chiamata \"Scatinavia\" da Plinio il Vecchio), situata nel golfo di Codanonia (probabilmente Kattegat).\nL'isola si trovava di fronte alla Vistola e conteneva un grande lago (probabilmente il V\u00e4nern) da cui nasceva il fiume \"Vagus\" (\"V\u00e1n\" era il vecchio nome del fiume G\u00f6ta \u00e4lv). Sui lati occidentale e settentrionale era circondata da un grande mare (l'Oceano Atlantico), mentre ad oriente si trovava una terra (Lapponia) che tagliava il mare ad est formando il \"lago germano\" (il Mar Baltico). Vi si trovavano anche numerose piccole isole (gli arcipelaghi finlandese e svedese) i cui lupi potevano passare da una all'altra approfittando del mare ghiacciato. In inverno la terra diventava inospitale non solo per gli uomini, ma anche per gli animali selvatici. A causa del freddo estremo non esistevano sciami di api mellifere.\nSole estivo ed oscurit\u00e0 invernale.\nA nord si trovava lo stato degli \"Adogit\" (termine forse riferito agli abitanti di H\u00e5logaland in Norvegia, o alle persone di And\u00f8ya) che vivevano in perenne luce durante l'estate (per 40 giorni e 40 notti) e nell'oscurit\u00e0 assoluta in inverno. A causa di questi cambiamenti passavano dal piacere alla sofferenza (prima descrizione di depressione invernale). Il sole sembra girare sopra la terra piuttosto che nascere dall'orizzonte.\nAbitanti.\nGiordane cita molte trib\u00f9 abitanti della Scandza, chiamate nel complesso \"Utero delle nazioni\", formate da persone pi\u00f9 alte e feroci dei Germani. Nella lista fornita da Giordane alcuni popoli sono nominati due volte, il che probabilmente sottintende che le informazioni su di loro arrivavano da due diversi viaggiatori e dagli Scandinavi che si unirono ai Goti, come ad esempio Rodwulf proveniente da Bohusl\u00e4n. Mentre in alcuni casi i linguisti sono riusciti a collegare i nomi dei popoli a regioni della Scandinavia, altri nomi potrebbero invece derivare da incomprensioni.\nSull'isola si trovavano gli \"Screrefennae\" (i Lapponi) che vivevano di caccia e raccolta grazie alla ricca selvaggina delle paludi e alle uova degli uccelli.\nC'erano anche i \"Suehans\" (Sueoni, o antichi svedesi) con splendidi cavalli, come i Turingi (Snorri Sturluson scrisse che il re svedese del VI secolo Eadgils possedeva i migliori cavalli del tempo). Essi esportavano le pelli di volpe sul mercato romano, e vestivano con abiti sfarzosi nonostante vivessero in povert\u00e0.\nAltri popoli sono quelli dei \"Theustes\" (persone della regione di \"Tjust\" nella Sm\u00e5land), dei \"Vagoti\" (probabilmente abitanti del Gotland), dei \"Bergio\" (il popolo di \"Bj\u00e4re Hundred\" in Scania, secondo L. Weibull, o quello di Kolm\u00e5rden secondo altri), degli \"Hallin\" (Halland meridionale) e dei \"Liothida\" (gli uomini di \"Luggude Hundred\" o di \"L\u00f6dde\" in Scania, anche se altri li collegano a S\u00f6dermanland) che abitavano una pianura fertile, a causa della quale furono oggetto di numerosi assalti da parte dei popoli vicini. Altre trib\u00f9 erano gli \"Ahelmil\" (identificati con la regione di Halmstad), i \"Finnaithae\" (\"Finnhaith-\", \"Finnheden\", vecchio nome della Finnveden), i \"Fervir\" (abitanti di Fj\u00e4re Hundred) ed i \"Gautigoti\" (i Geati di V\u00e4sterg\u00f6tland), una nazione guerriera. C'erano anche i \"Mixi\", gli \"Evagreotingi\" (o gli \"Evagres\" e gli \"Otingi\" a seconda del traduttore), che vissero come animali tra le rocce (probabilmente le colline, ed il termine \"Evagreotingi\" si crede significasse \"persone delle colline\", probabilmente della Bohusl\u00e4n). Oltre a quest'ultimi si trovavano gli \"Ostrogoti\" (\u00d6sterg\u00f6tland), i \"Raumarici\" (Romerike), i \"Ragnarici\" (probabilmente Ranrike, antico nome di una parte di Bohusl\u00e4n) e tanti altri \"Finn\" (probabile seconda menzione dei Lapponi). I \"Vinoviloti\" (probabile popolo di Longobardi, i \"vinili\") erano simili a questi ultimi.\nGiordane cita anche i \"Suetidi\" (seconda citazione degli svedesi). I Daner, conterranei degli Eruli, spinsero questi ultimi fuori dalle loro terre. Queste trib\u00f9 vantavano le persone pi\u00f9 alte.\nNella stessa zona si trovavano i \"Granni\" (Grenland), gli \"Augandzi\" (Agder), gli \"Eunixi\", i \"Taetel\", i \"Rugi\" (Rogaland), gli \"Arochi\" (Hordaland) ed i \"Ranii\" (forse gli abitanti di Romsdal). Re Rodwulf era un Rani, ma abbandon\u00f2 il proprio regno scegliendo di unirsi a Teodorico I, re dei Goti."}
{"id": "1814446", "revid": "71155", "url": "https://it.wikipedia.org/wiki?curid=1814446", "title": "Un giorno perfetto", "text": ""}
{"id": "1814456", "revid": "1522738", "url": "https://it.wikipedia.org/wiki?curid=1814456", "title": "Bradford Meade", "text": ""}
{"id": "1814459", "revid": "287204", "url": "https://it.wikipedia.org/wiki?curid=1814459", "title": "Stadio Piercesare Tombolato", "text": "Lo stadio Piercesare Tombolato \u00e8 il principale impianto sportivo del comune di Cittadella. Ospita le partite interne e le sedute di allenamento dell'Associazione Sportiva Cittadella.\nStoria.\nL'impianto \u00e8 stato inaugurato nella stagione 1981-1982 quando il Cittadella disputava l'allora Campionato Interregionale (l'attuale Serie D) ed ha sempre ospitato le partite casalinghe della squadra granata ad eccezione delle stagioni 2000-2001 e 2001-2002 di Serie B quando il Cittadella gioc\u00f2 le partite casalinghe allo Stadio Euganeo di Padova. \u00c8 intitolato alla memoria di Piercesare Tombolato, promettente portiere originario di Cittadella morto in seguito a uno scontro di gioco nel 1957.\nDal campionato di Serie B 2008-2009 \u00e8 stata aumentata la capienza dello stadio fino a 7.623 posti circa per far s\u00ec che la squadra e i tifosi granata non si dovessero trasferire nuovamente a Padova. Tuttavia le prime sette partite casalinghe della stagione di 2008-2009 sono state giocate allo Stadio Omobono Tenni di Treviso. La prima partita del Cittadella in Serie B al Tombolato venne disputata il 29 novembre 2008 contro l'.\nIl 25 settembre 2015 fu inaugurata la copertura della Tribuna Est.\nDati tecnici.\nLo stadio per molto tempo ha avuto un unico settore coperto, quello della Tribuna Ovest; la Curva Nord \u00e8 destinata alla tifoseria ospite, mentre i supporter granata sono soliti sistemarsi in Tribuna Est, dal settembre 2015 completamente coperta.\nDistanze.\nLo stadio Piercesare Tombolato dista:"}
{"id": "1814472", "revid": "3137", "url": "https://it.wikipedia.org/wiki?curid=1814472", "title": "Cal Ripken", "text": ""}
{"id": "1814479", "revid": "1305772", "url": "https://it.wikipedia.org/wiki?curid=1814479", "title": "\u00c1ngel Crespo", "text": " \n\u00c8 uno degli intellettuali della Generazione del '50.\nBiografia.\n\u00c8 una figura chiave del panorama culturale degli anni cinquanta e sessanta spagnolo. Poliglotta, fu apprezzato traduttore e critico letterario. A lui si devono le migliori traduzioni in spagnolo degli italiani Dante Alighieri, Francesco Petrarca e del portoghese Fernando Pessoa, del quale ha scritto la biografia la pi\u00f9 completa disponibile. In un primo tempo ader\u00ec al partito comunista, ma poi ne usc\u00ec negli anni sessanta per le critiche subite.\nIl suo primo libro di poesie, \"Una lengua emerge\", fu pubblicato nel 1950. Le altre pubblicazioni: \"Quedan se\u00f1ales\" (1951), \"Docena florentina\" (1960), \"En medio del camino\" (1971), \"Donde no corre el aire\" (1981), \"El aire es de los dioses\" (1982), \"El bosque transparente\" (1983), \"El ave en su aire\" (1985).\nLa sua opera dall'iniziale realismo esistenziale dopo la guerra civile spagnola, pass\u00f2 al postsurrealismo (noto pure come postismo), e poi all'umanismo trascendente.\nSi interess\u00f2 anche di simbologia e di occultismo.\nHa pubblicato inoltre una \"Antolog\u00eda de la poes\u00eda modernista\"."}
{"id": "1814481", "revid": "21880", "url": "https://it.wikipedia.org/wiki?curid=1814481", "title": "Tetraclinis", "text": ""}
{"id": "1814484", "revid": "1793900", "url": "https://it.wikipedia.org/wiki?curid=1814484", "title": "Commissariato del Bassopiano Orientale", "text": "Il commissariato del Bassopiano Orientale era uno dei commissariati dell'Africa Orientale Italiana. Istituito nel 1904 con il nome di \"commissariato di Massaua\", faceva parte del governatorato dell'Eritrea. \nGeografia.\nIl commissariato era bagnato ad est dal mar Rosso e confinava a nord con il commissariato di Cheren, a sud con il commissariato dell'Acchel\u00e8 Guzai e a ovest con il commissariato di Cheren e il commissariato dell'Hamasien. Il territorio comprendeva un breve piana costiera a le prime elevazioni dell'Acrocoro etiopico. La massima altitudine era raggiunta dal monte Ghedem (925 m).\nResidenze.\nIl commissariato comprendeva le seguenti residenze:"}
{"id": "1814487", "revid": "23797", "url": "https://it.wikipedia.org/wiki?curid=1814487", "title": "Ana-Lucia Cortez", "text": ""}
{"id": "1814489", "revid": "1522738", "url": "https://it.wikipedia.org/wiki?curid=1814489", "title": "Daniel Meade", "text": ""}
{"id": "1814494", "revid": "1442080", "url": "https://it.wikipedia.org/wiki?curid=1814494", "title": "Lista di pterosauri", "text": ""}
{"id": "1814501", "revid": "16643792", "url": "https://it.wikipedia.org/wiki?curid=1814501", "title": "Tule (popolo)", "text": ""}
{"id": "1814510", "revid": "1444886", "url": "https://it.wikipedia.org/wiki?curid=1814510", "title": "Incidente nucleare", "text": "Un incidente nucleare o incidente radiologico \u00e8 un evento in cui viene prodotta un'emissione di materiale radioattivo o un livello di radioattivit\u00e0 suscettibile di apportare pregiudizio alla salute pubblica.\nPu\u00f2 prodursi a vari livelli di gravit\u00e0 in una centrale nucleare o in un impianto nucleare militare o civile, oppure anche in stabilimenti dove vi sia una qualsiasi attivit\u00e0 legata alla manipolazione di elementi radioattivi come impianti di produzione del combustibile nucleare o di manipolazione delle scorie radioattive, laboratori di ricerca e reparti radiologici degli ospedali.\nAllo scopo di valutare tempestivamente la gravit\u00e0 di un incidente nucleare \u00e8 usato un modello internazionale, la scala INES, che classifica gli \"eventi nucleari\" che coinvolgono ambiti civili. Ai livelli pi\u00f9 alti della scala INES, dal 4 al 7 corrispondono gli \"incidenti nucleari\". I livelli pi\u00f9 bassi, da 0 a 3, sono riservati ai \"guasti\" che presentano un impatto lieve all'esterno dell'impianto e con esposizione radiologica della popolazione circostante entro i limiti prescritti.\nGli incidenti nucleari occorsi in ambito militare non sono compresi nella scala INES..\nGli incidenti seppur gravi e potenzialmente molto pericolosi in cui pur venendo coinvolti materiali fissili, non si verifica perdita di radiazioni, non vengono considerati \"incidenti nucleari\" propriamente detti. (ad esempio incidenti aerei con testate nucleari).\nA livello giornalistico, con enfasi sensazionalistiche, vengono talvolta definiti impropriamente \"incidenti nucleari\" , semplici guasti o incidenti di altra natura che si verificano in zone con impianti nucleari .\nTipologie di incidenti.\nIn linea di massima gli incidenti nucleari pi\u00f9 gravi sono quelli che coinvolgono i reattori delle centrali nucleari per via della maggiore quantit\u00e0 di materiali altamente radioattivi in essi presenti e la tipologia di incidenti che pu\u00f2 favorire la dispersione del materiale radioattivo nell'ambiente circostante. Seguono poi gli incidenti che riguardano le scorie nucleari e quelli dei rifiuti ospedalieri radiologici.\nSebbene le tipologie di guasto ad una centrale nucleare con i relativi effetti possano essere molteplici, in generale gli aspetti pi\u00f9 critici in termini di sicurezza del funzionamento di un reattore nucleare a fissione, per i quali storicamente si sono verificati i due maggiori incidenti nucleari della storia (disastro di \u010cernobyl' e disastro di Fukushima Dai-ichi), sono quelli legati alla gestione della grande energia termica prodotta dalla reazione di fissione, essenzialmente suddivisibile in due problemi specifici:\nIn tutti i casi si ha liberazione di quantitativi di radioattivit\u00e0 in misura variabile elevati, in alcuni casi catastrofici per la sicurezza pubblica e che possono facilmente portare al danneggiamento irreversibile del reattore almeno per quanto riguarda i primi due casi.\nAltre tipologie di incidenti nucleari che possono verificarsi sono quelle che riguardano il trattamento di rimozione e smaltimento dei prodotti di scarto del reattore stesso o dei centri ospedalieri con attivit\u00e0 radiologiche ovvero le ben note scorie nucleari e quello di produzione e maneggiamento del combustibile nucleare nelle rispettive impianti di produzione: anche queste tipologie di incidente hanno avuto corso, sebbene in maniera meno grave, nella storia dell'energia nucleare.\nLa storia degli incidenti nucleari, nel bene e nel male, ha comunque portato con s\u00e9 il miglioramento dei sistemi di sicurezza nelle varie tipologie di impianto: ad ogni incidente nucleare avvenuto i livelli di sicurezza dei reattori di nuova concezione/progettazione sono stati portati ad un livello superiore in virt\u00f9 dell'evidenza e del superamento dei fattori di criticit\u00e0 o debolezza intrinseci emersi nella realizzazione e funzionamento dei reattori precedenti. Ciascun reattore al mondo possiede quindi i propri standard di sicurezza in base alla sua progettazione e realizzazione nonch\u00e9 altrettanto specifiche procedure standard in caso di emergenza.\nScala di valutazione per gli incidenti.\nLa IAEA ha stabilito una scala (scala INES - \"International Nuclear Event Scale\") di gravit\u00e0 degli eventi possibili in una centrale nucleare o in altra installazione civile, che si articola nei seguenti 8 livelli:\nIncidenti nucleari catalogati con la Scala INES.\nAd oggi, si sono verificati i seguenti incidenti nucleari che possono venire catalogati con la scala INES:\nHarry K. Daghlian Jr., un tecnico incaricato a lavorare nel settore Omega del Los Alamos National Laboratory, provoca involontariamente una massa critica lasciando cadere uno dei blocchetti di Carburo di tungsteno che stava impilando vicino a una sfera di Plutonio. Nonostante i due materiali vengano separati immediatamente, Daghlian viene esposto a una dose letale di radiazione e muore qualche giorno pi\u00f9 tardi, il 15 settembre.\nDurante una dimostrazione scientifica alla presenza di diversi scienziati, il fisico Louis Slotin avvicina due semisfere di berillio che racchiudono una sfera di plutonio, generando quindi involontariamente una massa critica a causa della precedente rimozione del meccanismo di separazione delle due semisfere composto da una molla. Nonostante Slotin avesse separato immediatamente le due semisfere gli osservatori riferirono di aver percepito un'ondata di calore e di aver osservato un lieve bagliore causato dalla ionizzazione dell'aria circostante, e non come alcuni ritengono dall'Effetto \u010cerenkov che si verifica soltanto in mezzi pi\u00f9 densi dell'aria. A causa della sua prossimit\u00e0 alle due semisfere Slotin assorb\u00ec per\u00f2 una dose letale di radiazioni e mor\u00ec il 30 maggio dello stesso anno, mentre gli spettatori verranno esposti a una dose di 1,7 Gray. Questo episodio fu successivamente anche riportato nel film \"Fat Man and Little Boy\".\nLa sfera di Plutonio utilizzata era la stessa del precedente incidente di Daghlian e venne soprannominata \"Demon Core\".\nSi tratta del primo incidente che ha interessato un reattore nucleare. L'evento interess\u00f2 il cosiddetto reattore NRX presso i Chalk River Laboratories nei pressi di Ottawa. Durante alcuni test a causa delle incomprensioni tra il personale addetto al reattore furono inviati dati errati presso la sezione di controllo del reattore che causarono la parziale fusione nucleare del reattore. A causa del successivo surriscaldamento del refrigerante del reattore vi fu un'esplosione che provoc\u00f2 la fuoriuscita di liquido refrigerante contaminato che fu fatto confluire in una cava abbandonata per evitare la contaminazione del fiume Ottawa. Tra il personale inviato sul posto per partecipare alle operazioni di bonifica vi fu anche il futuro presidente Jimmy Carter, all'epoca tecnico della marina.\nNell'impianto di Majak, in una zona degli Urali dell'URSS, si verific\u00f2 nel 1957 un incidente del 6\u00ba livello della scala INES. \u00c8 il terzo incidente nucleare pi\u00f9 grave della storia dopo quelli di \u010cernobyl' e di Fukushima. Di questo incidente si conosce poco per il fatto di aver interessato un sito militare segreto. Infatti in realt\u00e0 l'incidente non coinvolse una centrale nucleare ma piuttosto un deposito di materiali radioattivi di un sito militare. Il rilascio di radioattivit\u00e0 nell'ambiente costrinse l'autorit\u00e0 a interdire l'area circostante che fortunatamente non era molto popolata.\nNella centrale nucleare di Windscale (l'odierna Sellafield) si assistette alla combustione lenta della grafite del reattore senza che i tecnici se ne rendessero conto, se non dopo un paio di giorni. A causa di ci\u00f2 vi fu una fuga abbastanza consistente di radioattivit\u00e0, bench\u00e9 parecchio minore di \u010cernobyl'. Attraverso la ciminiera della centrale, infatti, i fumi finirono in atmosfera e si dovettero prendere misure precauzionali per la popolazione inglese. In seguito all'incidente, comunque, ci si prodig\u00f2 per la progettazione di misure di sicurezza pi\u00f9 efficaci in Gran Bretagna.\nEsplosione di vapore e fusione del reattore a seguito di un'impropria estrazione delle barre di controllo. Rilascio di 80 Ci di Iodio-131 e di 1100 Ci di prodotti di fissione in atmosfera\nMeltdown parziale a causa del blocco del fluido refrigerante. Fu riparato e quindi chiuso definitivamente nel 1972\nLa fusione del reattore in seguito ad un difetto di raffreddamento caus\u00f2 una massiccia contaminazione della caverna nella quale era collocato il reattore. Non si registr\u00f2 alcuna contaminazione n\u00e9 tra gli addetti della centrale n\u00e9 tanto meno all'esterno dell'impianto.\nUlteriore incidente nucleare a Windscale.\nDanneggiamento grave del 25% degli elementi di combustibile e contaminazione di parte dell'impianto.\nL'incidente di Three Mile Island che si verific\u00f2 nella omonima centrale situata nei pressi dell'abitato di Harrisburg caus\u00f2 un rilascio di radioattivit\u00e0 nell'ambiente a seguito dello scarico all'esterno di un eccesso di vapore che aveva saturato il circuito primario. In seguito al surriscaldamento del reattore vi fu una fuga di radionuclidi gassosi quali lo Xeno e vapori di Iodio. La popolazione della citt\u00e0 poco distante che contava persone venne evacuata per precauzione e secondo le stime ufficiali non vi furono conseguenze sanitarie. Tuttavia, la parziale fusione del nocciolo a causa del surriscaldamento dello stesso rese inutilizzabile il reattore, con conseguenti gravi danni finanziari per i proprietari della centrale.\nL'incidente fu causato dalla fusione di un canale del carburante del reattore. Non vi fu tuttavia rilascio di radiazione al di fuori dell'impianto.\nL'incidente di \u010cernobyl' si verific\u00f2 in una centrale nucleare nei pressi della cittadina di Pripyat e comport\u00f2 la fusione del combustibile, l'esplosione e lo scoperchiamento del reattore, la fuga in aria di combustibile polverizzato, scorie radioattive e vari materiali radioattivi. In parte l'incidente fu provocato da alcune caratteristiche problematiche del reattore, ma in gran parte \u00e8 da imputarsi a un errore umano, dal momento che i tecnici esclusero manualmente tutti i sistemi di sicurezza.\nLa conseguenza dello scoperchiamento del reattore e della fuga in atmosfera di isotopi radioattivi fu una vasta contaminazione ambientale. Il rapporto ufficiale redatto da agenzie dell'ONU (OMS, UNSCEAR, IAEA e altre) stila un bilancio di 65 morti accertati con sicurezza pi\u00f9 altri 4\u00a0000 morti presunti (che non sar\u00e0 possibile associare direttamente al disastro) per tumori e leucemie su un arco di 80 anni. Secondo Greenpeace invece, i decessi direttamente o indirettamente imputabili a \u010cernobyl'sarebbero fino all'ordine dei 6.000.000 di 100.000 individui nei successivi 70 anni per tutti i tumori.\nL'incidente di Goi\u00e2nia caus\u00f2 la morte di 4 persone, mentre 6 ricevettero dosi radioattive di alcuni Gray. \u00c8 uno fra gli incidenti nucleari pi\u00f9 gravi della storia, essendo stati raggiunti livelli di radiazione all'esterno di un impianto nucleare che furono superati solo dagli incidenti di \u010cernobyl', Majak e Fukushima Dai-ichi. L'incidente fu causato da un apparecchio di radioterapia abbandonato in un ospedale che fu recuperato da alcuni ferrivecchi per rivenderne il metallo. Il cesio-137, prodotto attivo dell'apparecchio, fu disperso nell'ambiente attirando numerosi curiosi a causa dalla luce blu prodotta dalla ionizzazione dell'aria circostante. Oltre alle 4 persone morte nel giro di 75 giorni, 249 persone furono contaminate, di cui 49 dovettero essere ospitalizzate, e 21 furono trasferite in terapia intensiva. Fu necessario rimuovere 3\u00a0500\u00a0m\u00b3 di scorie radioattive per decontaminare il sito nel quale fu disperso il Cesio. Uno studio epidemiologico realizzato nel 2006 ha studiato le conseguenze di questo incidente sull'incidenza del cancro fra la popolazione che fu a contatto con il materiale radioattivo, ma nessun aumento statisticamente significativo dell'incidenza di cancro \u00e8 stata registrata.\nIncidente che caus\u00f2 la sovraesposizione radiologica dei lavoratori dell'impianto di fabbricazione di combustibile nucleare in seguito ad un evento critico.\nCaus\u00f2 gravi effetti sulla salute di un lavoratore di un impianto radiologico commerciale in seguito a un'elevata dose di radiazioni assorbite.\nA seguito del grave terremoto dell'11 marzo 2011, l'unit\u00e0 1 della centrale nucleare di Fukushima Dai-ichi, dopo circa 24 ore dall'evento, durante un'ulteriore scossa di terremoto, ha registrato un'esplosione con fuoriuscita di fumo bianco, presumibilmente idrogeno rilasciato dal liquido di raffreddamento in condizioni di alta temperatura e pressione, con conseguente dispersione di materiale irradiato all'esterno e crollo del tetto di un edificio di servizio, non ospitante il reattore. Il 13 marzo si \u00e8 verificata un'analoga esplosione all'unit\u00e0 3. Nella mattina del 15 marzo, dopo numerosi allarmi riguardanti la mancata ricopertura delle barre del reattore dell'unit\u00e0 2, si \u00e8 verificata un'esplosione che a una prima indagine potrebbe aver danneggiato il rivestimento esterno del nucleo, rimasto intatto nelle unit\u00e0 1 e 3. Anche le 4 unit\u00e0 della centrale di Fukushima Dai-ni, situata a 11\u00a0km dall'altra, e che erano in funzione al momento del sisma, sono state spente automaticamente dai sistemi di sicurezza, ma il malfunzionamento degli impianti di raffreddamento dei reattori ha provocato una situazione di allarme, di grado inferiore in quanto senza rilascio di radioattivit\u00e0 all'esterno degli impianti."}
{"id": "1814515", "revid": "78273", "url": "https://it.wikipedia.org/wiki?curid=1814515", "title": "Commissario regionale di Massaua", "text": ""}
{"id": "1814516", "revid": "275241", "url": "https://it.wikipedia.org/wiki?curid=1814516", "title": "Here without you", "text": ""}
{"id": "1814519", "revid": "2084998", "url": "https://it.wikipedia.org/wiki?curid=1814519", "title": "Commissariato del Bassopiano Occidentale", "text": "Il commissariato del Bassopiano Occidentale era uno dei commissariati dell'Africa Orientale Italiana. Istituito nel 1904, faceva parte del governatorato dell'Eritrea. \nGeografia.\nNel 1935 confinava a nord con il Sudan anglo-egiziano, a est con il commissariato regionale del Cheren e il commissariato regionale di Hamasien, a ovest con il Sudan anglo-egiziano, a sud con il commissariato regionale del Gasc e Setit e con il commissariato regionale del Sera\u00e8. Il territorio era montuoso nella parte est e ai confini col Sudan e raggiungeva il suo culmine nel Scecca i Rebe (1.845 m). Tra le due catene montuose c'era la valle del Barca.\nResidenze.\nIl commissariato comprendeva le seguenti residenze:"}
{"id": "1814521", "revid": "1543377", "url": "https://it.wikipedia.org/wiki?curid=1814521", "title": "Nicole Petignat", "text": "Biografia.\nDi professione massoterapeuta, trascorse la giovent\u00f9 nel canton Giura. Calciatrice per un breve periodo, dal 1983 al 1985, si orient\u00f2 successivamente all'arbitraggio ed in quell'anno inizi\u00f2 i corsi federali, salendo tutti i gradini delle categorie maschili fino a giungere ad arbitrare nella Lega Nazionale A, oggi Superlega svizzera.\nInternazionale FIFA dal 1998, diresse la finale del campionato mondiale femminile 1999 - a Los Angeles e, nel 2000, diresse alcuni incontri del torneo calcistico femminile ai Giochi Olimpici di Sydney.\nNel 2003 divenne il primo arbitro donna a dirigere un incontro internazionale maschile: fu nel corso dei preliminari della Coppa UEFA 2003-2004, quando fu selezionata per la gara del primo turno eliminatorio tra gli svedesi dell' e gli islandesi del Fylkir. In virt\u00f9 di questo primato, nel gennaio 2004 la IFFHS la inserisce al sedicesimo posto nella classifica relativa al premio Miglior Arbitro dell'anno per il 2003 (unico arbitro donna ad essere mai comparsa in questa speciale graduatoria).\nPi\u00f9 recentemente, ha diretto a T\u00f3rshavn (F\u00e6r \u00d8er) il preliminare di Coppa UEFA 2008-2009 tra la formazione casalinga dell'EB/Streymur e gli inglesi del .\nInfine, sempre a livello internazionale, ha diretto anche negli incontri del torneo calcistico dei Giochi Olimpici di Pechino.\nNel novembre 2008, dopo aver diretto la partita Neuchatel Xamax-Basilea, annuncia il suo ritiro dall'attivit\u00e0.\nNicole P\u00e9tignat vive ed esercita la sua attivit\u00e0 professionale a Watt (canton Zurigo); gestisce uno studio massoterapeutico insieme alla sua gemella Dominique."}
{"id": "1814522", "revid": "174925", "url": "https://it.wikipedia.org/wiki?curid=1814522", "title": "Cattedrale di Anversa", "text": "La cattedrale di Nostra Signora (in neerlandese: \"Onze-Lieve-Vrouwekathedraal\") \u00e8 il principale luogo di culto cattolico della citt\u00e0 fiamminga di Anversa, in Belgio; chiesa madre della diocesi omonima.\nSorge dietro il Grote Markt, la piazza principale della citt\u00e0, e rappresenta un superbo esempio dell'architettura gotica \u00e8 uno dei massimi capolavori dello stile gotico brabantino.\n\u00c8 la pi\u00f9 grande cattedrale del Belgio e possiede anche la pi\u00f9 alta torre del Paese, una delle pi\u00f9 alte d'Europa che le ha anche valso l'inserimento nella lista dei patrimoni dell'umanit\u00e0 promossa dall'UNESCO, nella voce Campanili di Belgio, Francia e Lussemburgo\nStoria.\nSul luogo dove oggi sorge la cattedrale, vi era gi\u00e0 nel IX secolo una cappella dedicata alla Madonna. Nel 1124 acquis\u00ec il grado di Parrocchia e venne sostituita da una chiesa romanica di circa 80 metri di lunghezza per 42 m di larghezza.\nNel 1352 si diede inizio a un nuovo edificio, in stile Gotico brabantino destinato a divenire il pi\u00f9 vasto dei Paesi Bassi, l'attuale cattedrale gotica. Il progetto era grandioso, a cinque navate, e prevedeva l'elevazione di ben due torri sulla facciata dalla stessa altezza, assai inusuale all'epoca nella zona dove normalmente si aveva la tradizione di erigere un solo campanile, al centro della facciata. I lavori vennero eseguiti da maestranze francesi e locali sotto la guida degli architetti anversesi Jan e Pieter Appelmans, e di Rombout II Keldermans dopo.\nIl cantiere, che impieg\u00f2 la pietra arenaria bianca di Dilbeek, ebbe inizio dal coro, che venne completato nel 1415; in seguito si pose mano al piedicroce, al transetto e alle torri sulla facciata, a ovest. Il corpo delle navate (piedicroce) venne terminato nel 1487 e al transetto vi si lavor\u00f2 fino al 1495. In seguito vennero innalzate le torri. \nNel 1521, dopo circa 170 anni di lavori, il cantiere pot\u00e9 dirsi completato, ma la torre sud si arrest\u00f2 al terzo livello. Infatti mentre la torre nord, completata ad un'altezza di 123 metri, era stata eretta a spese della Citt\u00e0, la torre meridionale \nspettava alla parrocchia.\nNel 1521 i celebri architetti cittadini Herman e Dominicus de Waghemakere iniziano ad ampliare la chiesa. Si costruiscono due altre navate laterali, che porter\u00e0 la chiesa ad avere un totale di ben sette navate; e inoltre si amplia il coro aggiungendo una nuova cinta esterna di cappelle radiali.\nNella notte fra il 5 e il 6 ottobre 1533 un grave incendio scoppia nell'edificio causando gravi danni, tanto che i lavori di restauro furono cos\u00ec grandi da arrestare quelli di ampliamento e completamento della torre sud. Inoltre l'aumento del protestantesimo nei decenni che seguirono fecero scendere drammaticamente i ricavi alla Chiesa cos\u00ec gli ambiziosi piani di modifica vennero definitivamente riposti.\nNel 1559 Carlo V eleva Anversa a sede di diocesi e la chiesa ne divenne cattedrale (tuttavia questo titolo lo perse a seguito del Concordato del 1801 fra Napoleone e Papa Pio VII per poi riottenerlo nel 1961).\nDurante l'Iconoclastia del 20 agosto 1566, all'inizio della Guerra degli ottant'anni, i Protestanti distrussero gran parte della decorazione interna della cattedrale e quando, nel 1581, la citt\u00e0 pass\u00f2 sotto l'amministrazione protestante, ulteriori tesori artistici vennero ancora distrutti o venduti. La restaurazione dell'autorit\u00e0 della Chiesa cattolica avvenne nel 1585 con la caduta di Anversa agli spagnoli.\nNel 1794 i Rivoluzionari francesi inflissero notevoli danni all'edificio che, nel 1798, scamp\u00f2 addirittura alla demolizione.\nNel 1816, in seguito al Congresso di Vienna, importanti opere d'arte ritornarono da Parigi, inclusi i tre capolavori di Rubens. Nel corso del XIX secolo, infine, si provvide a un ampio restauro e re-ammobilio della cattedrale; un'altra grande campagna di restauro si ebbe fra il 1965 e il 1993.\nDescrizione.\nEsterno.\nLa cattedrale, inserita tra le case del quartiere, non \u00e8 interamente visibile se non nelle parti alte. L'intero fianco meridionale e la parte absidale, infatti, risultano nascoste. Di un qualche interesse \u00e8 la facciata che domina il piccolo caratteristico Mercato dei Guanti.\nRilevanti invece sono le tre torri, due sulla facciata principale e una al centro della crociera.\nLe torri della facciata erano destinate a rappresentare i due grandi poteri cittadini: quello Civico e quello Religioso. La torre settentrionale (sinistra) infatti venne eretta con i finanziamenti del Comune e delle Corporazioni e svolge anche le funzioni di Torre civica. Venne eretta prima da Pieter Appelmans che entro il 1518 la elev\u00f2 fino al quarto livello. Poi, fra il 1521 e il 1530 Dominikus de Waghemakere aggiunse la splendida guglia gotico fiammeggiante traforata, che completata raggiunse l'altezza di 123 metri, guadagnando un posto di prim'ordine fra le torri pi\u00f9 alte d'Europa. Inoltre, dopo la demolizione della cattedrale di San Lamberto a Liegi, avvenuta nel 1794 ad opera dei rivoluzionari francesi, la torre di Anversa divenne la pi\u00f9 alta di tutto il Benelux. Testimonianza del potere e fioritura cittadini raggiunti nel XV-XVI secolo, ancora oggi la torre dipende dal Consiglio comunale e non dal Capitolo della cattedrale. Nel 1999 venne inserita nella lista dei patrimoni dell'umanit\u00e0 promossa dall'UNESCO, nella voce Campanili di Belgio e Francia. La torre contiene un gran carillon formato da 47 campane.\nLa torre meridionale, eretta a spese della parrocchia (allora Anversa non era ancora sede di una diocesi), costruita anch'essa da Pieter Appelmans (1518) fino al terzo livello, non \u00e8 mai stata elevata ulteriormente perch\u00e9, tra guerre di religione, l'avvento dei protestanti, e l'incendio, la chiesa vide drammaticamente scendere i ricavi economici e le fonti di finanziamento. Solo nel 2010, il Comune di Anversa organizz\u00f2 un concorso per immaginarne il completamento chiamato \"Disegnare l'assenza\".\nLa torre al centro della crociera, torre-lanterna (XVI secolo), o Tiburio, eretta per donare pi\u00f9 luminosit\u00e0 all'interno, che con gli ampliamenti in opera rischiava di restare troppo scuro, \u00e8 a pianta ottagonale a tre piani rastremati coronati da una cupola a bulbo.\nInterno.\nL'interno a 7 navate presenta un transetto non molto pi\u00f9 ampio delle navate con al centro l'altare maggiore e un profondo coro, il cui deambulatorio esterno termina con l'abside contornata di cinque cappelle. Momento saliente dello stile Gotico brabantino, ne \u00e8 la chiesa pi\u00f9 grande, come \u00e8 anche la pi\u00f9 vasta di tutto il Benelux.\nRappresenta soprattutto un nuovo tipo di concezione dello spazio interno. Le sette navate sono infatti divise non da colonne cilindriche con capitelli a foglia di cavolo, come nella tradizione del Gotico brabantino, ma da grandi pilastri polistili a fascio che, senza capitelli, s'innestano direttamente alle volte. Inoltre, gli archi ogivali della navata centrale sono eccezionalmente ampi, e il triforio omesso \u00e8 completamente sostituito da una banda decorativa a trafori e rilievi. Questo stilema prese ispirazione dalla Collegiata di San Pietro a Lovanio, costruita dai Keldermans e completata nel 1497.\nNonostante le spoliazioni dell'Iconoclastia, delle guerre di religione, della Rivoluzione francese e della dominazione napoleonica, la cattedrale conserva ancor oggi alcune evidenze preziose e alcuni tesori inestimabili. Nel pavimento, in pietra nera, sono incastonate lastre tombali intarsiate con marmo bianco.\nAll'ingresso, nell'ultima navata di sinistra, \"Trono degli angeli\" (1661) in legno dorato e argentato di Matthieu Van Beveren nel quale gli angeli sorreggono una corona di spine e, nel plinto pi\u00f9 basso, pellicano con i piccoli e, in quello pi\u00f9 in alto, l'ostensorio. Continuando nella navata sinistra si trovano tre gruppi di confessionali (1713) in legno di Guillielmus Ignatius Kerricx e Michael Van der Voort provenienti dall'abbazia di San Bernardo di Hemiksem con ventiquattro statue raffiguranti gli apostoli e le virt\u00f9 in forma di donna e medaglioni con Cristo e i santi. Ancora pi\u00f9 avanti, la statua in marmo di Carrara della \"Madonna con Bambino\" (XIV secolo) del Maestro delle madonne in marmo della Mosa. Poco prima del transetto, nella cappella di Nostra Signora fittamente decorata, si trova la statua in legno della \"Nostra Signora d'Anversa\" (XVI secolo), molto venerata anche per la sua maestosa realizzazione. Sempre nella stessa navata sepoltura (1478) di Isabella di Borbone attribuita a Jacques de G\u00e9rinnes, un arredamento barocco di Hendrik Frans Verbruggen e un altare in marmo e argento di Artus Quellinus.\nNella navata destra invece si possono ammirare 14 tavole della Via Crucis (1866), alla 6\u00aa campata, vetrata con l\"'Ultima cena\" (1503) di Nicolaas Rombouts, e nell'unica cappella, quella del Venerabile, splendido tabernacolo (1710) in rame dorato disegnato da Hendrik Frans Verbruggen in stile rococ\u00f2, ornato ai lati di bassorilievi (1712) di Judocus Ignatius Picavet e, di fronte, di un bassorilievo (1753) di Henricus II de Potter.\nNella navata centrale, fa grande mostra di s\u00e9 uno splendido pulpito, barocco e rococ\u00f2 insieme (1713), in legno di quercia di Michel Van Der Voort, che con realismo sublime inneggia alla bellezza della natura e agli insegnamenti che essa pu\u00f2 dare ai fedeli. Alla base le quattro figure femminili che rappresentano i continenti, e nel parlatorio i visi di Cristo, della Madonna e di San Bernardo sembrano essere portati in alto dagli angioletti che stanno sulla copertura. In alto lo Spirito Santo in forma di colomba.\nA separare dalla navata centrale l'altare maggiore, uno splendida piastra (1865) in argento di Pierre Antoine Verschuylen che rappresenta la nascita gloriosa della Madonna.\nIl transetto presenta alcune delle opere pi\u00f9 importanti custodite nella chiesa. Dalle vetrate (1616) che ornano la parete sinistra di Corneille Cussers su progetto di Jean Baptiste van der Veken raffiguranti gli arciduchi Alberto e Isabella che adorano la Croce, si passa al trittico \"Cristo tra i dottori\" (1587) di Frans Francken I e, soprattutto, ai due trittici collocati simmetricamente rispetto all'altare maggiore di Pieter Paul Rubens. Sulla sinistra il capolavoro giovanile \"Innalzamento della Croce\" (1610), imponente trittico che introduce l'arte barocca in Olanda col suo realismo espressivo e impietoso nella sua verit\u00e0. Sulla destra la \"Discesa della Croce\" (1614), che pur realizzato pochi anni dopo, sembra avere uno stile diverso. Rimane l'idea barocca, ma la costruzione della scena \u00e8 perfetta nel ritmo lento e grandioso, con i volti e i corpi delle figure che esprimono nel dolore l'intensit\u00e0 del momento.\nNel transetto \u00e8, inoltre, possibile ammirare un quadro con \"L'ultima Cena\" (1592) di Otto van Veen, \"S. Francesco\" di Murillo (XVII secolo), le \"Nozze di Cana\" di Maarten de Vos (1597) e \"San Norberto\" di Abraham van Diepenbeeck (XVII secolo).\nNel tiburio ad un'altezza di 43 metri \u00e8 posta una grande tela \"Assunzione della Vergine\" (1647) di Cornelis Schut, importante per la prospettiva e per i giochi di luci ed ombre che sembrano proiettare la volta della chiesa verso il cielo.\nNel coro interessanti gli stalli neogotici (1841) finemente intagliati da Fran\u00e7ois Durlet con scene della vita della Madonna in altorilievo.\nSull'altare maggiore barocco, il capolavoro \"Assunzione della Vergine\" (1626) di Rubens che non segue la tradizione ecclesiastica, cogliendo la Madonna nel momento in cui spicca il volo, con in basso gli apostoli e le tre donne che assistettero al decesso. Dietro l'altare, in fondo al coro, la \"Morte della Vergine\" (1633), di Abraham Matthyssens, dipinto a olio su tela in cui prevale il trionfalismo della Controriforma.\nAnche il deambulatorio presenta alcuni capolavori dell'arte fiamminga: la 2\u00aa cappella custodisce il trittico di Rubens \"Resurrezione di Cristo\" (1612), epitaffio dello stampatore Jan Moretus (morto nel 1610) e della moglie Martina Plantin (morta nel 1616) che commissiona all'artista l'opera, entrambi raffigurati nei pannelli laterali. In quest'opera, per la prima volta la tomba del Cristo viene rappresentata come rupestre e non come sarcofago. Dopo l'accesso nel sottosuolo dove sono frammenti murari e sarcofagi della precedente chiesa gotica, nella 3\u00aa cappella spicca, per l'attenzione particolare ai dettagli, il capolavoro di Artus Quellinus il giovane, \"Tomba del vescovo Mario Ambrosio Capello\" in marmo bianco, nero e rosso. In sagrestia frammento d'un affresco che rappresenta il \"Cristo Doloroso\" appartenente alla decorazione della vecchia chiesa e ritratti dei vescovi di Anversa, dal 1602 ad oggi. La 4\u00aa cappella contiene il trittico \"Giudizio Finale\" (1580) di Jakob de Backer, la tomba del tipografo Plantin (morto nel 1581); affreschi (XV secolo) e \"Giudizio universale\" (1591) di Jakob De Backer e Benjamin Sammeling. Di fronte alla 5\u00aa cappella sono ora visibili tre pannelli dello scomparso recinto dell'altare dei Coppers (1683), opera di Guillielmus Ignatius Kerrick, riacquistati dalla provincia di Anversa a un'asta di Christie's. Nella 6\u00aa cappella interessante una statua policroma raffigurante la \"Mater Dolorosa\" di Artus Quellinus il Vecchio e, di fronte, nel retro dell'altare maggiore bassorilievo marmoreo con \"Angeli intorno al Torchio mistico\", di Artus Quellinus il Giovane, e la grisaglia \"Visitazione e Sposalizio della Vergine\" di Mathieu Ignace Van Bree (inizi del XIX secolo).\nOrgani a canne.\nNella cattedrale si trovano quattro organi a canne:"}
{"id": "1814532", "revid": "228587", "url": "https://it.wikipedia.org/wiki?curid=1814532", "title": "Generazione del '36", "text": "Il gruppo di poeti spagnoli indicato come la Generazione del '36 (altrimenti detta prima generazione del dopoguerra), cos\u00ec chiamata perch\u00e9 iniziarono a scrivere dalla guerra civile spagnola, tra il 1936 e il 1939. Legata ai temi della guerra, \u00e8 caratterizzata da intimismo e da una profonda fede religiosa.\nStoria.\nSono gli anni dell'autarchia, della divisione tra vincitori (il franchismo) e vinti (i repubblicani).\nSoffrono le conseguenze della dura Spagna dell'autarchia e la divisione tra vincitori e vinti, la censura, la penurie, le miserie morali e materiali che imponeva la situazione. Sono gli anni in cui \u00e8 in auge l'Esistenzialismo.\nRicardo Gull\u00f3n fornisce l'elenco degli autori, come conoscitore diretto, perch\u00e9 proprio Gull\u00f3n vi era incluso tra i suoi critici e prosatori. I criteri generazionali a cui fa riferimento non sono rigidi, fornendo per\u00f2 la lista pi\u00f9 completa. Si prende in considerazione allo stesso tempo l'et\u00e0, la dedizione alla letteratura, fissata nella data del 1936, segnalata come definitiva della generazione, la convivenza, la pubblicazione sulle stesse riviste, raccolte letterarie, diari e altre pubblicazioni, e la partecipazione alle esperienze dell'epoca a partire dagli stessi circoli di azione. \nI poeti della generazione, secondo questa classificazione, sarebbero: Miguel Hern\u00e1ndez (1910-1942), Luis Rosales (1910-1992), Leopoldo Panero e Juan Panero, Luis Felipe Vivanco (1907-1975), Ildefonso-Manuel Gil, Germ\u00e1n Bleiberg (1915-1990), Jos\u00e9 Antonio Mu\u00f1oz Rojas, Jos\u00e9 Mar\u00eda Luelmo, Pedro P\u00e9rez Clotet, Rafael Duyos, Gabriel Celaya, Arturo Serrano Plaja, Jos\u00e9 Herrera Petere, Luis Rosales Camacho e, in una certa misura, Juan Gil-Albert.\nNel gruppo di prosatori figurerebbero: Enrique Azcoaga, Jos\u00e9 Antonio Maravall, Antonio S\u00e1nchez Barbudo, Ram\u00f3n Faraldo, Eusebio Garc\u00eda Luengo, Mar\u00eda Zambrano, Antonio Rodr\u00edguez Mo\u00f1ino, Jos\u00e9 Ferrater Mora e lo stesso Ricardo Gull\u00f3n. \nTra i narratori, Camilo Jos\u00e9 Cela, Gonzalo Torrente Ballester e Miguel Delibes. Tra i drammaturghi, Antonio Buero Vallejo.\nA questo nucleo centrale della generazione \u00e8 necessario aggiungere i nomi di coloro che vi si aggregarono durante la guerra civile, o immediatamente dopo la sua fine, e che d'ora in avanti possono dirsi che figuravano idealmente uniti a quelli gi\u00e0 menzionati, e quelli del Garcilasismo: Dionisio Ridruejo (1912-1975), Jos\u00e9 Luis Cano, Ram\u00f3n de Garciasol, Pedro La\u00edn Entralgo, Juan L\u00f3pez Morillas, Jos\u00e9 Luis Aranguren, Juli\u00e1n Mar\u00edas, Segundo Serrano Poncela, Jos\u00e9 Antonio Gaya Nu\u00f1o, Jos\u00e9 Su\u00e1rez Carre\u00f1o, Jorge Campos, Ernesto Guerra da Cal e Jos\u00e9 Manuel Blecua.\nGruppo di Burgos.\nTra i nomi anzidetti figurano i maggiori intellettuali falangisti, formanti il cosiddetto \"Grupo de Burgos\" erano: Dionisio Ridruejo, Pedro La\u00edn Entralgo, Luis Felipe Vivanco, Luis Rosales e gli scrittori Camilo Jos\u00e9 Cela e Gonzalo Torrente Ballester.\nI galiziani.\nEsiste anche una \"generazione del 1936 galiziana\", formata da scrittori nati in quella regione tra il 1910 e 1930 e che iniziarono a pubblicare le loro opere nel periodo 1940-1960.\nIn un primo momento questi scrittori si consideravano eredi della \"generazione N\u00f3s\" del 1925, ma pi\u00f9 avanti svilupparono i loro propri percorsi creativi.\nLe loro principali influenze poetiche furono il Classicismo, l'Intimismo, il Ruralismo e l'Ilozoismo.\nIl maggiore contributo dato alla letteratura galiziana fu la poesia socialrealista, ovvero poesia di carattere sociale il cui maggior rappresentante fu Celso Emilio Ferreiro.\nI \"comprometidos\".\nDi questa generazione fanno necessariamente parte anche coloro come Miguel Hern\u00e1ndez, Max Aub, Juan Gil-Albert, Ramon Sender, Mar\u00eda Zambrano, considerati con la vittoria franchista \"comprometidos\", perch\u00e9 di militanza politica repubblicana o che conobbero la stagione dell'esilio. Alcuni di questi a volte aggregati, a torto, nella generazione del '27."}
{"id": "1814533", "revid": "78273", "url": "https://it.wikipedia.org/wiki?curid=1814533", "title": "Commissario regionale di Acchel\u00e8 Guz\u00e0i", "text": ""}
{"id": "1814534", "revid": "78273", "url": "https://it.wikipedia.org/wiki?curid=1814534", "title": "Commissarito regionale di Acchel\u00e8 Guz\u00e0i", "text": ""}
{"id": "1814545", "revid": "16644533", "url": "https://it.wikipedia.org/wiki?curid=1814545", "title": "Paleoantropologo", "text": ""}
{"id": "1814548", "revid": "78273", "url": "https://it.wikipedia.org/wiki?curid=1814548", "title": "Commissariato regionale di Barca", "text": ""}
{"id": "1814550", "revid": "104458", "url": "https://it.wikipedia.org/wiki?curid=1814550", "title": "Johanna Booyson", "text": ""}
{"id": "1814551", "revid": "767487", "url": "https://it.wikipedia.org/wiki?curid=1814551", "title": "Ritratto di Isabella Brant", "text": "Il dipinto, realizzato ad Anversa da van Dyck, rappresenta la moglie del pittore Rubens, maestro di Antoon. Sullo sfondo, il cortile di casa di Rubens, che l'artista aveva fatto costruire in stile barocco."}
{"id": "1814565", "revid": "72811", "url": "https://it.wikipedia.org/wiki?curid=1814565", "title": "Araki Kae", "text": ""}
{"id": "1814569", "revid": "339392", "url": "https://it.wikipedia.org/wiki?curid=1814569", "title": "Punta al Top! Gunbuster", "text": ""}
{"id": "1814570", "revid": "599013", "url": "https://it.wikipedia.org/wiki?curid=1814570", "title": "Christian Fuchs", "text": "Caratteristiche tecniche.\nTerzino sinistro, molto atletico e dinamico, pu\u00f2 giocare anche come laterale sinistro di centrocampo, tuttavia \u00e8 molto abile nell'effettuare cross ed assist ai compagni.\nCarriera.\nClub.\nDopo aver giocato nel passa al , dove, a dicembre 2003, debutta nel calcio professionistico. L'anno successivo, diventa titolare e lo rimane per quattro stagioni, in cui mette a segno 12 reti nel campionato austriaco e debutta in campo internazionale nel preliminare di Coppa UEFA contro il . In totale, ha collezionato 140 presenze nella massima serie austriaca e ha raggiunto due finali di Coppa d'Austria. In entrambe il Mattesburg viene sconfitto dall' (0-3 e 1-2).\nNella sessione estiva del calciomercato 2008 passa al , in Bundesliga. Tra le file del Bochum milita due stagioni, all'inizio della stagione 2010-2011 viene ceduto in prestito al disputando 31 partite in campionato. Nell'estate 2011 viene acquistato dallo . Alla terza giornata, nella partita esterna contro il Magonza, sua ex-squadra, segna il goal del 2-4 per il club di Gelsenkirchen, sua prima rete con la nuova squadra.\nLeicester City.\nIl 3 giugno 2015 viene ingaggiato dal , con cui firma un contratto triennale. Spesso titolare in una squadra che supera ogni aspettativa, si ritrova in prima posizione con 7 punti di vantaggio sul quando mancano solo tre gare alla fine del campionato. Il 2 maggio 2016, grazie al pareggio per 2-2 del Tottenham in casa del Chelsea, che segue il pareggio del giorno prima delle \"Foxes\" contro il Manchester Utd per 1-1, si laurea campione d'Inghilterra 2015-2016 con il Leicester City. Il 21 ottobre prolunga per 3 stagioni con la squadra inglese.\nIl 21 maggio 2021, dopo sei anni di militanza, annuncia la sua partenza dal club.\nCharlotte FC e Charlotte Independence.\nIl 6 giugno 2021, a sorpresa, firma per un nuovo club che nel 2022 parteciper\u00e0 per la prima volta alla MLS, lo Charlotte FC; dove inizier\u00e0 la sua prima esperienza al di fuori dell'Europa.\nIl 27 luglio 2021 firma per 6 mesi per lo Charlotte Indipendence; squadra militante in USL League One; terzo livello del campionato americano.\nNazionale.\nLa prima convocazione con la nazionale austriaca arriva da parte di Josef Hickersberger nel gennaio 2006, ma il debutto avviene solo quattro mesi dopo contro la (1-4). Ha partecipato a Euro 2008, ultima manifestazione a cui si \u00e8 qualificata la nazionale austriaca sino agli Europei 2016, disputatisi in Francia e per i quali viene convocato. Al termine della manifestazione, in cui l'Austria \u00e8 stata eliminata nel girone, lascia la nazionale dopo aver raccolto 78 presenze e aver segnato una rete in dieci anni.\nStatistiche.\nPresenze e reti nei club.\n\"Statistiche aggiornate al 17 dicembre 2021.\""}
{"id": "1814571", "revid": "599013", "url": "https://it.wikipedia.org/wiki?curid=1814571", "title": "Ren\u00e9 Aufhauser", "text": "Carriera.\nClub.\nInizi\u00f2 la carriera in squadre minori come l'ASK K\u00f6flach e l'ASK Voitsberg. Nel 1997 firm\u00f2 per il Salisburgo con cui aveva gi\u00e0 giocato con successo per sei mesi. Pass\u00f2 in tutto con i bianco viola quattro anni, vincendo una Bundesliga austriaca, prima di passare nel 2001 al Grazer AK.\nNella squadra bianco rossa la sua carriera prese una piega decisamente positiva, anche se all'inizio dovette lottare per il posto da titolare con il capitano della Slovenia Ale\u0161 \u010ceh. Con il GAK ha vinto due Coppe d'Austria e una Bundesliga austriaca, la prima nella storia del club.\nNel 2005 \u00e8 stato acquistato dal Red Bull Salisburgo con cui ha vinto altri due campionati, prima di passare al LASK Linz nel 2010. Con la squadra dell'Alta Austria \u00e8 retrocesso in Erste Liga.\nNazionale.\nCon l' conta attualmente 50 presenze impreziosite da 10 reti. Debutt\u00f2 in Nazionale nel marzo 2002 agli ordini dell'allora Commissario tecnico Hans Krankl. \u00c8 stato convocato dal CT Josef Hickersberger per il ."}
{"id": "1814573", "revid": "599013", "url": "https://it.wikipedia.org/wiki?curid=1814573", "title": "Christoph Leitgeb", "text": "Caratteristiche tecniche.\nVeniva solitamente schierato nel ruolo di esterno sinistro di centrocampo o di trequartista. Poteva ricoprire anche la posizione d'interno di centrocampo.\nCarriera.\nClub.\nDopo aver trascorso un lungo periodo nelle giovanili dello Sturm Graz (1991-2003), ha trascorso due anni nella seconda squadra del club austriaco (lo Sturm Graz Amateure). \u00c8 approdato in prima squadra nella la stagione 2005-2006. \u00c8 rimasto nello Sturm Graz per due stagioni conseguendo buone prestazioni. Con i \"Blackies\" ha giocato 54 partite segnando 5 gol. Il 12 giugno 2007 viene acquistato dal Red Bull Salisburgo, allenato allora da Giovanni Trapattoni, per 1,7 milioni di euro. Lo stesso allenatore italiano lo ha paragonato al ceco Pavel Nedv\u011bd. Ha debuttato con la maglia del Salisburgo l'11 luglio 2007 contro l'Altach. Nella stagione 2007-2008 ha giocato 31 partite di campionato segnando 4 gol. In ambito europeo (Champions League e Coppa Uefa) ha giocato 6 partite segnando un gol, il suo primo con la maglia del Salisburgo, il 7 agosto 2007 contro l'FK Ventspils. Nella stagione 2008-2009 ha sofferto di problemi al ginocchio ed \u00e8 sceso in campo solo 16 volte senza andare in rete. In ambito europeo 3 presenze e 0 gol. La stagione si \u00e8 comunque conclusa con la conquista del titolo nazionale.\nIl 19 luglio 2019 fa ritorno allo . Dopo una stagione con il club, il 4 agosto 2020 annuncia il proprio ritiro dal calcio giocato.\nNazionale.\nCon l' ha debuttato il 23 giugno 2006 nell'amichevole persa 1-4 contro la . Ha partecipato all'Europeo 2008, competizione nella quale ha giocato un totale di 133 minuti."}
{"id": "1814576", "revid": "339392", "url": "https://it.wikipedia.org/wiki?curid=1814576", "title": "Cancro alla mammella", "text": ""}
{"id": "1814578", "revid": "647919", "url": "https://it.wikipedia.org/wiki?curid=1814578", "title": "Francese della Louisiana", "text": ""}
{"id": "1814580", "revid": "599013", "url": "https://it.wikipedia.org/wiki?curid=1814580", "title": "Ronald G\u00ebr\u00e7aliu", "text": "Carriera.\nClub.\nNato a Tirana, in Albania, dove aveva giocato anche nelle giovanili del Partizani Tirana, a 11 anni si trasfer\u00ec con la sua famiglia in Austria, in Stiria. In Austria approd\u00f2 nelle giovanili del con cui debutt\u00f2 in prima squadra nel 2004.\nNel 2006 pass\u00f2 al Salisburgo ma con i \"Tori\" gioc\u00f2 appena due partite da titolare che sancirono il suo ritorno allo Sturm Graz.\nNel gennaio 2007 pass\u00f2 all' con cui vinse, nello stesso anno, la Coppa d'Austria dopo aver battuto in finale per 2-1 il Mattersburg.\nA luglio 2008 si unir\u00e0 con il Salisburgo, mentre l'anno successivo passa ai neopromossi del Wiener Neustadt.\nNazionale.\nCon l' conta 14 presenze. Fu convocato per la prima volta nell'ottobre 2005 dall'allora Commissario tecnico Hans Krankl.\n\u00c8 stato convocato dal C.T. Josef Hickersberger per il ."}
{"id": "1814585", "revid": "767487", "url": "https://it.wikipedia.org/wiki?curid=1814585", "title": "Sommersby", "text": "Sommersby \u00e8 un film del 1993 diretto da Jon Amiel ed interpretato da Richard Gere e Jodie Foster.\nIl film, un remake del film francese del 1982 \"Il ritorno di Martin Guerre\", \u00e8 stato distribuito in Italia dalla Warner Bros. a partire dal 19 marzo 1993.\nTrama.\nJohn \"Jack\" Sommersby aveva lasciato la sua fattoria per combattere nella guerra civile americana e viene dato per morto dopo sei anni. Nonostante le difficolt\u00e0 di lavorare nella fattoria a Vine Hill, nel Tennessee, la sua apparente vedova Laurel (Foster) \u00e8 contenta della sua assenza, perch\u00e9 Jack era stato un marito sgradevole e violento. Pianifica quindi un nuovo matrimonio con uno dei suoi vicini, Orin Meacham, che aveva aiutato lei e il suo giovane figlio nei lavori dei campi.\nUn giorno, Jack ritorna ma completamente cambiato. Ora \u00e8 gentile e amorevole con Laurel e il loro giovane figlio, la sera legge loro brani dall'Iliade di Omero, cosa che il vecchio Jack non aveva mai fatto. Per giustificarsi afferma che il libro gli \u00e8 stato dato da un uomo che aveva incontrato in prigione. Jack e Laurel riaccendono pian piano la loro intimit\u00e0, che porta lei a rimanere incinta.\nContrariato dal voltafaccia di Laurel, Meacham inizia a coltivare l'ipotesi che Jack sia un impostore. Il calzolaio della citt\u00e0 scopre intanto che il piede di costui \u00e8 di due numeri inferiore a quello di Sommersby quando gli aveva confezionato delle scarpe prima della partenza per la guerra. Nel frattempo, per far rivivere l'economia locale, Jack suggerisce di passare alla coltivazione del tabacco \"Burley\". Mette assieme quindi una certa somma di denaro per acquistare le sementi, vendendo parti della propria fattoria a persone che poi avrebbero lavorato la terra per coltivare il tabacco. Ci\u00f2 solleva ulteriori dubbi nei suoi vecchi vicini i quali credono che il \"vecchio\" Jack non avrebbe cos\u00ec facilmente venduto la terra di suo padre, e il risentimento tra i veterani confederati riguardo alla cessione della stessa agli ex schiavi.\nUn liberto nero che vive nella propriet\u00e0 di Sommersby venne attaccato e ferito da uomini che si proclamarono i \"Cavalieri della Camelia Bianca\", tra i quali c'\u00e8 anche Meacham. Jack viene minacciato nel tentativo di costringerlo a escludere i neri dai proprietari terrieri, ma rifiuta.\nDopo aver raccolto il denaro, compra quindi le sementi di tabacco sostenendo che il raccolto avrebbe dato i fondi sufficienti per la ricostruzione della chiesa del villaggio. In breve perci\u00f2 la piantagione diventa un terreno fertile e prospero, mentre Laurel d\u00e0 alla luce una bambina.\nPoco dopo il battesimo della figlia, due rappresentanti delle forze dell'ordine arrestano Jack con l'accusa di omicidio, la quale comporterebbe la pena di morte. I tentativi di Laurel di salvare il marito si concentrano quindi sulla questione della sua identit\u00e0: se questo \"Jack\" \u00e8 chi afferma di essere, o un sosia che aveva incontrato il vero Sommersby mentre era in prigione per aver disertato dall'esercito confederato. Per salvare Jack, Laurel decise di sostenere che suo marito \u00e8 un impostore. Ci\u00f2 gli avrebbe evitato di essere condannato a morte per omicidio, ma sarebbe comunque stato imprigionato per frode e diserzione militare. Meacham escogita questo piano in cambio della promessa di Laurel di sposarlo dopo la reclusione di Sommersby.\nJack ricusa il suo avvocato e decide di dichiararsi il vero Sommersby. Diversi testimoni vengono spinti a dichiarare che questo Sommersby sia un impostore e che il suo vero nome sia Horace Townsend, un insegnante di inglese e artista della Virginia. Sembra oltretutto che questo Horace Townsend abbia frodato la sua borgata di diverse migliaia di dollari dopo aver affermato che voleva aiutare a ricostruire la scuola, oltre ad aver abbandonato l'esercito confederato finendo in prigione. Sommersby scredita la testimonianza dell'uomo identificandolo come uno degli uomini che lo aveva minacciato, che Orin Meacham era tra essi e che questa era tutta una congiura per cercare di derubare i nuovi contadini neri della terra che avevano comprato.\nQuando Laurel viene chiamata a testimoniare rivela che la sua natura gentile l'aveva convinta del fatto che fosse un impostore. Il giudice chiama quindi Sommersby alla sbarra per chiedergli se voleva essere giudicato come il vero Sommersby, anche se questo avrebbe significato certamente la sua morte per impiccagione. Lui acconsente e la condanna viene confermata.\nIn attesa dell'esecuzione, Laurel gli chiede finalmente di dire la verit\u00e0 sulla sua identit\u00e0: lui allora le racconta la storia di come aveva condiviso la cella con un altro uomo, tanto che alla fine sembrava fossero fratelli. Dopo aver vissuto assieme a lui per quattro anni, era riuscito a conoscere tutto dell'altro.\nQuando era stato rilasciato, il vero Jack Sommersby aveva ucciso un uomo e poi era morto per una ferita inflittagli nella lotta. Horace Townsend l'aveva seppellito e ne aveva assunto l'identit\u00e0, sostenendo che non poteva ammettere la verit\u00e0 perch\u00e9 Laurel e i bambini avrebbero perso tutto.\nMentre Horace viene portato al patibolo chiede a Laurel di essere tra la folla perch\u00e9 non pu\u00f2 \"essere impiccato da solo\". Lui alla fine la chiama, dicendo al boia che \"non era pronto\". I due quindi si scambiano un ultimo sguardo prima che il boia apra la botola."}
{"id": "1814586", "revid": "1632387", "url": "https://it.wikipedia.org/wiki?curid=1814586", "title": "Retrospective I", "text": "Retrospective I \u00e8 una selezione di canzoni tratte dai primi sette dischi della rock band canadese Rush, pubblicata il 6 maggio 1997; lo stesso giorno uscirono in versione \"remaster\" gli album del trio dall'omonimo \"Rush\" a \"Permanent Waves\". La compilation non ebbe un gran successo di vendite dato che nella prima settimana d'uscita furono vendute solamente 5556 copie dell'album, il che non permise al disco di entrare nella Billboard Top 200."}
{"id": "1814593", "revid": "1442080", "url": "https://it.wikipedia.org/wiki?curid=1814593", "title": "Markus Katzer", "text": "Carriera.\nClub.\n inizi\u00f2 la carriera con l'Admira Wacker M\u00f6dling, debuttando nella Bundesliga il 24 maggio 2001. Nelle tre stagioni passate all'Admira si impegn\u00f2 insieme alla squadra a non retrocedere.\nNell'estate 2004 fu acquistato dal Rapid Vienna e alla sua prima stagione con la maglia bianco verde, in cui ha collezionato 31 presenze e 4 gol, vinse il campionato. Sempre con il Rapid, debutt\u00f2 in UEFA Champions League 2005-2006 quando la compagine venne sconfitta 0-4 in trasferta dal durante la fase a gironi.\nNella stagione 2007-2008 ha collezionato 17 presenze e 3 reti e si \u00e8 laureato campione d'Austria per la seconda volta.\nNazionale.\nHa debuttato in Nazionale austriaca nell'agosto 2003 contro la Costa Rica.\n\u00c8 stato convocato dal CT Josef Hickersberger per disputare il , competizione nel quale non \u00e8 mai sceso in campo."}
{"id": "1814597", "revid": "212348", "url": "https://it.wikipedia.org/wiki?curid=1814597", "title": "Kunduz", "text": ""}
{"id": "1814599", "revid": "1442080", "url": "https://it.wikipedia.org/wiki?curid=1814599", "title": "J\u00fcrgen Patocka", "text": "Carriera.\nClub.\nPrima di approdare al calcio professionistico, milit\u00f2 nei campionati regionali con l'Untersiebenbrunn e il Floridsdorfer. Nel 2001 approd\u00f2 all'Austria Lustenau e dopo tre stagioni in cui la squadra sfior\u00f2 ripetutamente la promozione Patocka, nel 2004, approd\u00f2 al Mattersburg in Bundesliga.\nDebutt\u00f2 in massima serie il 14 luglio 2004 nella sconfitta per 3-1 contro lo Sturm Graz. Con il Mattersburg disput\u00f2 due finali di \u00d6FB-Cup (entrambe perse contro l'Austria Vienna) e contribu\u00ec al raggiungimento del terzo posto finale nella stagione 2006-2007.\nNel 2007 fu ceduto al Rapid Vienna, dove gioc\u00f2 un ruolo da protagonista nella vittoria del campionato 2007-2008.\nDopo alcune stagioni in maglia bianco-verde, nell'estate 2012 ritorna all'Austria Lustenau, in Erste Liga.\nNazionale.\nIn debutt\u00f2 il 30 maggio 2007 nell'amichevole giocata a Vienna contro la .\n\u00c8 stato chiamato dal Commissario tecnico Josef Hickersberger per disputare il , competizione nella quale non \u00e8 mai sceso in campo."}
{"id": "1814600", "revid": "2184720", "url": "https://it.wikipedia.org/wiki?curid=1814600", "title": "Gioca con me", "text": "Gioca con me \u00e8 il terzo singolo estratto dall'album di Vasco Rossi \"Il mondo che vorrei\", che vanta la partecipazione alle chitarre di Slash.\nIl brano \u00e8 prima uscito solo in formato digitale, per poi uscire, l'11 luglio 2008, in formato CD con sette versioni remixate e il videoclip diretto da Swan. Inoltre \u00e8 uscito anche in formato 12\" in edizione limitata di sole 3000 copie.\nTramite Radio DeeJay e la EMI \u00e8 stato indetto anche un concorso per remixare il brano. Su oltre 100 remix presentati si \u00e8 aggiudicato il disco di platino in premio il remix di Dj Mauro Vay.\nHa raggiunto la top 5 dei brani pi\u00f9 trasmessi in radio.\nVideo musicale.\nNel videoclip, girato in parte a Berlino, appare continuamente il fondoschiena della studentessa Alessia Lotti, metafora del contenuto \"piccante\" della canzone."}
{"id": "1814604", "revid": "33689", "url": "https://it.wikipedia.org/wiki?curid=1814604", "title": "Atronach", "text": ""}
{"id": "1814607", "revid": "729019", "url": "https://it.wikipedia.org/wiki?curid=1814607", "title": "Ipertecosi", "text": "L' ipertecosi \u00e8 una malattia a carico del follicolo ovarico caratterizzata dall'iperplasia della teca interna dell'ovaio.\nEpidemiologia.\nColpisce esclusivamente le donne e la sua incidenza non \u00e8 elevata, sebbene rappresenti la maggior causa di iperandrogenismo post-menopausale.\nClinica.\nLe ovaie risultano ingrandite e le manifestazioni cliniche principali comprendono irsutismo e amenorrea. Meno frequentemente \u00e8 presente ipertensione arteriosa.\nDiagnostica.\nEntra in diagnosi differenziale con la neoplasia ovarica, dalla quale pu\u00f2 essere distinta mediante risonanza magnetica o, invasivamente, tramite campionamento venoso.\nTrattamento.\nIl trattamento pu\u00f2 prevedere, in caso di virilizzazione importante, l'ovariectomia bilaterale o, in alternativa, la terapia farmacologica con agonisti del GnRH."}
{"id": "1814608", "revid": "78273", "url": "https://it.wikipedia.org/wiki?curid=1814608", "title": "Commissariato regionale della Dancalia", "text": ""}
{"id": "1814613", "revid": "1123126", "url": "https://it.wikipedia.org/wiki?curid=1814613", "title": "Ascwulf", "text": ""}
{"id": "1814619", "revid": "767487", "url": "https://it.wikipedia.org/wiki?curid=1814619", "title": "Romano Galvani", "text": "Carriera.\nApproda, da ragazzino, nella \"Leonessa\" di Brescia.\nCresce nella con cui esordisce nella stagione 1980-1981, in Serie C1. Segue la scalata della societ\u00e0 lombarda che conquista la massima serie nel giro di quattro stagioni con una doppia promozione (in B nel 1981 e in A nel 1984) dove non riesce a ottenere la salvezza.\nNel 1985 rimane comunque in massima categoria, essendo acquistato dall' per una cifra non lontana da un miliardo di lire, ma non riesce ad affermarsi a pieno mettendo a referto solo 11 presenze e una rete in biancoverde. La stagione successiva scende di categoria passando al , dove registra 36 presenze e 2 reti. La stagione successiva approda al ritrovando la Serie A, ma dove, per via di dissidi con l'allenatore Giovanni Galeone, scende in campo solo 17 volte segnando due reti.\nRitornato a Bologna, dopo pochi mesi passa all' in uno scambio di prestiti di cui \u00e8 protagonista assieme a Mika Aaltonen: a Milano, 3 presenze da rincalzo gli permettono comunque di prender parte alla vittoria del cosiddetto \"scudetto dei record\". Nel 1989 torna per la terza volta a Bologna, dove conquista una qualificazione in Coppa UEFA e poi segue la parabola discendente della compagine felsinea, che termina all'ultimo posto della massima serie nel 1991 e, l'anno successivo, arranca in cadetteria.\nNel 1992 si trasferisce al , in C1, dove conclude la carriera calcistica all'et\u00e0 di 31 anni. Appesi gli scarpini al chiodo, decide di abbandonare completamente il mondo del calcio."}
{"id": "1814621", "revid": "767487", "url": "https://it.wikipedia.org/wiki?curid=1814621", "title": "Orlando Strinati", "text": "Anche suo fratello Rodolfo \u00e8 stato un calciatore.\nCarriera.\nHa legato il suo nome alla Ternana, squadra con cui ha collezionato 241 partite di campionato diventando quarto nella speciale classifica delle presenze in rossoverde, dietro a Gabriele Ratti, Romano Marinai e Sergio Bonassin.\nVenne fatto esordire dall'allenatore ungherese B\u00e9la K\u00e1roly nella stagione 1937-1938, collezionando alcune presenze nell'ambito della Coppa Italia Centrale vinta in quell'anno proprio dalla Polisportiva Mario Umberto Borzacchini (nome adottato all'epoca dalla societ\u00e0 umbra).\nLeg\u00f2 il suo nome alla Ternana dove rimase fino alla stagione 1951-1952, con un'unica interruzione tra il 1941 ed il 1943 dove gioc\u00f2 in Serie A col Torino, dove conquist\u00f2 uno Scudetto ed una Coppa Italia.\nNel ruolo di allenatore, assunse la guida della squadra nel corso del torneo 1951-1952, con una doppia mansione di tecnico e giocatore.\n ha speso poi il resto della sua vita nel calcio dilettantistico giovanile locale. "}
{"id": "1814624", "revid": "6923", "url": "https://it.wikipedia.org/wiki?curid=1814624", "title": "Arundo donax", "text": "La canna comune (Arundo donax ) o canna domestica \u00e8 una pianta erbacea perenne e dal fusto lungo, cavo e robusto, che cresce in terreni anche relativamente poveri. La sua area di origine si estende dal bacino del Mediterraneo al Medio Oriente fino all'India, ma attualmente la canna si pu\u00f2 trovare sia piantata che naturalizzata nelle regioni temperate e subtropicali di entrambi gli emisferi. Forma dense macchie in terreni umidi di ambiente ripariale, lungo gli argini di fiumi e stagni ma anche sui margini di campi coltivati e sulle dune sabbiose, anche vicino al mare.\nEtimologia.\nLa nomenclatura binomiale assegnata rivela una ripetizione. Il nome generico deriva dal latino \"arund\u014d\" o \"harund\u014d\", \"canna\", \"bastone\", \"freccia\" o \"stecca ortopedica\" (secondo Hjalmar Frisk da associare al greco \u1f04\u03c1\u03bf\u03bd \"\u00e1ron\" \"gigaro\"), mentre il nome della specie viene dal greco \u03b4\u03cc\u03bd\u03b1\u03be \"d\u00f3nax\", ovvero \"canna\".\nDescrizione.\nFisiologicamente presenta un ciclo C3 con un'inusuale alta capacit\u00e0 fotosintetica che le conferisce peculiari vantaggi ecologici. Analizzando alcuni parametri come scambio di gas, fluorescenza e conduttanza stomatica in condizioni di crescita naturali, si \u00e8 registrato un massimo tasso fotosintetico pari a 37 \u00b5moli\u00a0m\u22122 s\u22121, un valore molto superiore ad altre piante dotate di ciclo C4. Questa alta efficienza fotosintetica \u00e8 associata all'assenza di saturazione alla luce, mentre l'efficienza idrica determinata (WUE = water use efficiency) \u00e8 tra 4.1 e 9.3 \u00b5mol mmol\u22121.\n\u00c8 la pi\u00f9 grande tra le canne d'Europa, raggiungendo generalmente i 6\u00a0m di altezza. In condizioni ideali pu\u00f2 anche superare i 10\u00a0m, con fusti, detti culmi, cavi del diametro di 2\u20133\u00a0cm. Le foglie sono alternate, di colore grigio-verde, lunghe 30\u201360\u00a0cm e larghe 2\u20136\u00a0cm; hanno una forma lanceolata, rastremata in punta, e alla base presentano un ciuffo di peli lanosi. Nell'insieme \"A. donax\" assomiglia a una cannuccia di palude di grandi dimensioni o a una canna di bamb\u00f9. Esistono due variet\u00e0: \"A. donax\" variegata e \"A. donax\" versicolor delle quali la seconda \u00e8 ritenuta pi\u00f9 attraente grazie al suo colore screziato.\nQuesta specie ad impollinazione anemogama fiorisce in settembre-ottobre producendo pannocchie piumose fusiformi, di colore da verde pallido a violaceo, lunghe 40\u201360\u00a0cm e con portamento verticale. I fiori sono monoici, i semi raramente sono fertili e la riproduzione avviene per lo pi\u00f9 per via vegetativa, attraverso rizomi sotterranei. Questi ultimi sono legnosi, fibrosi e formano estesi tappeti nodosi che penetrano fino a un metro di profondit\u00e0 nel terreno. La parte aerea della pianta durante l'autunno secca e cade a terra, per rigenerarsi poi in primavera a partire dai rizomi.\nL'avanzamento dei rizomi \u00e8 assolutamente locale, e quindi la colonia di steli avanza a macchia d'olio, ad estendere la propria superficie.\nPorzioni di fusto e di rizoma lunghi meno di 5\u00a0cm e che contengono almeno un nodo germogliano facilmente. Questa diffusione per via vegetativa sembra costituire un efficace adattamento al verificarsi delle inondazioni. Infatti durante questi eventi catastrofici, gli individui di \"A. donax\" possono rompersi diffondendo frammenti in grado di germogliare e colonizzare nuove aree a valle.\nLa canna comune preleva grandi quantit\u00e0 di acqua dal suolo umido per sostenere la sua rapida crescita, che pu\u00f2 arrivare fino a 5\u00a0cm al giorno durante la stagione primaverile. \u00c8 capace di crescere in macchie dense che possono soffocare altre piante e impedirne cos\u00ec la diffusione.\nDal punto di vista ecologico una macchia di Arundo donax vigorosa indica sempre ricchezza di acqua nel sottosuolo, e profondit\u00e0 del suolo stesso. Quindi anche se si adatta a suoli poveri, la presenza di suoli aridi e ridotti in profondit\u00e0 \u00e8 direttamente indicata dal ridotto vigore dei culmi.\nColtivazione e utilizzo.\n\"Arundo donax\" \u00e8 stata coltivata in tutta l'Asia, in Europa meridionale, in nord Africa e in Medio Oriente per migliaia di anni. Gli antichi Egizi usavano le foglie di questa pianta per avvolgere le spoglie dei defunti. Data la grande densit\u00e0 di individui che ne caratterizza la crescita, spesso \u00e8 stata utilizzata per creare siepi frangivento. Le canne contengono silice e forse questa \u00e8 la principale ragione per la loro resistenza e durabilit\u00e0. Sono state inoltre usate per realizzare canne da pesca, calami (strumenti per scrivere), bastoni da passeggio e per produrre carta. I fusti duri trovano impiego come supporto per piante rampicanti e piante di vite e di pomodoro.\nIl materiale che costituisce il fusto \u00e8 contemporaneamente flessibile e abbastanza resistente da essere considerato come il migliore per il confezionamento di ance di strumenti musicali a fiato come oboe, fagotto, clarinetto e sassofono. In particolare, le canne provenienti dalle coltivazioni della Provenza sono celebri per il lor impiego nella produzione di ance. L'impresa Selmer, fondata a Parigi nel 1885 dal clarinettista Henri Selmer, ha cominciato la sua attivit\u00e0 proprio producendo ance per strumenti musicali. Nel 1905 il clarinettista Eug\u00e8ne Van Doren ha fondato la compagnia Vandoren, oggi leader mondiale nel mercato delle ance di canna. I culmi di \"A. donax\" vengono inoltre impiegati per realizzare le canne di molti tipi di cornamuse. La canna domestica \u00e8 stata usata per oltre 5000 anni nella produzione di flauti e il flauto di Pan \u00e8 formato da 10 o pi\u00f9 canne di diverse dimensioni legate o incollate fra loro.\nDato il suo ritmo di crescita molto elevato, la specie \"A. donax\" costituisce un ottimo candidato per la produzione di biomassa per uso combustibile e anche come fonte di cellulosa per l'industria della carta. La canna domestica \u00e8 infatti una pianta perenne di grandi dimensioni che produce ogni anno pi\u00f9 biomassa per acro di qualsiasi altra pianta erbacea. \u00c8 stata a lungo riconosciuta come importante fonte non legnosa di biomassa ad uso industriale. Infatti pu\u00f2 essere coltivata su un grande numero di tipi diversi di suolo e nelle condizioni climatiche pi\u00f9 varie. Produce un profondo apparato radicale, 6 volte maggiore del sorgo, pi\u00f9 del doppio rispetto al miscanto, riuscendo a ottenere alte rese unitarie anche in condizioni asciutte e non irrigue. Gli studi evidenziano inoltre come \"A. donax\" mantenga una capacit\u00e0 di assorbimento idrico costante lungo il profilo radicale. La pianta raggiunge la maturit\u00e0 (lunghezza di 5\u20136\u00a0m) in circa un anno e, a seconda del clima in cui \u00e8 cresciuta, pu\u00f2 essere raccolta da una a 3 volte all'anno. Produce una media di 25 tonnellate di fibra di alta qualit\u00e0 per acro. Un campo di canna domestica pu\u00f2 essere sfruttato per 20-25 anni senza la necessit\u00e0 di ripiantare nuovi individui n\u00e9 di utilizzare costose e inquinanti sostanze fertilizzanti e diserbanti.\nUno dei suoi possibili impieghi consiste nella lavorazione dei trucioli per la produzione di pellet di biocombustibile, questi tuttavia sono caratterizzati da elevati livelli di silice. La canna comune \u00e8 un biocombustibile ad alto rendimento (3.400 kJ/kg) e l'uso di moderne ed efficienti tecniche di trasformazione consente di convertire la materia organica della pianta in diversi vettori energetici: syngas, etanolo e biodisel. Studi approfonditi sull'utilizzo della canna domestica come biocombustibile sono in corso in Florida, dove il Biomass Investment Group (BIG) porta avanti un progetto per la realizzazione di una centrale elettrica che utilizzi come combustibile la canna domestica. Questo progetto rappresenta la prima operazione di grande portata nello sfruttamento della combustione di una pianta per la produzione di energia elettrica. Tra i vantaggi arrecati dal punto di vista ambientale troviamo: la natura rinnovabile della fonte energetica, l'assorbimento da parte della pianta nel corso della sua vita di una quantit\u00e0 di CO2 equivalente a quella emessa durante la sua combustione, il carattere essenzialmente rispettoso del suolo dei metodi di coltivazione di questa specie e infine le ridotte emissioni di gas inquinanti conseguenti la combustione. La biomassa verr\u00e0 convertita in combustibile liquido che alimenter\u00e0 delle turbine collegate a degli alternatori.\nColtura da biomassa lignocellulosica.\nAll'interno della Comunit\u00e0 Economica Europea, sin dalla fine degli anni sessanta, sono stati realizzati importati progetti nell'ambito di specifici programmi finalizzati allo studio delle colture agrarie come possibili fonti di biomassa per la produzione di energia. Le colture da energia sono coltivazioni destinate a fornire massa lignocellulosica per la produzione di energia elettrica e/o termica. Oggi la politica agricola dell'Unione europea, individuando nelle colture non-food un valido strumento per rafforzare lo sviluppo rurale e opportunit\u00e0 di crescita per le sue popolazioni, spinge verso la conversione dei terreni agricoli marginali e/o messi a riposo (ex \"set-asides\"), pari in Italia a 230\u00a0000 ha, cos\u00ec come il recupero di quelle superfici nel tempo abbandonate dagli agricoltori, oggi stimabili in 1,8 milioni di ettari di SAU (Superficie Agricola Utile).\nIl primo strumento di attuazione operativa in ambito nazionale per avviare le azioni derivanti dall'applicazione delle direttive previste dal protocollo di Kyoto \u00e8 stato il programma nazionale combustibili PROBIO. Tale programma ha finanziato tra il 1999 e il 2001 numerosi progetti, tra cui il progetto PRISCA, Progetto di RIcerca Sulle Colture Alternative. Sono state identificate, confrontate e caratterizzate diverse colture, tra cui specie erbacee annuali (girasole (\"Helianthus annuus\" L.), colza (\"Brassica napus\" L.), kenaf (\"Hibiscus cannabinus\" L.), sorgo (\"Sorghum bicolor\" L. Moench), topinambur (\"Helianthus tuberosus\" L.), ecc.), poliennali (cardo (\"Cynara cardunculus\" L.), miscanto (vedi Miscanthus Giganteus), canna comune, ecc.), e specie legnose (pioppo (\"Populus\" spp., salice (\"Salix\" spp.), eucalipto (\"Eucaliptus\" spp.), robinia (\"Robinia pseudoacacia\" L.) ecc.), caratterizzando la qualit\u00e0 della biomassa e la capacit\u00e0 di ricrescita dopo la ceduazione.\nIdealmente le colture da energia devono fornire alte rese con minimo input. Rispetto alle specie annuali, le colture erbacee perenni presentano vantaggi energetici significativi, permettendo di ammortizzare i costi d'impianto (pari al 50% dell'energia totale spesa per la coltura) lungo l'intera durata della coltivazione. Le colture perenni, inoltre, presentano importanti vantaggi ecologici, tra cui il limitato bisogno di lavorazioni del suolo, riducendo i rischi di erosione in ambienti collinari e incrementando la biodiversit\u00e0 tellurica e il sequestro del carbonio nel suolo agrario. Inoltre, grazie alla notevole rusticit\u00e0, queste specie hanno una bassa domanda di elementi nutritivi, alta resistenza ad agenti patogeni e parassiti fitofagi, resistenza a stress idrici e termici, e presentano una capacit\u00e0 di crescita in substrati a forte concentrazione salina. La canna comune, irrigata, ha fatto registrare rese superiori a 45\u00a0t ha\u22121 anche con acqua salmastra con una concentrazione di sali pari a 9 dS\u00a0m\u22121.\nTra le erbacee perenni, \"A. donax\" \u00e8 stata oggetto di un vasto studio promosso dalla Comunit\u00e0 Europea, denominato FAIR 3 CT96\u00a02028 \u201cGiant reed (\"Arundo donax\" L.) Network\u201d che ne ha considerato l'adattabilit\u00e0 e produttivit\u00e0 in otto distinti areali. In base alle ricerche svolte, questa specie viene indicata come una tra le pi\u00f9 promettenti specie erbacee da biomassa in ambiente mediterraneo. In queste regioni \u00e8 considerata, infatti, come una coltura spontaneizzata, archeofita, gi\u00e0 adattata a queste specifiche condizioni pedoclimatiche, ed in grado di garantire alte rese di biomassa, con un'epoca di raccolta flessibile (da fine autunno ad inverno) anche in rapporto alle esigenze aziendali. Si caratterizza, inoltre, per gli scarsi input di cui necessita e per una buona resistenza alla siccit\u00e0.\nIn Italia, a Torviscosa (Ud), si \u00e8 avuta dal 1937 al 1962 un'importante esperienza di coltivazione estensiva con questa specie (pari a 5400 ha su terreni di bonifica) per alimentare la locale fabbrica per la produzione di fibra artificiale, ottenuta da cellulosa. Oggi la canna comune \u00e8 al centro di numerose esperienze scientifiche volte a valutare e caratterizzare, dal punto di vista agronomico, tale coltura in differenti ambienti italiani.\nNegli Stati Uniti, \"Arundo donax\" \u00e8 al centro d'importanti progetti condotti sia in ambito pubblico (Auburn University, Washington State University, University of Washington, State of Alabama, il Dipartimento di Agricoltura \u2013 USDA \u2013 ARS, presso la stazione sperimentale di Tifton, GA) che privato (TreeFree Biomass Solutions, White Technology LLC, Innovative Energy Group e compagnie cartiere come Nile Group, Boise and Weyerhauser, ecc.).\nTecnica agronomica.\nLa tecnica colturale non comporta particolari problemi alle comuni aziende cerealicole. Per la preparazione del terreno si ricorre, infatti, a una normale aratura o ripuntatura, facoltativamente accompagnata da una concimazione di fondo con 100 kg di P2O5 ha\u22121 (variazioni sono da considerare in accordo con la dotazione iniziale del terreno).\nLa pianta si caratterizza per la sterilit\u00e0 del seme, causata dal fallimento della divisione delle cellule madri delle megaspore. Ne consegue che la propagazione vegetativa rappresenta il principale aspetto meritevole di approfondimenti e ricerche. Per la messa a dimora vi sono due opzioni:\nPartendo da rizoma il trapianto \u00e8 effettuato quando il rischio di gelate tardive \u00e8 minimo (fine inverno \u2013 inizio primavera) mentre il fusto pu\u00f2 esser prelevato dalla pianta madre ed interrato all'inizio dell'inverno.\nPer quanto riguarda la difesa della coltura, non sono previsti impieghi significativi di fitofarmaci. \"A. donax\" risulta essere, infatti, una coltura fortemente competitiva contro le infestanti a partire dal secondo anno, richiedendo, eventualmente, un trattamento erbicida di post-emergenza solo il primo anno.\nAcqua e Azoto.\nIn un recente studio effettuato in pieno campo presso l'Universit\u00e0 di Pisa, sono stati confrontati due livelli di concimazione (0 N vs 200 N kg ha\u22121), epoca di raccolta (autunno vs inverno) e due sesti d'impianto (20\u00a0000 vs 40\u00a0000 piante ha\u22121) per sei anni. La coltura ha fatto segnare una maggior densit\u00e0 e produzione (pari a 0,3\u00a0kg sostanza secca\u00a0m\u22122) in corrispondenza dell'investimento iniziale inferiore. Anche la fertilizzazione ha permesso un sostanziale miglioramento della sostanza secca prodotta. Tale effetto scompare per\u00f2 nel tempo. Lo studio evidenzia che, ritardando la raccolta, il contenuto idrico diminuisce del 10%, consentendo una migliore qualit\u00e0 della biomassa prodotta. Rispetto ad altre colture da biomassa, la canna comune ha mostrato una positiva capacit\u00e0 di assorbimento idrico, costante lungo tutto il profilo di suolo esplorato dalle radici. Ci\u00f2 consente di raggiungere rese soddisfacenti anche in condizioni di siccit\u00e0. Nello stesso studio \u00e8 stato evidenziato che, in confronto a miscanto e panico (\"Panicum virgatum\" L.), la canna comune \u00e8 in grado di mantenere un pi\u00f9 alto tenore di umidit\u00e0 nei livelli superficiali del suolo, in ragione di un marcato ombreggiamento dello stesso.\nCapacit\u00e0 di stoccaggio di Carbonio nel suolo agrario.\nL'anidride carbonica (CO2) \u00e8 il principale gas serra rilasciato nell'atmosfera a seguito delle attivit\u00e0 antropiche. \u00c8 stato stimato che, a fronte di un incremento annuale di C atmosferico pari a 3.5 Pg (petagrammo), l'agricoltura ha il potenziale di sequestrare circa 42 \u2013 90 Pg nei prossimi 50 - 100 anni. L'ecologia agraria ha quindi focalizzato l'attenzione sulle colture erbacee perenni da biomassa, evidenziando le loro positive capacit\u00e0 di accumulo di C nel suolo. L'emissione di CO2 per unit\u00e0 di energia prodotta da queste colture \u00e8 10 volte minore rispetto al petrolio. Venturi e Monti (2005) hanno sottolineato come circa met\u00e0 del C sequestrato sia localizzato nell'apparato radicale, permettendo uno stoccaggio prolungato nel tempo. McLauglin e Walsh (1998) stimano un sequestro di carbonio 20\u00a0\u2013 30 volte superiore rispetto ad una coltura annuale, in ragione delle ridotte lavorazioni del terreno e quindi minori perdite per mineralizzazione ossidativa. \"Arundo donax\", a differenza di altre specie, presenta, inoltre, un'architettura dell'apparato radicale profonda, difficilmente mineralizzabile. La sostanza secca della parte ipogea di \"A. donax\" \u00e8 stata riscontrata pari a 13.6 t ha\u22121, 6 volte maggiore rispetto al sorgo e due volte al miscanto. Valutando l'effetto di una coltivazione decennale di \"A. donax\", in confronto a normali colture avvicendate ed un suolo non coltivato, a carico di alcune caratteristiche pedologiche, sono state evidenziati positivi miglioramenti sulla quantit\u00e0 totale di carbonio e di biomassa microbica presente.\nProduttivit\u00e0 della coltura.\nIn rapporto all'intero ciclo della coltura, \"A. donax\" presenta tre stadi principali. Al primo anno, il giovane impianto registra una resa pari al 50 - 60% di quanto la stessa potr\u00e0 produrre al secondo anno e a maturit\u00e0. Dopo una lunga fase di plateau, si registra un marcato declino produttivo a partire dall'ottavo anno. In bibliografia, si trova indicazione di rese pari fino a 100 t ha\u22121 anno\u22121 di sostanza fresca, ottenute in climi temperati e sufficiente irrigazione. In Spagna centrale sono state registrate rese pari a 45,9\u00a0t di sostanza secca in condizioni di input non limitanti. A Torviscosa furono raggiunte medie produttive pari a 30 t ha\u22121.\nI risultati di cui sopra testimoniano l'importanza dell'effetto \u201cambiente\u201d per quanto concerne la produttivit\u00e0 della specie, in rapporto alla lunghezza del ciclo considerato.\n\"Arundo donax\" come specie invasiva.\n\u00c8 stata introdotta dal Mediterraneo in Nord America nel XIX secolo come materiale per la costruzione di tetti e come agente di controllo dell'erosione nei canali di drenaggio. Esempio di tale invasivit\u00e0, ristretta limitatamente all'ambito ripariale, \u00e8 riportata negli ambienti ripariali sud californiani e Texas. Introdotta con successo dall'uomo al fine di consolidare i margini di fiumi e ruscelli, \u00e8 diventata abbondante grazie alla involontaria azione antropica che, con la movimentazione di macchine pesanti quali bulldozers, ruspe, escavatori e trattori, hanno indotto la frammentazione dei rizomi e favorito la diffusione su larga scala. Tali macchine vengono utilizzate per dragare i piccoli canali, tagliare le strade sterrate indesiderate, estrarre sabbia e ghiaia, per il taglio e il controllo della vegetazione.\nL'evidente incidenza dell'attivit\u00e0 umana circa la diffusione di Arundo donax \u00e8 stata documentata in uno studio condotto tra il 2004 e 2006 lungo la valle del fiume Tijuana; dallo studio \u00e8 emerso come le stesse inondazioni abbiano in realt\u00e0 una scarsa influenza sulla rottura dei rizomi e degli steli. Durante tali eventi infatti, gli steli sono rimasti attaccati alla pianta cos\u00ec come un 7% su circa 50 arundineti hanno evidenziato danni parziali. Di contro in un ambiente disturbato dall'attivit\u00e0 incontrollata dell'uomo \u00e8 stata documentata una densit\u00e0 di piante 61 volte maggiore di quella in ambiente non disturbato. Viene coltivata anche come pianta ornamentale e si \u00e8 rapidamente naturalizzata lungo le coste di bacini dulciacquicoli del Nord America, del Sud America e dell'Australasia. Il suo areale continua ad estendersi. \n\u00c8 stata inserita nell'elenco delle 100 tra le specie esotiche invasive pi\u00f9 dannose al mondo. Mack evidenzia l'importanza di una attenta, neutrale e trasparente valutazione dei rischi e benefici presenti nell'introduzione di una qualsiasi pianta in un nuovo areale a qualsiasi scala (locale, nazionale e regionale). Questa dovrebbe includere le caratteristiche biologiche (dormienza, germinazione, riproduzione, fitness, suscettibilit\u00e0 e resistenza a parassiti e locali predatori).\n\u00c8 tra le specie di piante terrestri a crescita pi\u00f9 rapida al mondo (pu\u00f2 arrivare a quasi 10\u00a0cm al giorno); in America si sta diffondendo rapidamente provocando la scomparsa di piante autoctone e danneggiando cos\u00ec gli ecosistemi ripariali. Il fusto e le foglie di \"A. donax\" contengono numerose sostanze chimiche che possono risultare dannose; tra queste troviamo la silice e vari alcaloidi, il cui compito \u00e8 quello di proteggere la pianta dalla maggior parte degli insetti erbivori e scoraggiare altri animali dal nutrirsene. Animali brucatori come le mucche, le pecore e le capre riescono a limitarne la diffusione ma difficilmente possono essere utili nel tenere la specie sotto controllo.\nLe macchie di canna comune sono particolarmente esposte al rischio di incendio. La pianta infatti \u00e8 altamente infiammabile durante tutto l'arco dell'anno e nei mesi pi\u00f9 secchi la sua presenza pu\u00f2 far aumentare la probabilit\u00e0, l'intensit\u00e0 e la diffusione degli incendi nell'ambiente ripariale, producendo quindi una conversione delle comunit\u00e0 biologiche dalla tipologia regolata dalle inondazioni a quella regolata dagli incendi. Dopo l'incendio i rizomi di \"A. donax\" germogliamo rapidamente avendo anche in questo caso la meglio sulle piante americane autoctone. Si formano cos\u00ec grandi appezzamenti di terreno coperto da canna domestica lungo le rive dei fiumi o dei bacini dulciacquicoli. In pratica, il verificarsi di incendi spinge ulteriormente verso la costituzione di comunit\u00e0 vegetali monospecifiche di \"A. donax\". La presenza di estese macchie di canna domestica lungo le rive pu\u00f2 anche portare alla riduzione della volta vegetale che fa ombra sull'habitat acquatico. Dirette conseguenze sono poi l'aumento della temperatura dell'acqua, la diminuzione della concentrazione di ossigeno e la riduzione della diversit\u00e0 biologica dell'intero habitat. Considerando comunque che il fenomeno dell'autocombustione \u00e8 da ritenersi estremamente raro in natura e che in Italia come nel resto del mondo la maggior parte degli incendi \u00e8 di natura dolosa, il rischio di incendio associato ad Arundo donax non \u00e8 un rischio specie specifico ma relativo, come nel caso dell'invasivit\u00e0, a una scorretta gestione (o all'assenza di gestione) dell'attivit\u00e0 umana. Tant'\u00e8 che quando Arundo donax viene allevata su estese superfici, presenta un rischio di incendio paragonabile ad altre colture erbacee.\nInvasivit\u00e0 e controllo della coltura.\nRisulta quindi abbastanza evidente che i fattori di sensibilit\u00e0 associati ad \"A. donax\" (invasivit\u00e0, tendenza alla monocultura, rischio incendio) sono tutti legati a una scorretta gestione o all'assenza di gestione della coltura. Esplicativo \u00e8 il caso di Torviscosa dove per oltre un ventennio \u00e8 stata coltivata su una superficie di circa 5400 ha e non ha dato seguito n\u00e9 a problemi di invasivit\u00e0 n\u00e9 a problemi di incendi o altro.\nAl riguardo, la sterilit\u00e0 della specie \u00e8 un chiaro vantaggio, almeno se si fa riferimento a condizioni non ripariali. Come coltura agraria, infatti, il controllo risulta semplice, cos\u00ec come l'eradicazione a fine ciclo, vale a dire quando fenomeni di stanchezza naturali impongono la cessazione della coltura. La chiave del controllo \u00e8 nella devitalizzazione della massa radicale, facilmente ottenibile con glyphosate (N-phosphonomethyl glycine), un erbicida ad applicazione di post-emergenza, sistemico, a largo spettro e non residuale nel suolo. Le dosi consigliate sono in funzione del tipo di trattamento scelto, anche in rapporto all'epoca d'intervento ed oscillano tra il 2-5% v/v. I sintomi associati al trattamento sono un ingiallimento o imbrunimento delle lamine fogliari, la morte dei meristemi, una ricrescita anormale ed un ricaccio multiplo (cespitoso) con presenza di foglie bianche nei nuovi germogli. Una tecnica che ha fornito ottimi risultati presso il Santa Margherita and San Luis Watersheds weed Management Area, California, \u00e8 il \"cut and spray\", ovvero l'applicazione dell'erbicida mediante una soluzione pura, localizzata sul punto di taglio alla base dello stelo.\nPer un ottimale controllo \u00e8 poi importante fare riferimento al momento in cui ha luogo l'applicazione dell'erbicida. I migliori risultati, in genere, si ottengono a seguito di applicazioni fogliari effettuate a fine estate\u00a0\u2013 inizio autunno, quando la traslocazione alla parte epigea risulta superiore.\nSistemi di controllo biologico.\nIl controllo biologico realizzato attraverso l'impiego di insetti erbivori specialisti provenienti dall'areale di origine di \"Arundo donax\" produce risultati piuttosto limitati. Nonostante la canna domestica possieda un'ampia variet\u00e0 di sostanze chimiche nocive sia all'interno del fusto che nelle foglie, la protezione che tali sostanze forniscono \u00e8 efficace contro la maggior parte degli insetti generalisti e dei vertebrati, ma non contro insetti che si sono specializzati a nutrirsi di questa pianta e che possono arrecarle danni considerevoli. Tre di questi insetti erbivori specialisti sono stati importati dalla regione mediterranea e la loro efficacia come agenti di controllo biologico \u00e8 in fase di valutazione. Le tre specie sono l'imenottero Chalcidoidea \"Tetramesa romana\" (una vespa), il rincoto Diaspididae \"Rhizaspidiotus donacis\" e il dittero Chloropidae \"Cryptonevra\" spp (una mosca). Altri organismi che hanno effetti negativi su \"Arundo donax\" sono i funghi \"Armillaria mellea\", \"Leptostroma donacis\", \"Papularia sphaerosperma\", \"Puccinia coronata\" e \"Selenophoma donacis\".\nSistemi di controllo meccanico.\nInfestazioni di piccole dimensioni possono essere estirpate manualmente facendo bene attenzione che l'intero apparato radicale e tutti i rizomi vengano rimossi completamente. Dato che la canna domestica cresce in macchie dense e possiede grosse radici, la rimozione manuale o meccanica delle parti sotterranee di ampie monocolture clonali risulta essere un processo lento, difficile e spesso inefficace. Pezzi di rizoma seppelliti sotto 1\u20133\u00a0m di terreno possono germogliare nuovamente e il disturbo arrecato dalla rimozione meccanica al suolo e alle comunit\u00e0 biologiche in esso presenti pu\u00f2 essere forte.\nPer strappare o rimuovere le piante germogliate da poco o gli individui giovani fino a 2\u00a0m di altezza, il momento ideale \u00e8 quello subito successivo a forti acquazzoni, quando il terreno \u00e8 morbido. I fusti delle piante pi\u00f9 grandi possono essere tagliati con una sega elettrica o con il decespugliatore, mentre per togliere le radici conviene usare una vanga oppure un piccone. Quando possibile, l'uso di equipaggiamento pesante come un escavatore, \u00e8 consigliabile.\nUn altro metodo consiste nel soffocare le piante con una tela cerata. I fusti devono essere tagliati nel mese di maggio e quanto pi\u00f9 possibile vicino al suolo e i monconi rimasti vanno coperti con una tela cerata molto spessa e lasciati cos\u00ec per un'intera stagione. In questo modo la luce non pu\u00f2 raggiungere le piante che quindi vedono ridursi drasticamente la loro capacit\u00e0 di eseguire la fotosintesi. La mancanza di luce impedisce la crescita di nuovi germogli e infine costringe le piante a esaurire le loro riserve energetiche fino a provocarne la morte.\nSistemi di controllo chimico.\nPer indurre la morte dell'apparato radicale, dopo la fioritura, degli erbicidi sistemici possono essere applicati il pi\u00f9 possibile vicino al terreno sui pezzi di canna tagliati oppure sotto forma di spray foliari. Il glifosato viene usato per il trattamento dei canneti nelle zone umide. Per informazioni dettagliate sull'uso e gli effetti di questo composto chimico vedere. Quando si usano gli erbicidi, occorre seguire sempre le indicazioni di impiego in modo da non danneggiare gli altri organismi.\nSistemi di smaltimento.\nSia i fusti trattati chimicamente che quelli non trattati possono essere lasciati sul terreno a decomporsi, ma il processo naturale di scomposizione avviene molto lentamente. Il compost derivante deve essere tenuto ben lontano dall'acqua. Se i fusti non sono stati trattati chimicamente e le condizioni del luogo lo permettono, i resti possono essere bruciati. Un'altra soluzione consiste nel ridurre le canne in frammenti molto piccoli da usare come concime. Questi trucioli possono essere buttati nei contenitori per i rifiuti organici o sparsi sul terreno come agente drenante. Inoltre, una volta innaffiati con erbicidi e sparsi su terreni coperti di canne fatte a pezzi sono efficaci nell'interrompere eventuali fenomeni di ricrescita.\nRaccolta.\nLa canna viene raccolta annualmente, preferibilmente durante il periodo invernale. La biomassa prodotta pu\u00f2 essere destinata alla produzione di energia termica o alla produzione di etanolo di seconda generazione. La raccolta \u00e8 meccanizzata: in seguito a recenti prove sperimentali sono state ottenute circa 47 t/ha di prodotto cippato\n\"Arundo donax\" come specie per il Fitorimedio.\nNumerosi studi hanno recentemente messo in evidenza le capacit\u00e0 di \"A. donax\" per il risanamento o decontaminazione ambientale di siti fortemente inquinati da sostanze organiche o metalli pesanti mediante il loro assorbimento, degradazione e stabilizzazione come soluzione efficace e sostenibile da un punto di vista economico e ambientale. La canna comune presenta, inoltre, il vantaggio ecologico di non essere appetita dagli animali, e quindi evita la diffusione di sostanze tossiche e persistenti nella catena alimentare.\nIn base a fattori di traslocazione e di bioaccumulo di arsenico, \"A. donax\" si \u00e8 mostrata pianta iperaccumulatrice, capace cio\u00e8 di non mostrare sintomi di tossicit\u00e0 fino a 600\u00a0\u00b5g L\u22121 di As n\u00e9 stress ossidativi nell'apparato fogliare. La capacit\u00e0 di accumulo avviene principalmente a carico della parte aerea della pianta (steli e foglie), permettendo quindi una facile rimozione dal sito. In un precedente studio sono state valutate le capacit\u00e0 fitoestrattive potenziali di piombo, zinco e cadmio, rispettivamente pari a 0,54, 1,43 e 0,08\u00a0kg ha\u22121. Sono state riscontrate, inoltre, positive capacit\u00e0 di ridurre il carico inquinante presente nelle acque reflue di provenienza zootecnica utilizzando un sistema idroponico chiuso. Gou e Miao (2010) hanno osservato come la canna gentile possieda una forte tolleranza ai metalli pesanti, osservando una debole riduzione della biomassa secca prodotta, quando i tenori di As, Cd e Pb nel suolo sono al di sotto di, rispettivamente, a 254; 76.1 e 1\u00a0552\u00a0mg kg\u22121. In presenza di forti concentrazioni di metalli pesanti, come cadmio e nichel, non sono stati osservati effetti depressivi a carico del tasso fotosintetico e della crescita della pianta, cos\u00ec come di altri importanti parametri fisiologici, quali conduttanza stomatica, concentrazione intercellulare di CO2, resistenza stomatica, contenuto e fluorescenza della clorofilla.\nLe sopra dette caratteristiche quindi permetterebbero la messa a coltura e la messa a rendita di aree attualmente inutilizzate sia per colture food che per colture feed."}
{"id": "1814625", "revid": "767487", "url": "https://it.wikipedia.org/wiki?curid=1814625", "title": "Bobby Davison", "text": "Carriera.\nGiocatore.\nInizia la sua carriera all'Huddersfield Town, quindi passa all'Halifax Town, dove segna 29 gol in 63 partite.\nViene cos\u00ec ingaggiato dal , dove resta cinque anni, prima di essere venduto al .\nGioca poi anche nello Sheffield United F.C., Leicester City F.C., Roterham United e Hull City prima di ritirarsi.\nAllenatore.\nInizia la sua carriera di allenatore al Guiseley A.F.C. nel 2000, gi\u00e0 a ottobre. Seguono esperienze al Bradford City A.F.C. ed allo Sheffield Utd. prima dell'incarico al Ferencvaros, nella massima serie ungherese."}
{"id": "1814626", "revid": "1793900", "url": "https://it.wikipedia.org/wiki?curid=1814626", "title": "Commissariato della Dancalia", "text": "Il commissariato della Dancalia (o commissariato della Dancalia Meridionale/Danghela) era uno dei commissariati dell'Africa Orientale Italiana. Istituito nel 1904, faceva parte del Governo del governatorato dell'Eritrea. \nGeografia.\nIl commissariato era bagnato a nord e ad est dal Mar Rosso, a sud confinava con la Somalia francese, a ovest con l'Etiopia e il commissariato dell'Acchel\u00e8 Guzai. Comprendeva gran parte della Dancalia e le isole Dahlak; il territorio comprendeva una piccola piana costiera, i monti interni (Ramlu 1800 m) e alcune depressioni. \nResidenze.\nIl commissariato comprendeva le seguenti residenze:"}
{"id": "1814637", "revid": "124108605", "url": "https://it.wikipedia.org/wiki?curid=1814637", "title": "Episodi de La signora in giallo (terza stagione)", "text": "La terza stagione della serie televisiva La signora in giallo \u00e8 stata trasmessa in anteprima negli Stati Uniti d'America dalla CBS tra il 28 settembre 1986 e il 10 maggio 1987.\nLo gnomo d'argento (prima parte).\nTrama.\nJessica \u00e8 in visita dalla nipote Carol, in procinto di sposarsi. Tra i doni di nozze ricevuti dalla ragazza viene ritrovato un piccolo gnomo d'argento, che Carol accoglie come un segnale: si convince infatti che lo gnomo sia un regalo del nonno Neil, dato per morto dieci anni prima, cos\u00ec chiede alla zia di far luce sulla vicenda. Le ricerche portano la signora Fletcher in un circo, dove un uomo di nome Carl somiglia molto al defunto cognato. Ma quando un inserviente viene ucciso, l'uomo finisce per essere il principale sospettato.\nLo gnomo d'argento (seconda parte).\nOltre a cercare di scagionare Carl (alias il cognato Neil) Jessica dovr\u00e0 anche scoprire chi \u00e8 il sabotatore che causa diversi incidenti all'interno del circo. Un altro omicidio sembra complicare le cose, ma la scrittrice riuscir\u00e0 a venire a capo della vicenda.\nUn conto da saldare.\nTrama.\nNonostante sia in pensione, il tenente Kale \u00e8 assolutamente determinato a scoprire la verit\u00e0 riguardo a un vecchio caso in cui un collega perse la vita e per questa ragione convoca i sospettati nella vecchia locanda dove avvenne il delitto. Quando il dottor Hazlitt, coinvolto nella vicenda, scompare, Jessica si precipita alla locanda giusto in tempo per indagare sulla morte di un giovane cliente della struttura.\nUna rosa bianca per il morto.\nTrama.\nJessica viene invitata al concerto di due fratelli musicisti originari della Germania dell'Est, Greta e Franz Mueller. Scoprir\u00e0 presto che i due artisti hanno intenzione di chiedere asilo politico, e che sono sotto la protezione di una sua vecchia conoscenza, l'agente dei servizi segreti britannici Michael Hagarty.\nTocco da maestro.\nTrama.\nDa qualche tempo Victoria Griffin lavora per l'agenzia pubblicitaria di Larry Kinkaid. L'attivit\u00e0 per\u00f2 sta attraversando un momento delicato e Kinkaid \u00e8 disposto a tutto pur di non perdere un importante cliente, tanto da chiedere a Victoria di sedurlo. La ragazza si oppone sdegnata e litiga col principale, che l'indomani viene ritrovato morto, rendendola la principale sospettata. Victoria tuttavia pu\u00f2 contare sull'aiuto di sua zia Jessica Fletcher.\nIl tesoro di Cabot Cove.\nTrama.\nA Cabot Cove arriva David Everett, vecchio amico di Jessica e cercatore di tesori. L'uomo sostiene che al largo delle coste della cittadina vi sia il relitto di un'antica nave carica d'oro e per recuperarlo si \u00e8 portato dietro una squadra di giovani sommozzatori. In realt\u00e0 David si \u00e8 indebitato con dei personaggi poco raccomandabili, e quando una dei suoi soci viene assassinata la situazione sembra precipitare.\nDelitto in prima pagina.\nTrama.\nHaskell Drake, amico di Jessica, lavora da anni come reporter per un giornale di Boston; il nuovo direttore Lamar Bennett, con cui Drake ha avuto degli attriti, lo ha licenziato in tronco e cos\u00ec Jessica tenta di perorare la causa dell'amico chiedendo al direttore di riassumerlo. Bennett, colpito da Jessica, la invita a una festa ma durante la serata muore, apparentemente vittima di un'emorragia cerebrale: non \u00e8 difficile per la signora Fletcher convincersi che in realt\u00e0 si tratta di un omicidio...\nRealt\u00e0 e fantasia - Parte 2.\nTrama.\nJessica \u00e8 stata chiamata nelle Hawaii per aiutare una sua amica, Pamela Bates, sfuggita a un tentativo di omicidio. Nel corso delle indagini la donna si trova ad avere a che fare con il detective Magnum, che non approva l'intromissione di una dilettante. Tuttavia, quando proprio Magnum viene accusato di aver sparato all'attentatore di Pamela, la signora Fletcher si offre di aiutarlo.\nNecrologio per un vivo.\nTrama.\nA Cabot Cove giunge una troupe televisiva incaricata di intervistare Jessica Fletcher e confezionare un servizio su di lei, tuttavia l'incarico di intervistatore viene dato allo spietato Kevin Keats anzich\u00e9 alla misurata Paula Roman. Durante l'intervista, lo sceriffo Tupper comunica che c'\u00e8 un sospetto che si aggira nei dintorni di Cabot Cove e Keats sostiene che questi sia un killer assoldato per ucciderlo. Quando Keats sale a bordo della barca che lo dovr\u00e0 portare lontano dal Maine, il mezzo esplode sotto gli occhi dei presenti...\nIl delitto \u00e8 di scena.\nTrama.\nMaggie Tarrow e Julian Lord, una coppia di attori molto famosi, invitano la loro vecchia amica Jessica Fletcher alla prima di uno spettacolo teatrale. Tuttavia, poco prima di entrare in scena, Maggie ha un mancamento dovuto a una lettera ricevuta e pertanto \u00e8 impossibilitata a prendere parte allo spettacolo; la sua sostituta Barbara Bennington coglie l'occasione e porta a termine lo spettacolo con grande successo, per poi morire avvelenata subito dopo la prima. Le cose si mostrano molto pi\u00f9 complesse quando viene fuori che una trentina d'anni prima Maggie ha partorito di nascosto e che probabilmente suo figlio \u00e8 il giornalista T.J. Holt, perdipi\u00f9 Julian sventa un secondo avvelenamento, proprio ai danni di Maggie. Jessica \u00e8 intenzionata a venire a capo della vicenda e collabora con il poliziotto Merton Drock, anch'egli attore nello spettacolo col ruolo del maggiordomo.\nIl cavaliere senza testa.\nTrama.\nDorian Beecher \u00e8 un giovanissimo aspirante scrittore che lavora come insegnante in un'accademia privata del Vermont: essendo innamorato di Sarah, la figlia del ricco proprietario della scuola, Dorian ha cercato di nobilitare la propria immagine raccontando a tutti di essere il figlio di Jessica Fletcher, in realt\u00e0 sua mentore. Quando Dorian invita Jessica spiegandole la situazione, la donna decide di reggergli il gioco divertita. La scuola sembra subito un luogo abbastanza ostile al povero Dorian, che viene vessato dall'istruttore di equitazione Nate Findley: i due ragazzi litigano in un pub alla presenza di molti avventori e, uscito dal locale, Dorian vede cavalcare nelle campagne un uomo senza testa. L'indomani Nate viene ritrovato decapitato e le cose si complicano per il giovane scrittore.\nIl cadavere viaggia in prima classe.\nTrama.\nJessica deve recarsi a Londra per motivi di lavoro e per questo si imbarca su un volo di prima classe, a bordo del quale viaggia anche la famosa attrice Sonny Greer accompagnata dal suo bodyguard Leon Bigard. Nel bel mezzo della tratta per\u00f2 Leon viene avvelenato e la preziosissima collana di diamanti di Sonny sparisce, costringendo la signora Fletcher a collaborare con un altro passeggero, un ispettore di Scotland Yard intenzionato a risolvere il caso prima di giungere a destinazione.\nUna telefonata misteriosa.\nTrama.\nJessica \u00e8 bloccata a letto col mal di schiena e viene assistita dal nipote Grady e dagli amici Seth Hazlitt e Amos Tupper, che cercano in ogni modo di tenerla buona anche perch\u00e9 su Cabot Cove sta per abbattersi un uragano. Mentre \u00e8 al telefono con una sua amica, Jessica viene accidentalmente messa in contatto con un'altra conversazione, nella quale due uomini ordiscono un omicidio. Cos\u00ec, quando l'anziano Jedediah Rogers, proprietario della segheria, viene trovato ucciso, la signora Fletcher cerca di smontare la convinzione di Amos che si tratti di una semplice rapina finita male.\nOmicidio in chiave minore.\nTrama.\nJessica rilegge la stesura del suo ultimo romanzo e i personaggi prendono vita davanti allo spettatore: la storia narra del giovane musicista Mike Prentiss, che scopre che il suo insegnante, il professor Stoneham, ha venduto un suo compito facendolo passare per una propria composizione. Introdottosi nell'ufficio di Stoneham per riprendersi gli spartiti, Mike scopre il cadavere del docente e viene fermato da una guardia: per tirarsi fuori dall'impiccio, Mike chiede aiuto a un suo amico avvocato, Chad Singer.\nL'ora della verit\u00e0.\nTrama.\nJessica \u00e8 a Denver per presenziare a una trasmissione televisiva; il programma pi\u00f9 popolare dell'emittente \u00e8 \"L'ora della verit\u00e0\", uno show di denuncia condotto dall'arrogante Kenneth Chambers e prodotto da Steve Honig, marito di Jayne, un'amica della signora Fletcher. I rapporti tra Chambers e i suoi colleghi non sono facili e cos\u00ec, quando l'uomo viene ucciso, Jessica cerca di andare a fondo per trovare il responsabile...\nLa morte accetta scommesse.\nTrama.\nHarry McGraw ha deciso di entrare nel giro della boxe come manager e sta seguendo il pugile Blaster Boyle: per farlo partecipare ad un incontro necessita di 5000 dollari, ma non disponendo di tale somma, Harry la chiede in prestito all'amica Jessica Fletcher. Dopo essersi fatto prestare il denaro, Harry contatta l'organizzatore dell'evento Wade Talmadge, che si mostra disposto a far partecipare Boyle all'incontro solo se andr\u00e0 al tappeto. McGraw si rifiuta di cedere alla proposta e quando il giorno successivo Talmadge viene trovato morto, Harry \u00e8 costretto nuovamente a chiedere una mano a Jessica.\nIl ritratto che uccide.\nTrama.\nIrene Rutledge \u00e8 una mamma single di Cabot Cove che versa in cattive condizioni economiche e non pu\u00f2 permettersi l'acquisto di una bicicletta nuova per il figlio Tommy; Jessica quindi decide di offrire a Tommy la bici del suo defunto marito Frank come compenso per i suoi lavori di giardinaggio. Intanto il pittore Simon Thane, durante una cena tra amici a cui \u00e8 presente anche Jessica, annuncia che lui e sua moglie Eleanor partiranno per una seconda luna di miele ma la mattina seguente viene trovato ucciso nel suo studio. Dell'omicidio viene accusata proprio Irene Rutledge ma Jessica non crede alla colpevolezza della donna e cerca di capire come mai dallo studio di Simon manchi la tela a cui stava lavorando.\nC'\u00e8 poco da ridere.\nTrama.\nUn tempo Mack e Murray erano una coppia comica molto popolare, ma poi per via di alcuni dissapori il duo si sciolse e loro presero strade differenti. Ora per\u00f2 i loro rispettivi figli si sono innamorati e stanno organizzando le loro nozze, motivo per cui i due padri devono ristabilire un rapporto civile. Durante la cena di fidanzamento dei due giovani, a cui \u00e8 presente anche la signora Fletcher, Mack e Murray non riescono a fare a meno di battibeccare e subito dopo Murray viene accoltellato alla schiena senza riuscire a vedere il volto del suo aggressore. Per giunta, subito dopo il loro ex agente Phil Rinker viene ritrovato morto, apparentemente suicida. Jessica vuole vederci chiaro e per questo motivo collabora con il giovane e impacciato Wylie Ledbetter, che sostituisce il commissario di polizia ammalato.\nL'amico fantasma.\nTrama.\nGrady ha trovato lavoro come commercialista presso una societ\u00e0 di investimenti di New York e sua zia Jessica si \u00e8 recata a fargli visita. A Grady piace molto il suo impiego e anche i suoi datori di lavoro sono convinti di aver fatto bene ad assumerlo, ma nello studio c'\u00e8 un'atmosfera poco chiara: da qualche tempo infatti gira voce che un fantasma si aggiri per gli uffici e inoltre la societ\u00e0 \u00e8 sotto osservazione da parte di un ispettore dell'agenzia delle entrate. Quando Ralph Whitman, uno dei datori di lavoro di Grady, viene ritrovato ucciso alla sua scrivania, Jessica offre la sua collaborazione all'incaricato delle indagini, il tenente Timothy Hanratty.\nAmbizione mortale.\nTrama.\nJim Stevens, sindaco di una cittadina dell'Idaho, muore in un incidente stradale. La vedova di Jim, Linda, crede alla versione dell'incidente mentre suo suocero Harry sostiene che il figlio sia stato ucciso. Quando Jessica si reca in visita dalla sua amica Linda per sostenerla nel suo lutto, comincia a credere alle parole di Harry ma nota che lo sceriffo Yates cerca in ogni modo di ostacolare le indagini dell'uomo, anche perch\u00e9 \u00e8 candidato per succedere a Jim nella carica di sindaco. Il principale avversario di Yates \u00e8 Wayne Beeler, vicesceriffo e vecchio amico di Jim ma Harry continua a denunciare la loro corruzione, anche perch\u00e9 hanno permesso a Kate Gunnerson di aprire un casin\u00f2 illegale in paese. Poco dopo il vecchio Harry viene ucciso e abbandonato al bordo di una strada, cos\u00ec Jessica decide di vederci chiaro.\nDimenticare il passato.\nTrama.\nOspite di un hotel di Los Angeles, la signora Fletcher viene avvicinata da un'anziana signora, Georgia Wilson, che le chiede aiuto per risolvere un vecchio caso: il marito di Georgia, Sam, ha trascorso gli ultimi trent'anni in prigione con l'accusa di aver assassinato il suo datore di lavoro Richard Jarvis; in realt\u00e0 Jarvis aveva offerto del denaro a Sam se avesse fatto sembrare il suo suicidio un omicidio, in modo che la sua vedova Edna incassasse i soldi dell'assicurazione, ma Sam aveva rifiutato. Incuriosita dalla vicenda, Jessica decide di aiutare i Wilson e cerca di abbattere la diffidenza del figlio di Jarvis, ora divenuto poliziotto. L'episodio include numerosi filmati tratti dalla pellicola cinematografica in bianco e nero \"Strange Bargain\" del 1949 con protagonisti Martha Scott, Jeffrey Lynn e Harry Morgan. Nell'episodio i tre attori compaiono interpretando gli stessi personaggi del film a quasi quarant'anni di distanza. L'attrice Katherine Emery, interprete nel film della parte di Edna Jarvis \u00e8 morta nel 1980, \u00e8 sostituita da Gloria Stuart.\nOmicidio al buio.\nTrama.\nJessica si trova in uno studio di registrazione per incidere su audiocassette un suo libro, al fine di poterlo distribuire anche ai ciechi. Durante una delle registrazioni improvvisamente va via la luce e, quando viene ripristinata, il direttore dello studio Randy Withworth viene ritrovato accoltellato. Il tenente incaricato delle indagini si convince che il colpevole pu\u00f2 essere Greg Dalton, un dipendente che pu\u00f2 muoversi con disinvoltura nel buio, avendo perso la vista in un incidente qualche tempo prima, ma Jessica non crede nella sua colpevolezza."}
{"id": "1814639", "revid": "120575143", "url": "https://it.wikipedia.org/wiki?curid=1814639", "title": "Davide Pulici", "text": "Biografia.\nAppassionato di cinema e cultore del cinema di genere, fonda nel 1994, insieme a Manlio Gomarasca, \"Nocturno cinema\", rivista (della quale \u00e8 vice-caporedattore) nata con l'intento di trattare il cinema di genere italiano con lo stesso rigore con il quale viene trattato il cinema d'autore.\nFestival cinematografici.\nNel 1999 \u00e8 tra gli organizzatori della prima edizione del \"Nocturno Film Festival\", al quale intervengono Valerio Evangelisti, Umberto Lenzi e Zora Kerowa.\nHa collaborato come organizzatore, come membro della giuria o come relatore ad altri festival e rassegne cinematografiche quali il \"Police Film Festival\" di Bologna, il \"Gente di Rispetto Film Festival\" di Gradara, il \"Festival internazionale del cinema d'arte\" di Bergamo, il \"PesarHorrorFest\" di Pesaro, il \"Science Plus Fiction\" di Trieste, il \"Joe D'Amato Horror Festival\" di Livorno, il \"F.I.C.A.\" di Collebeato Brescia, il \"Ravenna Nightmare Film Fest\" di Ravenna. Del 2008 \u00e8 l'organizzazione della rassegna \"Controcorrente: Lo sguardo crudele di Alberto Cavallone\", curata insieme a Manlio Gomarasca e alla Cineteca Nazionale.\nLibri.\nHa pubblicato numerosi saggi e monografie, generalmente editi come supplemento alla rivista, con Gomarasca e altri collaboratori di Nocturno; ha fornito il suo contributo a opere di altri autori sul cinema (\"I giganti buoni\" e \"La commedia erotica italiana\" di Michele Giordano) e su argomenti diversi (\"Nostradamus\" di Carlo Patrian).\nDocumentari.\n\u00c8 stato coautore, con Manlio Gomarasca, dei documentari \"Joe D'Amato totally uncut\" e \"Joe D'Amato the horror experience\", entrambi diretti da Roger A. Fratter, e del documentario \"Fernando di Leo: La morale del genere\", girato dallo stesso Manlio Gomarasca."}
{"id": "1814641", "revid": "400694", "url": "https://it.wikipedia.org/wiki?curid=1814641", "title": "Djurgarden", "text": ""}
{"id": "1814643", "revid": "287204", "url": "https://it.wikipedia.org/wiki?curid=1814643", "title": "Panama Viejo", "text": ""}
{"id": "1814645", "revid": "107642400", "url": "https://it.wikipedia.org/wiki?curid=1814645", "title": "Luigi Emanuele Corvetto", "text": "Biografia.\nNacque poco distante da quella che si ritiene sia stata la casa di Cristoforo Colombo a Genova (nell'attuale piazza Dante) e si laure\u00f2 in legge. Di origine borghese, la sua famiglia era di formazione filo-francese e giacobina: \u00e8 stato una figura controversa della storia italiana pre-unitaria, unitamente a quella francese pre e post-rivoluzionaria.\nAl tempo della Repubblica di Genova era tra i componenti del Venerandum Collegium Dominorum Jurisperitorum et Judicum civitatis Januae e, oltre alla attivit\u00e0 di avvocato (era conosciuto con l'appellativo di \"avvocato dei poveri\"), diresse come Magistrato il Banco di San Giorgio. \u00c8 da questa carica, insieme al suo operato in occasione dell'annessione della Repubblica di Genova alla Francia, che sono giunte le maggiori controversie riguardo alla sua figura di giurista e politico.\nNel 1797 entr\u00f2 a far parte del Governo Provvisorio della Repubblica Democratica Ligure mentre l'anno seguente fu nominato Presidente del Direttorio e poi membro del Supremo Tribunale della Repubblica. Ricopriva tale carica quando, durante l'assedio di Genova dell'anno 1800, medi\u00f2 la posizione della Repubblica stretta fra l'esercito del generale Andrea Massena e gli assedianti inglesi e austriaci.\nDopo l'annessione della Repubblica Ligure all'Impero francese, si trasfer\u00ec in Francia ponendosi al servizio di Napoleone Bonaparte. Divenuto consigliere di Stato, partecip\u00f2 nel 1807, alla redazione del \"Code de Commerce\".\nAlla caduta di Napoleone, che lo aveva insignito del titolo di conte, e con l'avvento della Restaurazione, divenne nel 1815 ministro delle Finanze nel governo Richelieu I. In tale carica, che ricopr\u00ec per un biennio, contribu\u00ec alla ricostruzione delle disastrate finanze sotto il regno di Luigi XVIII di Francia. In questo ruolo fond\u00f2 la \"Caisse des d\u00e9p\u00f4ts et consignations\". La medesima carica, offertagli dal Regno di Sardegna dopo l'annessione dell'antica repubblica marinara, venne da lui rifiutata.\nRifiutato il titolo di Pari di Francia offertogli da Luigi XVIII, fece ritorno a Nervi, localit\u00e0 di cui era originaria la sua famiglia, per un periodo di cure: vi mor\u00ec il 23 maggio 1821. \u00c8 sepolto nella chiesa di San Siro di Nervi.\nA Genova la piazza che porta il suo nome - piazza Corvetto - presenta al centro la grande statua equestre del sovrano Vittorio Emanuele II, appartenente a quella Casa Savoia cui il giurista non volle mai assoggettarsi. Ugualmente \u00e8 intitolata a Corvetto una piazza di Milano.\nFu nonno di Nina Giustiniani."}
{"id": "1814648", "revid": "124387788", "url": "https://it.wikipedia.org/wiki?curid=1814648", "title": "Anno mondiale del jamboree", "text": "Anno mondiale del jamboree (\"World Scout Jamboree Year\"/\"Ann\u00e9e mondiale des jamborees\") \u00e8 il nome assunto dal jamboree mondiale dello scautismo che si sarebbe dovuto svolgere nel luglio del 1979 in Iran a Nishapur e che fu annullato a causa dell'instabilit\u00e0 politica del paese ospitante.\nOrganizzazione.\nIl luogo dell'evento fu deciso alla 24\u00aa Conferenza mondiale dello scautismo, svoltasi a Nairobi nel 1973. Venne soprannominato da subito \"O.K. Camp\", dalle iniziali del nome del parco pubblico designato, dedicato allo scienziato persiano Omar Khayyam. Si tratta di un'area di 10\u00a0km\u00b2 a circa 7\u00a0km dal centro abitato e vicina al confine con l'Afghanistan ed il Turkmenistan, all'interno del quale si trova anche un mausoleo.\nNegli anni precedenti l'evento vennero costruite 5 dighe per garantire l'approvvigionamento di acqua potabile al campo e per poter riempire una piscina per le attivit\u00e0 acquatiche; furono inoltre piantati migliaia di alberi. Nel 1977 erano gi\u00e0 pronti due dei quattro sottocampi definitivi e proprio in quei luoghi venne tenuto il secondo jamboree della regione WOSM Asia-Pacifico, per testare la logistica in preparazione dell'evento mondiale.\nL'emblema proposto mostrava due cipressi stilizzati (uno dei simboli dell'Iran) piegati dal vento, uno bianco sullo sfondo ed uno rosso in primo piano, che a sua volta conteneva il logo dell'Organizzazione mondiale del movimento scout.\nAnnullamento ed eventi sostitutivi.\nA causa degli eventi destabilizzanti della rivoluzione iraniana il jamboree fu annullato nel dicembre 1978. Al suo posto il WOSM indisse l'Anno mondiale del jamboree e organizz\u00f2 diversi campi internazionali sostitutivi, tra cui i tre pi\u00f9 importanti furono:\nFurono inoltre realizzati parecchi oggetti commemorativi e, vista la successiva cancellazione dell'evento, la loro richiesta, e conseguentemente il valore collezionistico, crebbe di molto.\nCome da tradizione consolidata, nello stesso periodo e nello stesso luogo avrebbe anche dovuto tenersi la 27\u00aa Conferenza mondiale dello scautismo, la quale fu quindi spostata a Birmingham, nel Regno Unito.\nIl jamboree successivo (al quale venne dato il numero 15), ospitato dal Canada nel 1983, ebbe come motto \"Lo spirito vivr\u00e0\" per mostrare come lo spirito scout della fratellanza internazionale potesse superare la cancellazione dell'evento del 1979."}
{"id": "1814649", "revid": "275371", "url": "https://it.wikipedia.org/wiki?curid=1814649", "title": "AS Cittadella", "text": ""}
{"id": "1814653", "revid": "22475", "url": "https://it.wikipedia.org/wiki?curid=1814653", "title": "Cappella di Maria Immacolata", "text": "La Cappella di Maria Immacolata \u00e8 situata a Livorno, alle spalle della chiesa del Soccorso, in via Serafino de Tivoli.\n\u00c8 annessa all'istituto \"Immacolata\", tenuto dalle suore Mantellate Serve di Maria.\nStoria e descrizione.\nLa cappella fu inaugurata nel 1912 grazie all'interessamento di suor Luisa Martelli, appartenente ad un'importante famiglia fiorentina.\nIl progetto, che ebbe le lodi dello storico Pietro Vigo , fu redatto da Luigi Zumkeller.\nIn stile neoromanico, presenta una facciata a salienti con una trifora posta in asse col portale d'accesso, il quale \u00e8 munito di una sorta di protiro.\nAlla sommit\u00e0, sotto gli archetti pensili, sono raffigurati alcuni stemmi comunali, affiancati da due doccioni a forma di gargolla.\nIl vasto spazio interno \u00e8 suddiviso in una sola navata, con dei matronei, aperti da tre arcate per ciascuna campata, che corrono lateralmente, fino all'abside semicircolare.\nAdiacente alla cappella, ed inglobata nell'istituto scolastico, si trova l'antica Villa Tommasi, che negli anni ha subito notevoli rimaneggiamenti che ne hanno alterato la configurazione originaria."}
{"id": "1814654", "revid": "640277", "url": "https://it.wikipedia.org/wiki?curid=1814654", "title": "Pioneer 1", "text": "La Pioneer 1 fu la prima sonda spaziale ad essere lanciata con successo dalla appena formata NASA.\nLa sonda.\nEra formata da una sezione centrale di forma cilindrica con due strutture a forma di tronco di cono che partivano dalle estremit\u00e0. Il cilindro aveva un diametro di 74 centimetri e la distanza tra le estremit\u00e0 dei due coni era di 76 centimetri.\nLungo l'asse della sonda e sporgente dalla fine del cono inferiore c'era un razzo ad iniezione di propellente solido con il suo supporto, che costituivano la struttura principale della sonda. Otto piccoli razzi a propellente solido a bassa spinta che servivano per le regolazioni della velocit\u00e0 erano montati sull'estremit\u00e0 del cono superiore in una struttura ad anello che poteva essere espulsa dopo l'uso. La copertura era formata da plastica laminata.\nGli strumenti scientifici presenti a bordo avevano una massa complessiva di 17,8\u00a0kg e comprendevano un sistema televisivo di scansione infrarossa dell'immagine per studiare la superficie della Luna con una risoluzione di un millesimo di radiante, una camera di ionizzazione per misurare la radiazione presente nello spazio, un diaframma/microfono costruito per rilevare micrometeoriti, un magnetometro per misurare campi magnetici fino a 5 microgauss e una resistenza in grado di variare con la temperatura utilizzata per misurare le condizioni interne alla sonda.\nLa sonda era alimentata da batterie nichel-cadmio per l'accensione dei razzi, batterie a celle d'argento per il sistema televisivo e batterie al mercurio per i circuiti rimanenti. La trasmissione radio della telemetria avveniva a 108,06\u00a0MHz attraverso un'antenna a dipolo elettrico; per il sistema televisivo c'era un'antenna a dipolo magnetico. I comandi da terra venivano ricevuti attraverso un'antenna a dipolo elettrico a 115\u00a0MHz.\nLa missione.\nLa sonda venne lanciata l'11 ottobre 1958.\nIl piano della missione prevedeva di studiare la radiazione ionizzante, i raggi cosmici, i campi magnetici e le micrometeoriti sia in prossimit\u00e0 della Terra sia dell'orbita lunare. Tuttavia, a causa di un malfunzionamento del veicolo di lancio, la sonda percorse solo una traiettoria balistica arrivando ad un'altezza massima di 113.800\u00a0km e non raggiunse mai la Luna. Il satellite invi\u00f2 comunque dati riguardanti le condizioni ambientali dello spazio nelle vicinanze della Terra. La trasmissione in tempo reale venne ricevuta per circa il 75% del volo, ma la percentuale di dati registrati per ciascun esperimento era variabile.\nFatta eccezione per la prima ora di volo, il rapporto segnale rumore era buono. La sonda smise di trasmettere il 13 ottobre 1958 alle ore 03:46 UT - al rientro nell'atmosfera della Terra sopra il sud dell'Oceano Pacifico - dopo aver volato per 43 ore. Venne ricavata una piccola quantit\u00e0 di utili informazioni scientifiche, tra cui il fatto che la radiazione che circonda la Terra \u00e8 presente sotto forma di bande, la misura dell'estensione di queste ultime, la mappatura del flusso ionizzante totale, la prima osservazione delle oscillazioni idromagnetiche del campo magnetico e la prima misurazione della densit\u00e0 delle micrometeoriti e del campo magnetico interplanetario."}
{"id": "1814662", "revid": "1793900", "url": "https://it.wikipedia.org/wiki?curid=1814662", "title": "Commissariato dell'Hamasien", "text": "Il commissariato dell'Hamasien era uno dei commissariati dell'Africa Orientale Italiana. Istituito nel 1904, faceva parte del governatorato dell'Eritrea. \nGeografia.\nConfinava a nord con il commissariato di Cheren, a sud con il commissariato del Sera\u00e8 e il commissariato dell'Acchel\u00e8 Guzai, a ovest con il commissariato del Bassopiano Occidentale e il commissariato del Sera\u00e8, a ovest con il commissariato del Bassopiano Orientale. Comprendeva la zona montuosa intorno al capoluogo dell'Eritrea, Asmara, che raggiunge i 2347 m.\nResidenze.\nIl territorio comprendeva la sola residenza di Asmara."}
{"id": "1814663", "revid": "78273", "url": "https://it.wikipedia.org/wiki?curid=1814663", "title": "Sanscrita", "text": ""}
{"id": "1814664", "revid": "7", "url": "https://it.wikipedia.org/wiki?curid=1814664", "title": "Luigi Corvetto", "text": ""}
{"id": "1814666", "revid": "7", "url": "https://it.wikipedia.org/wiki?curid=1814666", "title": "Louis-Emmanuel Corvetto", "text": ""}
{"id": "1814668", "revid": "262457", "url": "https://it.wikipedia.org/wiki?curid=1814668", "title": "Sogdiani", "text": ""}
{"id": "1814671", "revid": "599013", "url": "https://it.wikipedia.org/wiki?curid=1814671", "title": "Aleksandr Anjukov", "text": "Caratteristiche tecniche.\nGiocava come terzino destro.\nCarriera.\nClub.\nAnjukov frequentava la scuola di calcio in Samara dall'et\u00e0 di sei anni. Nel 2000 incominci\u00f2 a giocare per le riserve del nella Pervenstvo Professional'noj Futbol'noj Ligi. Fu cos\u00ec notato da Aleksandr Tarkhanov e promosso in prima squadra.\nAnjukov debutt\u00f2 nella Prem'er-Liga il 14 ottobre 2000 in una partita contro lo , e gioc\u00f2 per il Kryl'ja Sovetov fino a met\u00e0 del 2005. In questi anni divenne un calciatore internazionale partecipando anche al campionato europeo di calcio 2004.\nNel luglio 2005 si trasfer\u00ec allo Zenit San Pietroburgo. Con questa squadra raggiunse i quarti di finale della Coppa UEFA 2005-2006 e la finale della Coppa UEFA 2007-2008 vincendola. Si \u00e8 guadagnato cos\u00ec un posto per il campionato europeo di calcio 2008.\nIl 14 novembre 2010 vince il secondo campionato con la squadra di San Pietroburgo.\nNazionale.\nL'8 giugno 2012 esordisce da titolare agli Europei nella partita contro la Repubblica Ceca (4-1)."}
{"id": "1814674", "revid": "1784938", "url": "https://it.wikipedia.org/wiki?curid=1814674", "title": "Restaurazione francese", "text": "La Restaurazione francese ebbe inizio quando gli alleati, dopo aver estromesso Napoleone Bonaparte dalla Francia, riportarono al trono la dinastia borbonica. Questo periodo, fino alla Monarchia di Luglio, viene anche chiamato \u2013 nella storia della Francia \u2013 Restaurazione borbonica e fu caratterizzato da un brusco conservatorismo e dal ripristino dei poteri politici della Chiesa cattolica. \nLa \"Restaurazione francese\" \u00e8 divisa in due periodi, la prima restaurazione tra la prima abdicazione di Napoleone e i Cento giorni (1814-1815) e la seconda restaurazione tra la seconda abdicazione di Napoleone e la Rivoluzione di luglio (1815-1830). Come bandiera venne adottato un drappo bianco, simbolo borbonico della citt\u00e0 di Parigi, talvolta con lo stemma dei Borbone-Francia, in luogo della bandiera con i gigli reali in uso nel vecchio Regno di Francia e Navarra, che fu usata come stendardo reale.\nLuigi XVIII (1814-1824).\nIl ritorno al trono di Luigi XVIII nel 1814 venne realizzato grazie all'aiuto di Talleyrand, ex ministro degli esteri di Napoleone Bonaparte, il quale convinse gli alleati a restaurare la monarchia borbonica. Luigi, tuttavia, fu obbligato a concedere una costituzione scritta, la Carta del 1814, nella quale veniva garantito un sistema legislativo bicamerale, costituito da una camera dei Pari ereditaria ed una camera dei deputati elettiva. Il suffragio veniva limitato agli uomini con considerevoli propriet\u00e0. Ciononostante, la maggior parte delle riforme amministrative, economiche e legali del periodo rivoluzionario, tra cui il codice napoleonico e la suddivisione amministrativa periferica, rimasero intatte. Le relazioni tra la Chiesa e lo Stato rimasero quelle regolate dal concordato del 1801.\nDopo un primo rigoglio di popolarit\u00e0, le intenzioni di Luigi di rovesciare le conseguenze della Rivoluzione gli fecero perdere velocemente il pubblico consenso della maggioranza della popolazione. Dopo un anno di regno fugg\u00ec verso Gand, alla notizia del ritorno trionfante di Napoleone, ma ritorn\u00f2 subito dopo la battaglia di Waterloo, che mise fine ai Cento giorni di regno napoleonico. Questa seconda restaurazione vide le atrocit\u00e0 del Terrore bianco, soprattutto nel sud, dove molti simpatizzanti monarchici uccisero chi aveva facilitato il ritorno di Napoleone. Sebbene il re e i suoi ministri fossero contrari a queste violenze, furono poco attivi per fermarle.\nI primi ministri di Luigi furono inizialmente dei moderati, tra cui Talleyrand, il Duca di Richelieu e \u00c9lie Decazes. La \"Chambre introuvable\" eletta nel 1815, che era dominata dai monarchici, venne sciolta da Richelieu. Le elezioni del 1816 portarono ad una maggioranza pi\u00f9 liberale. Nello stesso anno venne riproposto il divieto di divorzio. Intanto, anche i liberali stavano diventando meno malleabili, cosicch\u00e9, nel 1820, avvenne la caduta di Decazes ed il trionfo dei monarchici reazionari. Dopo un intervallo in cui Richelieu torn\u00f2 al potere tra il 1820 e il 1821, venne formato un nuovo ministero di soli reazionari, con a capo il Conte de Vill\u00e8le. Tuttavia, anche Vill\u00e8le incontr\u00f2 grandi difficolt\u00e0 e, fino a quando Luigi XVIII rest\u00f2 in vita, le politiche di stampo reazionario vennero ridotte al minimo.\nLuigi XVIII mor\u00ec il 16 settembre 1824; suo successore al trono fu il fratello Carlo, conte di Artois, il quale prese il nome di re Carlo X.\nCarlo X (1824-1830).\nDurante il regno del fratello, il conte di Artois capeggi\u00f2 l'opposizione reazionaria, che arriv\u00f2 al potere dopo il drammatico assassinio del duca di Berry con il ministro Vill\u00e8le, il quale rest\u00f2 in carica anche dopo l'ascesa al trono di Carlo X. Il nuovo re non si riprese mai dalla perdita del figlio. Nel febbraio del 1825 il governo di Vill\u00e8le vot\u00f2 una legge antisacrilega, con la quale veniva punito con la morte chiunque rubasse le ostie consacrate. La legge sul sacrilegio non fu comunque mai applicata.\nIl governo Vill\u00e8le si dimise nel 1827 sotto la pressione della stampa liberale, tra cui il \"Journal des d\u00e9bats\", che ospitava gli articoli di Chateaubriand. Il successore di Vill\u00e8le, il visconte di Martignac, tent\u00f2 di percorrere una via pi\u00f9 moderata, ma nel 1829 Carlo incaric\u00f2 Jules de Polignac, nipote di Louise de Polastron, un ultra-reazionario, come capo del governo. Polignac diede l'impulso alla colonizzazione francese in Algeria. La dissoluzione della camera dei deputati, con le sue ordinanze di luglio, per mezzo delle quali veniva instaurato un rigido controllo sulla stampa e la restrizione del suffragio, portarono alla cosiddetta \"Rivoluzione di Luglio\" del 1830. Polignac cerc\u00f2 fortemente l'appoggio dell'aristocrazia, della Chiesa cattolica e dei contadini, ma fu molto impopolare presso le classi operaie delle nascenti industrie e della borghesia liberale.\nCarlo abdic\u00f2 in favore di suo nipote, il conte di Chambord ed emigr\u00f2 nel Regno Unito. Tuttavia, la camera dei deputati, in maggioranza formata da borghesi liberali, rifiut\u00f2 di confermare re, con il nome di Enrico V, il conte di Chambord. In un voto, largamente boicottato dai conservatori, dichiarava il trono francese vacante, portando cos\u00ec al potere Luigi Filippo d'Orl\u00e8ans.\nLa fine della Restaurazione (1827\u20131830).\nC'\u00e8 ancora un considerevole dibattito tra gli storici sulla causa della caduta di Carlo X. Ci\u00f2 che generalmente viene accettato \u00e8 che tra il 1820 e il 1830 la recessione economica e la crescita dell'opposizione liberale fecero in modo di abbattere il regime conservatore dei Borbone.\nTra il 1827 e il 1830, la Francia dovette far fronte a una crisi economica, forse anche peggiore di quella che caus\u00f2 la Rivoluzione qualche decennio prima. Una serie di cattivi raccolti fecero salire il prezzo del grano; per rispondere alla crisi, i contadini francesi chiedevano l'abbassamento delle tariffe sul grano, in modo da migliorare la loro situazione economica. Tuttavia, Carlo X, sottomettendosi alle pressioni dei ricchi proprietari terrieri, lasci\u00f2 le tariffe invariate. Gi\u00e0 in precedenza, Luigi XVIII, dopo il famoso anno senza estate (1816) e la conseguente carestia, aveva diminuito le tariffe, ma ci\u00f2, per contro, gli aveva attirato le ire dei proprietari terrieri, tradizionale base d'appoggio dei Borbone.\nAllo stesso tempo, pressioni internazionali, combinate assieme a un indebolimento delle province, portarono a una decrescita economica nei centri urbani. Mentre l'economia francese stava subendo la crisi, una serie di elezioni port\u00f2 a rafforzare il blocco liberale. Infatti, da 17 deputati del 1824, i liberali passarono a 180 nel 1827 e 274 nel 1830. La maggioranza liberale vide aumentare il potere grazie anche all'insoddisfazione verso le politiche del centrista Martignac e del reazionario Polignac. I liberali chiedevano l'estensione del suffragio e l'adozione di politiche economiche pi\u00f9 liberali. Inoltre, richiedevano il diritto di nominare il primo ministro.\nL'incremento del \"blocco liberale\" nella Camera dei deputati corrispose alla crescita esponenziale della stampa liberale. Concentrata soprattutto a Parigi, la stampa liberale forniva un punto di vista diverso dai servizi giornalistici conservatori. La stampa liberale divenne importante nelle opinioni politiche del pubblico parigino; pu\u00f2 essere vista come un punto di incontro tra la borghesia liberale e i ceti pi\u00f9 poveri.\nQuindi nel 1830, il governo di Carlo X si trovava in difficolt\u00e0 su diversi fronti. La maggioranza liberale non aveva intenzione di finanziare la politica aggressiva di Polignac. Il rafforzamento della stampa liberale parigina fu pertanto la causa di un cambiamento delle opinioni politiche in senso pi\u00f9 progressista, cosicch\u00e9 la base di potere di Carlo X divent\u00f2 sempre pi\u00f9 ridotta.\nLe quattro ordinanze.\nTeoricamente, con l'adozione della carta del 1814, la Francia diventava una monarchia costituzionale. Sebbene al re venissero ancora attribuiti molti poteri, il sovrano fu pi\u00f9 volte riluttante a far passare alcuni decreti. La Carta fissava anche il metodo di elezione dei deputati e i diritti del blocco di maggioranza. Tuttavia Carlo X nel 1830 si trov\u00f2 di fronte al problema di non poter preservare le sue politiche con una maggioranza in seno alla Camera dei Deputati senza oltrepassare i suoi poteri costituzionali. Venne pertanto richiesta un'azione risolutiva. Nel marzo 1830 venivano posti in atto dei decreti con i quali veniva fortemente alterata la carta del 1814. Questi decreti sono conosciuti come le \"Quattro ordinanze\", esse comprendevano:\nIl 10 luglio 1830, poco prima che il re facesse le sue dichiarazioni, un gruppo di giornalisti liberali e ricchi editori, con a capo Adolphe Thiers, si incontrarono a Parigi per decidere su una strategia per contrapporsi a Carlo X. Venne cos\u00ec deciso che (tre settimane prima della Rivoluzione), quando Carlo avesse fatto il suo proclama, l'\"establishment\" giornalistico avrebbe pubblicato dei commenti velenosi sulle politiche del monarca nel tentativo di mobilitare le masse. Cos\u00ec quando Carlo X fece le sue dichiarazioni il 25 luglio 1830, la stampa liberale si mobilit\u00f2, con la pubblicazione di articoli e lamentele nelle quali veniva descritto il dispotismo dell'azione del re.\nAnche il popolo di Parigi inizi\u00f2 ad insorgere, guidato da fervore patriottico. Vennero innalzate barricate. Vennero attaccate le infrastrutture di Carlo X. In pochi giorni, la situazione degener\u00f2 e il re non fu pi\u00f9 in grado di controllarla. Poich\u00e9 la Corona si mosse per far sospendere la stampa liberale, il popolo parigino difese strenuamente queste pubblicazioni e, non solo, anche attaccando la stampa favorevole ai Borbone e paralizzando l'apparato coercitivo. Scorgendo l'opportunit\u00e0, i liberali iniziavano a proporre risoluzioni nella Camera dei Deputati.\nIl re abdic\u00f2 il 2 agosto. Venti minuti dopo l'abdicazione, anche il figlio di Carlo, il duca di Angouleme, abdic\u00f2. La corona quindi doveva passare al nipote di Carlo X, ossia al minorenne Enrico V, ma la Camera dei Deputati dichiar\u00f2 il trono vacante il 7 agosto ed elev\u00f2 Luigi Filippo di Borbone-Orl\u00e9ans, il reggente designato, al potere il 9 agosto, cosicch\u00e9 inizi\u00f2 il periodo chiamato \"monarchia di luglio\", mentre i Borbone-Francia partivano nuovamente per l'esilio.\nLuigi-Filippo e la Casa di Orl\u00e9ans.\nLuigi Filippo ascese al trono con la Rivoluzione di luglio del 1830, tuttavia non divent\u00f2 \"re di Francia\", bens\u00ec \"re dei francesi\", cosicch\u00e9 venne marcato il concetto di sovranit\u00e0 nazionale e abbattuto, almeno in parte, il concetto legittimista, di sovranit\u00e0 per volere divino. Nel 1848 venne esautorato anche Luigi Filippo. Si form\u00f2 cos\u00ec la seconda repubblica francese, dopo l'elezione come presidente, di Luigi Napoleone Bonaparte.\nPartiti politici della Restaurazione.\nDurante la Restaurazione i partiti politici videro sostanziali cambiamenti di allineamento. La Camera dei Deputati oscillava tra la fase monarchico-reazionaria e la fase liberal-progressista. Gli oppositori alla monarchia erano assenti dalla scena politica dopo la repressione del \"Secondo Terrore bianco\".\nTutti i partiti erano timorosi della gente comune, tanto che Adolphe Thiers ne rifer\u00ec come \"la moltitudine a buon mercato\". La visione politica si fermava a favorire i ceti dominanti. I cambiamenti politici all'interno della Camera dei Deputati erano dovuti all'abuso delle maggioranze o a eventi critici.\nLe discussioni politiche riguardavano soprattutto la lotta tra potenti, invece di una pi\u00f9 nobile contrapposizione fra tirannia e difesa degli interessi del popolo. Sebbene molti deputati rivendicassero la difesa degli interessi del popolo, molti di loro avevano paura non solo della gente comune, delle innovazioni e del socialismo, ma anche di estendere il diritto di voto.\nI principali gruppi politici della Restaurazione in Francia.\nCostituzionali.\nI \"Constitutionnels\", erano socialmente legati al ceto medio-alto: avvocati, ufficiali in epoca Napoleonica, accademici, ex bonapartisti moderati, legittimisti pro-costituzione. Essi temevano sia il ritorno dell'aristocrazia sia il trionfo della democrazia. Accettarono la carta del 1814 perch\u00e9 da un lato dava un minimo di garanzie civili, dall'altro ergeva una barriera alle grandi masse, considerate incapaci di affrontare la cosa pubblica. Personalit\u00e0 importanti furono Pierre-Paul Royer-Collard, Fran\u00e7ois Guizot e il conte di Serre. I loro giornali erano \"Le Courrier Fran\u00e7ais\" e il \"Le Censeur\". Maggior gruppo politico assieme a Reazionari e Dottrinari\nDottrinari.\nI \"Doctrinaires\" erano liberali, eredi dei girondini, che promossero un ritorno a una monarchia moderata, e all'inizio della Restaurazione si opponevano ai reazionari. Tra essi Alphonse de Lamartine e Fran\u00e7ois-Ren\u00e9 de Chateaubriand dal 1824. Nel 1830 molti si schierarono con l'orleanismo. Uno dei tre gruppi maggioritari assieme ai Costituzionali e ai Reazionari \nIndipendenti.\nGli \"Independents\" rappresentavano le istanze della classe medio-bassa: dottori, avvocati, piccola borghesia e commercianti, bonapartisti pi\u00f9 convinti. Essi rifiutavano la carta del 1814, poich\u00e9 la consideravano troppo conservatrice. Rigettavano anche i trattati del 1815, la bandiera bianca borbonica e la preminenza del clero e della nobilt\u00e0. Importanti personalit\u00e0 erano monarchici parlamentari come Benjamin Constant, ufficiali dell'Impero francese come il generale Foy, avvocati repubblicani come Jacques Antoine Manuel e La Fayette, l'\"eroe dei due mondi\", o Fran\u00e7ois-Ren\u00e9 de Chateaubriand tra il 1814 e 1816. I loro giornali di riferimento erano \"La Minerve\", \"Le Constitutionnel\" e \"Le Globe\".\nMonarchici liberali.\nI monarchici liberali, i quali volevano abbassare le tasse per aiutare le classi medie, sostenitori della Carta del 1814 e della monarchia costituzionale legittimista.\nRepubblicani.\nI repubblicani erano collocati all'estrema sinistra nello spettro politico della restaurazione francese. Bench\u00e9 appartenenti al ceto medio, si rivolgevano al mondo dei lavoratori: questi, non erano rappresentati e le loro dimostrazioni venivano represse ferocemente, causando solo il rafforzamento del parlamentarismo, ma non un'evoluzione democratica. Per alcuni, come Blanqui, la rivoluzione sembrava l'unica soluzione. Eredi principalmente dei Montagnardi, tra essi vi era lo storico giacobino del 1793 abb\u00e9 Henri Gregoire. Essi volevano il ritorno della Repubblica eliminata nel 1804. Dal 1830, dopo la seconda rivoluzione nella monarchia di luglio rappresentarono i Repubblicani radicali.\nReazionari.\nI monarchici reazionari o ultrarealisti volevano il ritorno dell'Antico regime com'era prima del 1789. Erano anti-repubblicani, anti-democratici e predicavano il \"Governo dall'alto\". Tolleravano solo il voto censuario, ristretto a ricchi contribuenti. Erano interessati di preservare l'aristocrazia e di promuovere l'assolutismo. Pensavano che la Carta del 1814 fosse troppo rivoluzionaria. I reazionari, in sintesi, auspicavano il ritorno della monarchia assoluta, il potere della Chiesa e il ripristino dei privilegi ai nobili. Teorici di rilievo del movimento reazionario furono Louis de Bonald e Joseph de Maistre. I loro capi parlamentari erano il barone di Vitrolles, Villele, Chateaubriand tra il 1820 e il 1824, e, nel 1829, Jules de Polignac. Le loro pubblicazioni di riferimento erano \"La Quotidienne\" e \"La Gazette\". Maggior gruppo assieme ai Costituzionali e Dottrinari.\nBibliografia.\nIn lingua francese (salvo diversamente indicato):"}
{"id": "1814677", "revid": "1431409", "url": "https://it.wikipedia.org/wiki?curid=1814677", "title": "David Faustino", "text": "Diventato attore ancora bambino, Faustino ha presto ottenuto fama e apprezzamento, come dimostrano le 12 nomination agli Young Artist Awards, relative proprio al periodo e alle prestazioni cinematografiche degli anni giovanili della sua infanzia e adolescenza.\nVita privata.\nFratello maggiore di Michael Faustino, anche lui attore, ha sposato Andrea Elmer il 24 gennaio 2004, da cui si \u00e8 poi separato dopo soli due anni."}
{"id": "1814682", "revid": "697352", "url": "https://it.wikipedia.org/wiki?curid=1814682", "title": "Waldemaro Bartolozzi", "text": "Carriera.\nBartolozzi fu professionista dal 1950 al 1961, correndo nelle squadre dell'Atala, della Legnano, della Ignis e della Fides. Durante la carriera ottenne prevalentemente successi come indipendente, vincendo due volte il Trofeo dell'U.V.I. e due volte il campionato italiano della categoria indipendenti; fu inoltre terzo al Gran Premio Industria e Commercio di Prato del 1951, al Giro delle Alpi Apuane del 1955 e al Trofeo Matteotti 1956. Visse il suo momento migliore al Giro della Provincia di Reggio Calabria del 1959, che vinse, dopo essere arrivato terzo nel 1951.\nDopo il ritiro lavor\u00f2 come direttore sportivo in alcune affermate squadre professionistiche tra il 1964 ed il 1993 (soprattutto Filotex/Sanson, ma anche Sammontana-Bianchi, Jolly Componibili-Club 88 e Mapei), guidando tra gli altri Franco Bitossi, Francesco Moser e Moreno Argentin."}
{"id": "1814684", "revid": "404449", "url": "https://it.wikipedia.org/wiki?curid=1814684", "title": "Villa Ricasoli", "text": "Villa Ricasoli \u00e8 una villa situata nella parte occidentale della citt\u00e0 di Grosseto, in via Giacosa, nel quartiere Barbanella.\nStoria.\nLa villa \u00e8 ci\u00f2 che resta della storica \"Fattoria di Barbanella\", complesso rurale a ovest della citt\u00e0 sviluppatosi notevolmente a seguito della bonifica lorenese del Settecento.\nLa fattoria si trovava originariamente all'esterno della citt\u00e0 e, la sua tenuta includeva vari poderi e un vasto parco di macchia mediterranea che \u00e8 parzialmente sopravvissuto nel corso dei secoli.\nDopo l'Unit\u00e0 d'Italia, l'espansione cittadina sempre pi\u00f9 verso occidente e l'esponenziale crescita demografica che, proprio in quell'epoca, ha avuto inizio, hanno determinato l'esigenza di edificare nuovi fabbricati abitativi sempre pi\u00f9 verso le limitrofe aree rurali. La conseguenza di tale processo ha portato all'inglobamento della villa nel tessuto urbano cittadino.\nL'attuale denominazione alla villa \u00e8 data dalla passata appartenenza alla famiglia Ricasoli che, tra l'Ottocento e il Novecento, era entrata in possesso anche di altre fattorie attorno alla citt\u00e0 di Grosseto.\nDescrizione.\nVilla Ricasoli si presenta come un complesso di origini rurali in stile rinascimentale, lasciando intuire una possibile origine tardocinquecentesca, nonostante alcune ristrutturazioni avvenute nel Settecento e in epoca pi\u00f9 moderna.\nL'antica fattoria \u00e8 costituita da quattro corpi di fabbrica, uno principale centrale e due laterali minori che si affacciano con le loro facciate anteriori verso la strada, mentre il quarto corpo di fabbrica si articola perpendicolarmente al primo dalla porzione centrale della facciata posteriore. Mentre i primi tre corpi di fabbrica si articolano su tre distinti livelli, il quarto \u00e8 leggermente ribassato, sviluppandosi soltanto su due piani.\nLa facciata anteriore della villa \u00e8 caratterizzata dai due corpi di fabbrica laterali che sporgono maggiormente verso l'esterno, nella cui parte interna sono addossati ad una rampa di scale, ciascuna delle quali conduce ad un portale d'ingresso ad arco tondo. I due portali si aprono al primo piano rialzato, alle estremit\u00e0 laterali del corpo di fabbrica centrale, e danno accesso alla struttura padronale che, in passato, si sviluppava sui due livelli superiori. Lungo la parete di ciascuna delle due rampe di scale si apre un portone al pian terreno, che d\u00e0 accesso all'area che, in passato, era adibita ad uso agricolo. La porzione centrale della facciata anteriore si caratterizza per la presenza di un balcone al primo piano rialzato nell'area tra le due rampe di scale, mentre nella parte sommitale spicca un caratteristico coronamento, culminante con un timpano triangolare. L'intera struttura presenta pareti esterne rivestite in intonaco, ove si aprono finestre di forma quadrata.\nIl complesso \u00e8 attualmente suddiviso in pi\u00f9 unit\u00e0 abitative."}
{"id": "1814686", "revid": "78273", "url": "https://it.wikipedia.org/wiki?curid=1814686", "title": "Commissariato regionale del Cheren", "text": ""}
{"id": "1814691", "revid": "767487", "url": "https://it.wikipedia.org/wiki?curid=1814691", "title": "Hakan Balta", "text": "Carriera.\nGalatasaray.\nHakan Balta ha iniziato a giocare nel 2005 nel Manisaspor. Nel settembre 2007 si \u00e8 trasferito al Galatasaray come contropartita per l'acquisto di Ferhat \u00d6ztorun e i prestiti di Ayd\u0131n Y\u0131lmaz e An\u0131l Karaer. Con il Galatasaray ha vinto due campionati turchi.\nMolto riconosciuto per la sua costanza nella rosa principale del Galatasaray dal 16 settembre 2007, giorno dell'esordio con la maglia giallo-rossa contro il Konyaspor.\nIl gol segnato all'ultima partita di campionato dell'anno in cui \u00e8 arrivato al Galatasaray contro il Gen\u00e7lerbirli\u011fi Ofta\u015f \u00e8 stato da record in quanto il pallone, invisibile nemmeno nel replay, viaggiava ad una velocit\u00e0 di 200,3\u00a0km/h.\nNella stagione 2011-2012 diventa un \"Vero Galatasarayiano\", titolo messo dai tifosi giallo-rossi ai calciatori che segnano alla squadra rivale Fenerbah\u00e7e.\nNazionale.\nHakan Balta ha esordito nella Nazionale turca il 12 aprile 2006 in amichevole contro l'Azerbaigian (1-1), subentrando all'inizio del secondo tempo a Volkan Arslan. Ha realizzato il primo gol in Nazionale il 20 maggio 2008 in Turchia-Slovacchia, segnando al 63\u00ba minuto la rete del definitivo 1-0.\nCon la Nazionale turca ha partecipato all'Europeo 2008, dove la Turchia \u00e8 stata eliminata in semifinale dalla Germania, disputando tutte e 5 le partite della sua Nazionale.\nViene convocato per gli Europei 2016 in Francia.\nStatistiche.\nPresenze e reti nei club.\n\"Statistiche aggiornate al 26 maggio 2016.\""}
{"id": "1814694", "revid": "33888", "url": "https://it.wikipedia.org/wiki?curid=1814694", "title": "MediEvil 2", "text": "MediEvil 2 \u00e8 un videogioco di avventura dinamica, seguito di \"MediEvil\", pubblicato da Sony Computer Entertainment nell'aprile 2000 in Nord America e in Europa per PlayStation, mentre in Giappone a differenza del predecessore \u00e8 inedito.\nTrama.\nLondra, 1886. A 500 anni precisi dalla sconfitta del perfido Zarok, Sir Daniel Fortesque si gode il riposo eterno e la fama di eroe meritatamente conquistata. L'eroe di Gallowmere riposa ora nel British Museum in una sala a lui dedicata. Ma durante il suo sonno, alcune pagine del libro degli incantesimi di Zarok sono state ritrovate e si trovano ora nelle mani di Lord Palethorn, un perfido nobile inglese dalla smisurata sete di potere. Nel tentativo di radunare un esercito di invincibili non-morti per conquistare Londra, Palethorn risveglier\u00e0 dal suo sonno secolare anche Dan, che, grazie all'aiuto del Professor Hamilton Kift e del suo servo spettrale Winston Chapelmount, si rimetter\u00e0 in opera per riportare la pace.\nImprovvisamente vengono attaccati dal mostro-drago che era diventato Zarok ma al posto della sua testa c'\u00e8 quella di Palethorn. Questo fece pensare a un potenziale sequel ma non venne mai realizzato.\nModalit\u00e0 di gioco.\nIn questo capitolo, oltre a una grafica molto migliorata rispetto a \"MediEvil\", viene introdotto un nuovo sistema di gestione delle armi; Dan potr\u00e0 difatti equipaggiare due armi contemporaneamente, siano esse per il combattimento ravvicinato che per quello a distanza. Si potr\u00e0 inoltre passare dalla prima alla seconda arma con una combinazione simultanea di tasti, rendendo cos\u00ec pi\u00f9 veloce l'azione durante i combattimenti.\nUna maggiore attenzione \u00e8 stata inoltre rivolta alla gestione dei danni subiti durante gli atterraggi. Dan perder\u00e0 energia ogni qualvolta si getter\u00e0 da una considerevole altezza a differenza del precedente capitolo.\nViene inserita una nuova tecnica di esplorazione di fondamentale importanza data anche alle \"mani zombie\", rintracciabili lungo tutto l'arco del gioco, ora utilizzabili come supporto per la testa di Dan e che saranno utili al fine di osservare aree altrimenti inaccessibili e risolvere enigmi.\nPersonaggi principali.\nAl posto di Claudio Moneta \u00e8 accreditato per errore Giorgio Melazzi, sia nel manuale sia nei titoli di coda.\nColonna sonora.\nCome nel precedente capitolo, la colonna sonora del gioco \u00e8 stata curata dal duo Bob &amp; Barn (pseudonimo dei compositori inglesi Paul Arnold e Andrew Barnabas), non disponendo di una vera orchestra; l'intero lavoro \u00e8 realizzato con campionatori e sintetizzatori. Il tema musicale del livello \"Iron Slugger\" \u00e8 un omaggio alla canzone \"Eye of the Tiger\"."}
{"id": "1814695", "revid": "599013", "url": "https://it.wikipedia.org/wiki?curid=1814695", "title": "Mehmet Topal", "text": "Caratteristiche tecniche.\nCapace di giocare sia come difensore centrale che come centrocampista, Mehmet Topal \u00e8 in grado di usare entrambi i piedi.\nCarriera.\nClub.\nCresciuto nelle giovanili dello , nel 2002 \u00e8 passato nel vivaio del , con cui ha esordito in TFF 2. Lig, la terza divisione turca, nel 2004.\nNel settembre 2006 si \u00e8 trasferito al Galatasaray. Nella prima stagione a Istanbul ha giocato sporadicamente in prima squadra (11 le presenze in campionato), mentre nella seconda, complice un infortunio allo svedese Linderoth, ha guadagnato il posto di titolare. Nell'aprile del 2008 ha firmato il prolungamento del contratto con il Galatasaray fino al 31 maggio 2011. Con il Galatasaray ha vinto un campionato turco e una Supercoppa di Turchia.\nIl 13 maggio 2010 \u00e8 stato ingaggiato dal Valencia per 5,5 milioni di euro. Il 14 settembre 2010 ha esordito in UEFA Champions League nella partita della fase a gironi contro i turchi del (4-0 per gli spagnoli). Il primo gol con il Valencia risale al 25 settembre seguente nella sfida vinta in casa dello (2-0). Con il club valenciano \u00e8 andato in rete anche in Europa League, nell'incontro del 17 febbraio 2012 vinto in casa dello (1-0) e valido per il ritorno dei sedicesimi di finale. In Spagna ha per lo pi\u00f9 ricoperto il ruolo di sostituto di David Albelda.\nIl 1\u00ba luglio 2012 \u00e8 tornato in patria, firmando un contratto quadriennale con il in cambio di 4,5 milioni di euro. Nelle sette stagioni di militanza nel club ha vinto un titolo nazionale, una Coppa di Turchia e una Supercoppa di Turchia. Il 26 giugno 2019 si \u00e8 svincolato dal Fenerbah\u00e7e per scadenza del contratto.\nIl 26 agosto 2019 \u00e8 stato ingaggiato con contratto biennale dal , con cui ha vinto il campionato turco nel 2019-2020, divenendo il primo calciatore turco ad aggiudicarsi il titolo nazionale con tre squadre diverse.\nNazionale.\nMehmet Topal ha esordito nella nazionale maggiore turca il 6 febbraio 2008 in amichevole contro la Svezia (0-0), subentrando al 78\u00ba minuto di gioco a Emre Bel\u00f6zo\u011flu.\nCon la Turchia ha partecipato al campionato d'Europa del 2008, dove la Turchia \u00e8 stata eliminata in semifinale dalla Germania e in cui il giocatore ha diputato 4 delle 5 le partite della sua nazionale, e al campionato d'Europa del 2016 in Francia, chiuso dai turchi al primo turno.\nStatistiche.\nPresenze e reti nei club.\n\"Statistiche aggiornate al 3 ottobre 2020.\""}
{"id": "1814699", "revid": "1793900", "url": "https://it.wikipedia.org/wiki?curid=1814699", "title": "Commissariato di Cheren", "text": "Il commissariato di Cheren era uno dei commissariati dell'Africa Orientale Italiana. Istituito nel 1904, faceva parte del governatorato dell'Eritrea. \nGeografia.\nConfinava a nord con il Sudan anglo-egiziano, a sud con il commissariato regionale del Barca, con il commissariato regionale di Hamasien e con il commissariato regionale di Massaua, a ovest con il commissariato regionale del Barca e a est con il mar Rosso e commissariato regionale di Massaua.\nResidenze.\nIl commissariato comprendeva le seguenti residenze:"}
{"id": "1814701", "revid": "599013", "url": "https://it.wikipedia.org/wiki?curid=1814701", "title": "Tolga Zengin", "text": "Carriera.\nTolga Zengin ha iniziato a giocare nel 2002 nel Trabzonspor dopo essere cresciuto nelle giovanili della squadra turca.\nHa esordito nella Nazionale turca il 12 aprile 2006 in amichevole contro l'Azerbaigian (1-1).\n\u00c8 stato convocato come terzo portiere alle spalle di Volkan e R\u00fc\u015ft\u00fc per gli Europei 2008 in Austria e Svizzera, Durante il torneo non \u00e8 mai sceso in campo, anche se alla vigilia della semifinale con la Germania, che ha eliminato la Turchia battendola 3-2, il CT Terim, vista la disponibilit\u00e0 di soli 12 giocatori di movimento, aveva ipotizzato un suo possibile impiego come difensore o attaccante."}
{"id": "1814703", "revid": "647919", "url": "https://it.wikipedia.org/wiki?curid=1814703", "title": "Medievil 2", "text": ""}
{"id": "1814704", "revid": "37401", "url": "https://it.wikipedia.org/wiki?curid=1814704", "title": "Osteoartrosi", "text": ""}
{"id": "1814705", "revid": "119991", "url": "https://it.wikipedia.org/wiki?curid=1814705", "title": "Fattoria di Barbanella", "text": ""}
{"id": "1814706", "revid": "110157", "url": "https://it.wikipedia.org/wiki?curid=1814706", "title": "Alt\u00fan Ha", "text": "Altun Ha \u00e8 un sito archeologico costruito dalla civilt\u00e0 Maya, situato nel distretto di Belize in Belize, a circa 50\u00a0km di distanza da Belize City e a circa 10\u00a0km di distanza dalla costa del mare Caraibico. Il sito \u00e8 aperto alle visite turistiche.\n\"Altun Ha\" \u00e8 un nome moderno della lingua maya, creato dalla traduzione del nome del villaggio Rockstone Pond. Il nome antico \u00e8 sconosciuto. \nLa pi\u00f9 grande delle piramidi del sito, il \"Tempio degli Altari Murati\", \u00e8 alto 16 metri.\nIl sito si estende su un'area di 8\u00a0km quadrati e la zona centrale del sito ospita le rimanenze di 500 strutture.\nLe diverse esplorazioni del sito hanno rivelato che la zona di Altun inizi\u00f2 ad essere popolata intorno al 200 a.C., e che la citt\u00e0 ospitasse intorno a 10.000 persone nel suo periodo di maggior splendore. Intorno al 900 vi furono alcuni saccheggi e depredazioni delle tombe del sito, il che porta alcuni archeologi a pensare che fosse avvenuta una rivolta contro i governatori. Il sito rimase popolato per circa 100 anni pi\u00f9 tardi ma senza che venissero costruite nuove strutture cerimoniali. Nel XII secolo il sito ricominci\u00f2 a venire occupato pi\u00f9 stabilmente, per poi diventare un semplice villaggio basato sull'agricoltura.\nLe pietre delle rovine antiche vennero riutilizzate per costruire case nel villaggio di Rockstone Pond, ma il sito vero e proprio non venne scoperto dagli archeologi fino al 1963 quando il pilota e mayanista dilettante Hal Ball si accorse della sua presenza. \nNel 1965 una squadra di archeologi condotta dal Dottor David Pendergast del Royal Ontario Museum inizi\u00f2 a scavare e restaurare il sito, operazioni continuate fino al 1970. Tra le varie scoperte vi \u00e8 un pezzo di giada pesante 5\u00a0kg intagliato finemente per rappresentare la testa del dio del sole dei Maya, \"Kinich Ahau\". La testa di giada \u00e8 considerata come uno dei tesori nazionali del Belize."}
{"id": "1814710", "revid": "287204", "url": "https://it.wikipedia.org/wiki?curid=1814710", "title": "NGC 3115", "text": "NGC 3115 (C 53, nota anche come Galassia Fuso, dall'inglese \"Spindle Galaxy\") \u00e8 una galassia lenticolare di tipo S0 situata nella costellazione del Sestante. La galassia \u00e8 stata scoperta da William Herschel il 22 febbraio 1787. Si trova a circa 32 milioni di anni luce di distanza dalla terra ed \u00e8 pi\u00f9 grande della nostra Via Lattea.\nIl buco nero.\nNel 1992, John Kormendy della Universit\u00e0 delle Hawaii e Douglas Richstone della University of Michigan hanno annunciato che era stato osservato un buco nero supermassiccio all'interno della galassia. Fu uno dei pi\u00f9 grandi trovati in quel momento (2 miliardi di volte la massa del Sole)."}
{"id": "1814711", "revid": "842", "url": "https://it.wikipedia.org/wiki?curid=1814711", "title": "Medievil", "text": ""}
{"id": "1814713", "revid": "1442080", "url": "https://it.wikipedia.org/wiki?curid=1814713", "title": "J\u00fcrgen Macho", "text": "Carriera.\nCalciatore.\nClub.\nInizia la sua carriera nel Wiener Sportklub nel 1996 e passa dopo una stagione al First Vienna, dove gioca tre stagioni prima di andare al Sunderland, squadra di Premiership, nel 2000. Qui gioca tre stagioni come riserva del danese Thomas S\u00f8rensen, collezionando un totale di 22 presenze. Nel 2003 viene acquistato dal Chelsea, dove per\u00f2 \u00e8 il quarto portiere in rosa, subendo oltretutto un grave infortunio al ginocchio che gli impedisce di essere competitivo. Nell'agosto del 2004 lascia il Chelsea e viene ceduto in prestito al Rapid Vienna dove rimane solo quattro mesi, giocando 8 gare in Bundesliga e 2 in Coppa UEFA.\nNel gennaio del 2005 viene acquistato dal Kaiserslautern, squadra della Bundesliga, dove inizialmente \u00e8 la terza scelta dietro a Tim Wiese e Thomas Ernst. Nella stagione successiva diventa il portiere titolare dopo la cessione di Wiese. Gioca quindi 20 gare nella prima parte della stagione, ma salta interamente la seconda parte per infortunio. Anche dopo la retrocessione del \"K'lautern\" in seconda divisione, rimane la prima scelta tra i pali.\nIl 31 agosto 2007 viene acquistato dai greci dell', dove viene scelto come portiere titolare in sostituzione di Marcelo Moretto. Nel marzo 2009 \u00e8 stato annunciato che gli sarebbe stato rescisso il contratto. Nel novembre 2009 passa al Linz a parametro zero firmando un contratto annuale. Scaduto il contratto, si trasferisce in Grecia, al Panionios. Dopo essere rientrato in patria, disputando la stagione 2012-2013 con l'Admira Wacker, nel settembre 2014 ha annunciato il suo ritiro dal calcio giocato.\nNazionale.\nIn Nazionale ha collezionato 26 presenze tra il 2002 e il 2011. Il 16 novembre 2007 nella gara amichevole contro l'Inghilterra a causa di uno scontro con Peter Crouch ha rischiato di soffocare ingoiando la lingua. Nel 2008 viene convocato per gli Europei in Austria e Svizzera.\nAllenatore.\nNel dicembre 2015 \u00e8 stato ingaggiato dal First Vienna come allenatore dei portieri."}
{"id": "1814716", "revid": "1442080", "url": "https://it.wikipedia.org/wiki?curid=1814716", "title": "Commissariato regionale del Gasc e Setit", "text": "Il Commissariato regionale del Gasc e Setit venne istituito nel 1904 nell'Eritrea durante la colonizzazione italiana. \nPrendeva nome dai fiumi Gasc e Setit. Venne abolito nel 1936 e divenne la Residenza di Barentu come parte del Commissariato del Bassopiano Occidentale.\nGeografia.\nConfinava a nord con il Commissariato regionale del Barca, a sud con l'Etiopia, a est con il Commissariato regionale del Sera\u00e8, il Commissariato regionale del Barca e l'Etiopia, a ovest confinava con il Sudan anglo-egiziano.\nFonte.\n\"Guida d'Italia del TCI, Possedimenti e colonie, pag. 588 Milano, 1929\""}
{"id": "1814717", "revid": "88740", "url": "https://it.wikipedia.org/wiki?curid=1814717", "title": "Capelli biondi", "text": ""}
{"id": "1814720", "revid": "729019", "url": "https://it.wikipedia.org/wiki?curid=1814720", "title": "Battaglia di Melegnano (1859)", "text": "La battaglia di Melegnano \u00e8 un episodio della seconda guerra di indipendenza italiana. Fu combattuta l'8 giugno 1859 a Melegnano, fra truppe austriache di stanza nella citt\u00e0 e i franco-piemontesi provenienti dalla battaglia di Magenta. La battaglia \u00e8 nota per essere stato uno degli scontri pi\u00f9 brevi e sanguinosi della seconda guerra di indipendenza.\nLa battaglia.\nL'antefatto.\nCon due scontri organizzati a Melegnano, Napoleone III si proponeva in primo luogo di impedire alle truppe imperiali di conservare una delle principali piazzeforti militari nelle vicinanze di Milano, oltre che di indurre gli austriaci a ritenere che i franco-piemontesi avessero intenzione di portarsi a nord della Lombardia, chiudendo i fronti di Como e Lecco (mentre Napoleone III si diriger\u00e0 direttamente su Brescia conquistandola).\nI delicati preparativi vennero per\u00f2 in gran parte disattesi da ambo le parti a causa dei molti eventi che mutarono il corso della vicenda bellica, a partire dalla quasi estraneit\u00e0 del generale Mac Mahon che era rimasto bloccato dal terreno fangoso che aveva rallentato la marcia delle sue colonne; l'eroe della battaglia risult\u00f2 quindi il Generale francese Baraguey d'Hilliers che si preoccup\u00f2 di condurre personalmente le operazioni di conquista del borgo.\nNel tentativo di resistere ad un attacco francese che si proponeva ad ogni modo di notevoli dimensioni, il Feldmaresciallo von Berger, comandante in campo delle armate austriache nel corso delle operazioni, aveva predisposto la fortificazione di luoghi strategici come il cimitero di Melegnano, la cui strada venne serrata con un lungo fossato scavato dagli austriaci, i quali presero posizione nelle abitazioni circostanti, in cui ricavarono numerose feritoie; opera di rilievo fu sicuramente la costruzione di un ampio spiazzo per accogliere i pesanti cannoni in dotazione all'armata imperiale.\nLo scontro.\nLe truppe della brigata austriaca \"Roden\" erano state posizionate all'interno della cittadella e attorno alle 17.00 le vedette della cavalleria austriaca, spintesi sino a Zivido, segnalarono la presenza delle truppe francesi presso la vicina cittadina di San Giuliano Milanese.\nI francesi, sconfitte le prime resistenze austriache, al comando del Generale Achille Bazaine, procedettero sulla strada per Milano sino alle 18.00 quando giunsero a circa 1\u00a0km dalla citt\u00e0 di Melegnano.\nL'aiuto non venne fornito dal Mac Mahon (che proveniva dagli scontri di Magenta, quindi dall'area Ovest della Lombardia) perch\u00e9 come si \u00e8 detto era rimasta impantanata nel fango delle campagne dovuto, pare, alle forti piogge dei giorni precedenti, il quale comunque tent\u00f2 ogni mossa possibile per tentare perlomeno di arrecare aiuto ai francesi a Melegnano in forma di alcuni pezzi di artiglieria estratti a fatica dai campi arati e infangati attraverso l'uso di buoi e cavalli, ma senza successo.\nContemporaneamente sul fronte opposto, il Generale Niel attendeva da Mac Mahon il segnale d'inizio dell'attacco, che per\u00f2 non pot\u00e9 essere mai dato.\nAlle 18.00 inizi\u00f2 ufficialmente l'attacco della fanteria dal momento che il Generale Baraguey d'Hilliers aveva ritenuto inutile bombardare a cannonate la citt\u00e0 nella speranza che il nemico si arrendesse, concentrato essenzialmente sulle piazzeforti dell'artiglieria sulla strada conducente a Milano.\nDopo mezz'ora circa di attacco a fucili, la divisione Bazaine inizi\u00f2 l'assalto alla baionetta nel tentativo di espugnare il borgo.\nL'assalto del cimitero.\nLe truppe austriache erano a questo punto della battaglia concentrate essenzialmente sulla riva destra del fiume Lambro, mentre l'avanguardia francese procedeva spedita verso il borgo di Melegnano. Il cimitero di Melegnano (che un tempo sorgeva nel luogo oggi occupato dall'Ossario eretto a ricordo della battaglia del 1859) era ubicato fuori dalle mura cittadine e si presentava come un grande quadrilatero recintato da un alto muro di mattoni coperto all'esterno, lungo la strada principale, da lapidi di colore nero. Vistisi in difficolt\u00e0, gli austriaci (come del resto era accaduto per Magenta) si erano barricati entro le mura del camposanto con l'11\u00ba Reggimento \"Principe di Sassonia\" e con una compagnia di Cacciatori dell'Imperatore che puntavano i loro fucili all'esterno, contro gli zuavi del 1\u00b0 e i fanti del 33\u00ba reggimento di linea, comandati dal colonnello Bordas.\nLa furia dell'attacco francese, fece fallire per ben due volte i tentativi di sortita degli austriaci, che dovettero arrendersi dopo solo mezz'ora di combattimenti a causa delle troppe perdite e della situazione ormai insostenibile. Anche le perdite francesi furono pesantissime sia tra la truppa che tra gli ufficiali.\nAl termine di questi scontri, gli austriaci vennero costretti a ripiegare verso Lodi ove accentrare le ultime disperate difese, mentre nello stesso giorno della battaglia di Melegnano, Napoleone III e Vittorio Emanuele II entravano trionfanti a Milano."}
{"id": "1814727", "revid": "86599", "url": "https://it.wikipedia.org/wiki?curid=1814727", "title": "Antonella Ragno", "text": ""}
{"id": "1814729", "revid": "144796", "url": "https://it.wikipedia.org/wiki?curid=1814729", "title": "Achille Bazaine", "text": ""}
{"id": "1814731", "revid": "599013", "url": "https://it.wikipedia.org/wiki?curid=1814731", "title": "Chiesa di San Bartolomeo (Ceranesi)", "text": "La chiesa di San Bartolomeo \u00e8 un luogo di culto cattolico situato nella frazione di Livellato nel comune di Ceranesi, nella citt\u00e0 metropolitana di Genova. La chiesa \u00e8 sede della parrocchia omonima del vicariato di Campomorone dell'arcidiocesi di Genova.\nStoria.\nSecondo alcuni documenti storici la presenza di una chiesa in localit\u00e0 di Livellato potrebbe risalire al 1159, forse un edificio derivato dal precedente convento di Santa Maria dell'Oliveto dei monaci Olivetani.\nLa chiesa viene descritta quasi dettagliatamente nel 1650 nel corso della visita del cardinale di Genova Stefano Durazzo, conservandone la struttura in una descrizione posteriore del 1735.\nDescrizione.\nL'interno presenta una struttura a tre navate e diviso da grossi pilastri marmorei. Nel presbiterio \u00e8 conservata un'ancona raffigurante l'apostolo Bartolomeo che domina il tempio. Sono presenti tre altari in marmo, uno maggiore e due laterali lungo le navate; il primo \u00e8 dedicato all'Ascensione con tabernacolo databile al 1784, il secondo intitolato dal 1735 a e il terzo a santa Apollonia dal 1821.\nTra le opere conservate vi \u00e8 custodita nella cappella dedicata al Santissimo Rosario una statua marmorea della \"Vergine Maria\".\nIl 17 maggio del 1824 l'arcivescovo di Genova monsignor Luigi Lambruschini la eresse al titolo di prevostura."}
{"id": "1814732", "revid": "125593429", "url": "https://it.wikipedia.org/wiki?curid=1814732", "title": "Solo un padre", "text": "Solo un padre \u00e8 un film del 2008 diretto da Luca Lucini e con la partecipazione di Luca Argentero e Diane Fleri, basato sul romanzo di Nick Earls \"Le avventure semiserie di un ragazzo padre\" e remaker dell'americano \"Jack e Sarah\" (1995).\nLe riprese sono iniziate il 21 gennaio 2008 a Torino. Realizzato con il sostegno della Film Commission Torino Piemonte, \u00e8 uscito nelle sale cinematografiche il 28 novembre 2008 e ha incassato \u20ac 2.217.000.\nTrama.\nLa vita di Carlo, dermatologo trentenne, \u00e8 sempre stata perfetta: genitori premurosi, una carriera avviata, buoni amici. Un'esistenza regolare la sua, che lascia poco spazio ai sentimenti. Ma un evento improvviso, che \u00e8 la morte per parto della moglie, lo sconvolge: Carlo si trova solo ad accudire sua figlia Sofia, una bimba di dieci mesi capace di assorbire tutte le sue energie fisiche e mentali e di far vacillare ogni sua certezza. Per questo ragazzo padre \u2013 inesperto e apprensivo \u2013 non sembra esserci spazio per nient'altro. Almeno fino a quando non incontra Camille, una giovane ricercatrice francese. Di fronte alla sua solarit\u00e0 e ai suoi modi appassionati e incerti, Carlo si sente rinascere. E, a poco a poco, inizia anche a capire il senso profondo dell'essere padre.\nColonna sonora.\nLe musiche sono composte da Fabrizio Campanelli. Sul tema principale Giorgia ha interpretato la canzone originale \"Per fare a meno di te\", inserita nei titoli di coda. Nel film appaiono anche \"Everybody Hurts\" dei REM, \"Whisper\" di A Fine Frenzy, \"It's only fear\" di Alexi Murdoch e \"Sunrise\" di Norah Jones.\nRiprese.\nLa scena del mare \u00e8 girata a Varigotti, borgo costiero rione di Finale Ligure."}
{"id": "1814733", "revid": "1305772", "url": "https://it.wikipedia.org/wiki?curid=1814733", "title": "Mercedes-Benz F-Cell", "text": "L'F-Cell \u00e8 una tecnologia per lo sviluppo di veicoli a fuel cell (celle a combustibile) funzionanti a idrogeno, sviluppata da Daimler AG.\nLa prima applicazione pratica della tecnologia fu introdotta nel 2002, applicata su una Mercedes-Benz Classe A che aveva un'autonomia di 160\u00a0km e raggiungeva la velocit\u00e0 massima di 132\u00a0km/h. Dal 2003 ci sono 60 vetture F-Cell date in affitto ai clienti in Usa, Europa, Singapore e Giappone. Il propulsore disponeva di 87 cavalli e 210 Nm di coppia motrice che, grazie al tipo di propulsore, erano immediatamente disponibili.\nLa seconda applicazione \u00e8 avvenuta sulla base della Mercedes-Benz Classe B che gode di un potente motore elettrico pi\u00f9 potente di 100kW(136CV), ed un'autonomia di 402\u00a0km. Questo miglioramento nell'autonomia \u00e8 dovuta in parte al maggior spazio disponibile per caricare i serbatoi di idrogeno compresso, ad una maggior capacit\u00e0 di immagazzinare pressione e una tecnologia pi\u00f9 avanzata di celle a combustibile. Entrambe le vetture hanno fatto uso di un progetto con una forma a \"sandwich\", mirata ad ingrandire lo spazio sia per i passeggeri sia per i componenti necessari alla propulsione.\nLe celle a combustibile sono delle membrane a scambio protonico, progettate dalla \"Ballard Power Systems\".\nL'immissione sul mercato della Classe B F-Cell \u00e8 prevista per il 2010."}
{"id": "1814735", "revid": "287204", "url": "https://it.wikipedia.org/wiki?curid=1814735", "title": "Altun Ha", "text": ""}
{"id": "1814738", "revid": "287204", "url": "https://it.wikipedia.org/wiki?curid=1814738", "title": "Vincenzo Lunardi", "text": "Biografia.\nUfficiale del genio nell'esercito del Regno di Napoli, fu nominato segretario dell'ambasciatore del Reame di Napoli in Inghilterra. L'eco delle ascensioni dei Fratelli Montgolfier, i quali il 4 giugno 1783 riuscirono a far sollevare il primo pallone aerostatico ad aria riscaldata che prese il loro nome, spinse Lunardi a progettare un pallone a gas, un tipo di pallone dotato di migliore capacit\u00e0 ascensionale e di pi\u00f9 grande autonomia. L'anno successivo, il 15 settembre 1784, utilizzando un pallone gonfiato con idrogeno, Lunardi comp\u00ec la prima ascensione in Inghilterra, a Chelsea (Londra), alla presenza della Corte inglese. Il pallone aveva un diametro di 33 piedi (all'incirca 10 metri) ed era provvisto di due leggere pale per mezzo delle quali Lunardi intendeva regolare l'ascesa, ma che all'atto pratico si rivelarono inutili. Dopo un volo di 2 ore e 15 minuti, Lunardi atterr\u00f2 a Ware, una localit\u00e0 dell'Hertfordshire.\nSul luogo della discesa di Lunardi \u00e8 stata posta la seguente iscrizione:\nDopo altre ascensioni nel Regno Unito, Lunardi ripet\u00e9 i suoi voli in altre citt\u00e0 europee. Ebbe particolare successo a Napoli, davanti a Ferdinando I delle Due Sicilie e atterr\u00f2 a Capodrise, e a Palermo. Si rec\u00f2 poi in Spagna e a Lisbona, citt\u00e0 dove mor\u00ec, nel convento dei Cappuccini italiani (Convento dos Barbadinhos italianos), il 1\u00ba agosto 1806. La notizia della sua morte, avvenuta dopo tre mesi di malattia, fu annunciata con rilievo nella \"Gazeta de Lisboa\" il 15 agosto.\nMassone, non si sa dove e quando fu iniziato, ma la sua appartenenza alla massoneria \u00e8 certa, poich\u00e9 il 14 ottobre 1785 figura come visitatore in una riunione della Loggia \"St. Andrew n. 160\" di Edimburgo."}
{"id": "1814742", "revid": "1305772", "url": "https://it.wikipedia.org/wiki?curid=1814742", "title": "Penryn", "text": "Penryn \u00e8 una parola in lingua cornica che significa promontorio e pu\u00f2 riferirsi a:"}
{"id": "1814746", "revid": "767487", "url": "https://it.wikipedia.org/wiki?curid=1814746", "title": "L'idolo del male", "text": "L'idolo del male (\"Juggernaut\") \u00e8 un film del 1936 diretto da Henry Edwards.\nFilm giallo di produzione britannica che ha come protagonista Boris Karloff.\nTrama.\nUna bella signora, sposata ad un uomo troppo vecchio ma molto ricco, lo tradisce con un giovane capitano. Volendo disfarsi del coniuge, assolda un medico al quale sono stati tagliati i fondi per le sue ricerche per uccidere il marito.\nProduzione.\nIl film fu prodotto dalla Julius Hagen Productions, una compagnia attiva dal 1927 al 1938 che, in una decina d'anni, produsse ventisette pellicole.\nDistribuzione.\nDistribuito dalla Wardour Films, il film fu presentato in prima a Londra l'8 settembre 1936. Per la pellicola venne usato anche il titolo \"The Demon Doctor\". Usc\u00ec poi il 30 aprile 1937 anche negli Stati Uniti, distribuita dalla Grand National Pictures. In Italia, fu ribattezzata \"L'idolo del male\"."}
