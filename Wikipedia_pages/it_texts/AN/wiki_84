{"id": "1950016", "revid": "122246", "url": "https://it.wikipedia.org/wiki?curid=1950016", "title": "Cappella Palatina (Napoli)", "text": "La cappella Palatina, chiamata anche \"cappella reale dell'Assunta\", \u00e8 una cappella sconsacrata ubicata all'interno del Palazzo Reale di Napoli.\nStoria.\nI lavori di costruzione della cappella Palatina iniziarono nel 1643 sotto la direzione di Francesco Antonio Picchiatti: nel 1644 lo stesso Picchiatti prepar\u00f2 il bando di gara per le decorazioni e nel 1646, anno in cui fu consacrata alla Madonna Assunta, iniziarono le prime celebrazioni per volere del vicer\u00e9 Rodrigo Ponce de Le\u00f3n; nello stesso periodo inoltre furono pagate le decorazioni interne eseguite da artisti come Jusepe de Ribera, che dipinse la pala dell'altare maggiore, la \"Santissima Concezione\", Giovanni Lanfranco, Charles Mellin e Giulio e Andrea Lazzari.\nNel corso del Seicento e del Settecento, oltre alle normali funzioni religiose la chiesa venne utilizzata come sede della Scuola musicale napoletana e dei maestri di Cappella, ospitando artisti come Alessandro e Domenico Scarlatti, Giovanni Battista Pergolesi e Giovanni Paisiello. Lavori di restauro furono effettuati tra il 1660 e il 1668 e nel corso dell'Ottocento, in particolare: durante il periodo murattiano, tra il 1808 e il 1815, con i lavori affidati ad Antonio De Simone, durante la met\u00e0 del secolo, sotto la direzione del Gaetano Genovese, e alla fine della dominazione borbonica, quando assunse l'aspetto definitivo.\nFurono diversi i danni subiti con la seconda guerra mondiale e, dopo essere stata sconsacrata nel 1943, venne nuovamente restaurata e destinata all'esposizione museale di arredi sacri.\nDescrizione.\nL'accesso alla cappella \u00e8 consentito da una porta in legno del XVI secolo, proveniente dalla cappella del palazzo Vicereale, di cui \u00e8 il pi\u00f9 antico manufatto che si conservi, opera di Benvenuto Tortelli: sistemata nella posizione attuale durante i restauri curati da Genovese nel XIX secolo, in una cornice neoclassica, \u00e8 in legno intagliato a finto bronzo, diviso in pi\u00f9 comparti, con decorazioni che rimandano alla stella e alla conchiglia, simboli della Concezione e di san Giacomo il Maggiore, venerato nella cappella del palazzo Vicerale.\nInternamente si presenta a navata unica con tre cappelle lungo i lati: tutto l'ambiente \u00e8 decorato con stucchi in bianco e oro, risalenti alla fine della dominazione borbonica e eseguiti da artisti appartenenti all'Accademia di Napoli, i quali si occuparono tra l'altro anche di una serie di affreschi con tema \"Storia della Vergine\", tra cui l\"'Assunzione\" sotto la navata, di Domenico Morelli, e \"Storie di Cristo\". Lungo i due lati della navata, nei pressi dei finestroni, sono presenti affreschi di Giacomo del P\u00f2 con tema \"Storie della Genesi\", risalenti al 1706, mentre nella zona dell'abside, realizzata a finto cassettonato e nella fasce inferiore della navata, a finto marmo, raffigurazione di \"Eterno Padre tra Ges\u00f9 Cristo, la Vergine e gli Evangelisti, gli angeli e i cherubini\", in stile bizantino, risalenti al 1815 e opera di Giuseppe Cammarano. L'altare maggiore proviene dalla chiesa di Santa Teresa degli Scalzi ed \u00e8 stato portato al Palazzo Reale nel 1808, a seguito della soppressione degli ordini monastici voluta da Giuseppe Bonaparte: opera di Dionisio Lazzari del 1674, \u00e8 realizzato in pietre dure come agape, onici, lapislazzuli, ametiste e rame, e ha la forma simile a un tempio con colonne, con inserti di figure dorati di angeli e santi tra cui si riconosce anche santa Teresa.\nTra i dipinti custoditi nella cappella: \"Calvario\" e \"San Pietro d'Alcantara appare a santa Teresa\" di Francesco De Maria e provenienti dalla chiesa di San Giuseppe delle Scalze a Pontecorvo. All'interno della cappella \u00e8 stata realizzata un'esposizione permanente di arredi sacri precedentemente esposti in sacrestia: questi sono disposti in ordine cronologico come sculture e arredi del XVIII secolo, posti verso l'ingresso, e arredi del XIX secolo e reliquie disposte verso l'altare. Tra le opere presenti: \"Cristo\", in avorio, \"San Michele che abbatte i demoni\", in alabastro, risalente ai primi anni del XVIII secolo e proveniente dall'oratorio privato di Ferdinando I delle Due Sicilie, una serie di calici, pissidi e ostensori di Lorenzo Cavalieri, l'abito penitenziale di Maria Clotilde di Borbone-Francia e vari lavori in filigrana e miniature su avorio, oltre al paramento completo utilizzato per la venuta a Napoli nel 1849 di papa Pio IX, tra cui un ombrello processionale ricamato in ciniglia su seta bianca.\nAll'interno della cappella \u00e8 custodito il presepe del Banco di Napoli, composto da quasi quattrocento pezzi risalenti ad un periodo compreso tra il XVIII e il XIX secolo, alcuni modellati da scultori napoletani come Giuseppe Sanmartino e Angelo Viva."}
{"id": "1950038", "revid": "110157", "url": "https://it.wikipedia.org/wiki?curid=1950038", "title": "Chiesa di Santa Maria della Purit\u00e0 (San Pietro a Patierno)", "text": "La chiesa di Santa Maria della Purit\u00e0 \u00e8 una chiesa di interesse storico-artistico di Napoli; \u00e8 sita in zona periferica, nel quartiere di San Pietro a Patierno.\nVenne eretta per volont\u00e0 del barone Antonio Colella, nel 1894, sulle rovine di una precedente chiesa del XVII secolo.\nIl tempio \u00e8 costituito da una facciata neogotica caratterizzata da una cuspide nel primo ordine e rosone nel secondo; il bel bassorilievo in stucco, che raffigura la \"Madonna e Santi\", \u00e8 posto sopra la lapide commemorativa. Sull'estremit\u00e0 dell'arco che custodisce il bassorilievo, vi \u00e8 lo stemma della famiglia Colella. La facciata \u00e8 ornata anche da un campanile a vela con cuspide di forma triangolare.\nLa navata della chiesa \u00e8 puramente classicheggiante ed \u00e8 costituita da tre arcate per lato ornate da angeli e lesene con capitelli corinzi. L'altare maggiore settecentesco \u00e8 composto da eleganti marmi policromi.\nLa chiesa contiene anche un organo dell'Ottocento ed un pulpito dello stesso periodo; inoltre, di raffinata fattura, \u00e8 la statua al lato dell'ingresso (l'\"Addolorata\"). Tra le opere pittoriche, vi sono due tele raffiguranti la \"Vergine con bambino, San Fillipo Neri e San Cristoforo\" e la \"Vergine con San Tommaso d'Aquino e San Cristoforo\"."}
{"id": "1950040", "revid": "363629", "url": "https://it.wikipedia.org/wiki?curid=1950040", "title": "Elezioni federali in Germania del 1980", "text": "Le elezioni federali nella Repubblica Federale di Germania del 1980 si tennero il 5 ottobre per il rinnovo del Bundestag.\nSi rec\u00f2 alle urne l'88,6% dei cittadini aventi diritto al voto.\nRisultati.\nLa candidatura del leader della CSU Franz Josef Strau\u00df a cancelliere per la coalizione cristiano-democratica, uno degli uomini politici pi\u00f9 a destra nel panorama politico tedesco, comportarono una perdita di voti per l'Unione e un aumento delle forze di governo, segnatamente il FDP del leader Hans-Dietrich Genscher. Per la prima volta nel panorama politico tedesco, si present\u00f2 una lista \"verde\". I Verdi tedeschi ottennero un modesto 1,5% e nessun parlamentare.\nConseguenze.\nL'alleanza tra FDP e SPD rimase al governo del paese per altri due anni, quando un disaccordo sull'installazione degli euromissili tra i liberali e l'ala sinistra socialdemocratica, port\u00f2 ad un ribaltamento delle alleanze tramite un voto di sfiducia costruttiva.\nHelmut Kohl divenne cancelliere, il quale dopo un mese dal conferimento dell'incarico riusc\u00ec a convocare le elezioni."}
{"id": "1950042", "revid": "478814", "url": "https://it.wikipedia.org/wiki?curid=1950042", "title": "Kei Nishikori", "text": "Vincitore di 12 titoli ATP, il suo miglior ranking ATP \u00e8 stata la 4\u00aa posizione del 2 marzo 2015. Primo giapponese a raggiungere una finale Slam (US Open 2014) dai tempi di Zenzo Shimizu nel 1920, negli altri tornei del Grande Slam ha disputato almeno un quarto di finale. Alle Olimpiadi di Rio nel 2016 si \u00e8 aggiudicato la medaglia di bronzo battendo Rafael Nadal nella finale del terzo-quarto posto. Ha preso parte a 4 edizioni delle ATP Finals, raggiungendo le semifinali nel 2014 e 2016.\nBiografia.\nL'11 dicembre 2020 si \u00e8 sposato con la modella Mai Yamauchi che frequentava da cinque anni.\nCarriera sportiva.\nInizi.\nInizia a giocare a tennis a 5 anni e nel 2001 vince il Campionato giapponese esordienti. Nel 2004 lascia il Giappone e si trasferisce in Florida per perfezionarsi alla Tennis Academy di Nick Bollettieri. La trasferta sua e di altre promesse del tennis giapponese viene finanziata dal Masaaki Morita Tennis Fund group, organizzato dall'amministratore delegato della Sony Akio Morita.\nJuniores.\nNel 2004 vince il suo unico titolo nell'ITF Junior Circuit al torneo Riad 21 di Rabat, in Marocco. Ottiene i migliori risultati nel 2006, raggiungendo i quarti di finale all'Australian Open di categoria, la finale al trofeo Bonfiglio e di nuovo i quarti in singolare al Roland Garros, dove vince il torneo di doppio in coppia con Emiliano Massa. Con questo risultato si porta alla 7\u00aa posizione nel ranking mondiale di categoria. A settembre disputa l'ultimo torneo nel circuito chiudendo l'esperienza con un titolo in singolare, tre in doppio e un record di 73 vittorie e 37 sconfitte. Nel 2007 si aggiudica il torneo juniores del Miami Masters superando in finale Michael McClune. Tra i suoi primi allenatori figura Brad Gilbert.\n2006: primo titolo ITF.\nNel marzo 2006 debutta tra i professionisti con una sconfitta al primo turno nel Challenger di Kyoto sul sintetico. Nei mesi successivi si dedica al circuito ITF nelle Americhe, e dopo due semifinali in Messico e negli Stati Uniti, in ottobre vince il suo primo Futures al torneo Mexico F18 di Citt\u00e0 del Messico sul cemento superando in finale in due set il padrone di casa Miguel Gallardo-Valles. In novembre vince il suo primo incontro nell'ATP Challenger Tour al torneo di Guayaquil, venendo eliminato al secondo turno.\n2007: esordio nel circuito ATP.\nNel marzo 2007 gioca per la prima volta in un torneo ATP al Miami Masters in doppio in coppia con Gustavo Kuerten, venendo eliminato al primo turno. Il mese dopo perde la finale in singolare e vince quella in doppio in coppia con Donald Young al Futures U.S.A. F8. In maggio arriva per la prima volta in finale in un Challenger all'USTA LA Tennis Open di Carson (California) superando per la prima volta due top 200 del ranking ATP, nell'incontro decisivo perde in due set da Alex Bogomolov, Jr.. I risultati di questo torneo gli consentono un balzo di 176 posizioni nel ranking ATP, installandosi al 385\u00ba posto. Vince quindi il suo primo Challenger a Smirne in Turchia in doppio in coppia con Jesse Levine. In luglio debutta nell'ATP Tour in singolare al torneo ATP International Series del Los Angeles Open superando i tre turni di qualificazione, al primo incontro del \"main draw\" perde in due set da Wesley Moodie. Supera di nuovo le qualificazioni all'International Series di Indianapolis della settimana dopo e vince il suo primo incontro ATP contro Alejandro Falla. Al secondo turno supera per la prima volta un top 100 sconfiggendo in tre set il n\u00ba 83 ATP Michael Berrer; nei quarti cede in tre set al n\u00ba 27 Dmitry Tursunov, che vincer\u00e0 il titolo. Diventa cos\u00ec il pi\u00f9 giovane tennista a qualificarsi ai quarti di un torneo ATP dopo Boris Becker e raggiunge la posizione n\u00ba 276 del ranking.\nSupera il primo turno anche al torneo ATP di Washington e si arrende a Julien Benneteau al secondo. In agosto esordisce in singolare in un torneo ATP Masters Series a Montr\u00e9al e viene eliminato al primo turno da Teymuraz Gabashvili. A fine mese viene sconfitto nel secondo turno di qualificazione agli US Open. Supera invece le qualificazioni all'ATP di Pechino, viene sconfitto da Ivan Ljubicic al primo turno e si porta al 250\u00ba posto del ranking. Esce al primo turno anche all'ATP di Tokyo, dove era entrato con una wild card.\n2008: primo titolo ATP e top 100.\nDopo la semifinale raggiunta in gennaio al Challenger di Miami, l'11 febbraio 2008 conquista il primo torneo ATP a diciotto anni, quando era numero 244 del ranking e partendo dalle qualificazioni, sconfiggendo 3-6, 6-1, 6-4 il n\u00ba 12 ATP James Blake nella finale di Delray Beach. Nessun giapponese aveva vinto un titolo ATP da 16 anni e il successo lo porta al 131\u00ba posto della classifica mondiale. In marzo partecipa al suo primo Indian Wells Masters, supera le qualificazioni e viene eliminato al primo turno da Marin \u010cili\u0107. Esce al primo turno del tabellone principale anche al Miami Masters, questa volta per mano di Albert Monta\u00f1\u00e9s.\nIn aprile debutta nella squadra giapponese di Coppa Davis in occasione della sfida sull'erba fuori casa contro l'India, perde in 5 set il primo match contro Rohan Bopanna e si riscatta nella giornata conclusiva battendo in due set Mahesh Bhupathi, con l'India gi\u00e0 qualificata. Inizia la stagione sulla terra battuta con la sconfitta al primo turno contro Blake all'ATP di Houston. A fine aprile vince il Challenger di Bermuda battendo in finale in tre set Viktor Troicki, risultato che lo proietta per la prima volta tra i top 100 del ranking. Non supera le qualificazioni in singolare alla sua prima esperienza da professionista al Roland Garros.\nSull'erba del Queen's supera i primi due turni e al terzo si difende con onore nel suo primo incontro con l'allora n\u00ba 2 mondiale Rafael Nadal, che vince 6-4, 3-6, 6-3. Al suo esordio nel singolare a Wimbledon, si ritira durante l'incontro di primo turno per dolori addominali. Subito dopo partecipa al singolare delle Olimpiadi di Pechino e viene eliminato al primo turno in tre set da Rainer Sch\u00fcttler. Alla sua prima apparizione nel tabellone principale degli US Open, Nishikori supera per la prima volta il terzo turno in una prova dello Slam battendo in cinque set il n\u00ba 4 ATP David Ferrer; al quarto turno viene eliminato in tre set da Juan Mart\u00edn del Potro. Il risultato gli vale il nuovo best ranking all'81\u00ba posto della classifica mondiale.\nTra i risultati di rilievo di fine stagione vi sono gli ottavi di finale ai Japan Open Tennis Championships, dove perde contro Richard Gasquet, e soprattutto la semifinale al torneo di Stoccolma, nella quale subisce un pesante 1-6, 0-6 dal padrone di casa Robin S\u00f6derling. Sullo slancio di questo risultato arriva a chiudere l'annata con il suo nuovo best ranking ATP in 63\u00aa posizione e a fine anno gli viene assegnato il premio ATP riservato al tennista che si \u00e8 migliorato di pi\u00f9 nel corso della stagione.\n2009: infortunio al gomito.\nDopo i quarti di finale raggiunti al torneo ATP di Brisbane a inizio gennaio, Nishikori viene eliminato al primo turno ad Adelaide e soprattutto agli Australian Open, battuto in tre set da J\u00fcrgen Melzer; nei successivi tornei ATP non supera il secondo turno. Un infortunio al gomito destro lo costringe all'inattivit\u00e0 a partire da marzo e a operarsi in agosto. Dal 56\u00ba posto nel ranking raggiunto in febbraio scivola al 418\u00ba di fine 2009.\n2010: esclusione dal ranking e rientro nei top 100.\nTorna nel circuito ATP nel febbraio 2010 a Delrai Beach grazie a una wild card, a quasi un anno dall'ultimo incontro disputato, e viene eliminato al primo turno. Costretto ad altre 7 settimane di inattivit\u00e0, perde tutti i punti ATP accumulati ed esce dal ranking; rientra nel circuito Challenger e dopo due eliminazioni ai quarti vince in maggio il torneo di Savannah battendo in finale 6-4, 6-0 Ryan Sweeting e ricominciando a scalare la classifica mondiale. Si ripete nel successivo Sarasota Open sconfiggendo in tre set in finale Brian Dabul. In maggio accede per la prima volta al tabellone principale del Roland Garros e supera al primo turno in 5 set Santiago Giraldo, al secondo subisce una dura sconfitta dal n\u00ba 3 ATP Novak \u0110okovi\u0107. Esce al primo turno nei successivi tornei sull'erba del Queen's, di Eastbourne e di Wimbledon, dove Nadal gli concede solo 10 giochi.\nComincia la stagione sul cemento americano con le premature eliminazioni nei tornei ATP di Los Angeles e Washington. Si aggiudica quindi il Challenger di Binghamton scondiggendo in finale Robert Kendrick. Il suo miglior risultato stagionale \u00e8 il terzo turno agli US Open 2010, dove si ritira durante l'incontro con Albert Montanes dopo aver eliminato in 5 set la testa di serie n\u00ba 11 Marin \u010cili\u0107. Esce al primo turno nei successivi tre tornei ATP e vince uno dei tre Challenger a cui partecipa, battendo di nuovo in finale Kendrick a Knoxville, risultato che gli permette di rientrare tra i top 100.\n2011: seconda finale ATP e n\u00ba 24 del ranking.\nInizia bene il 2011 all'ATP di Chennai battendo di nuovo Marin \u010cili\u0107, campione uscente, nei quarti viene sconfitto da Janko Tipsarevi\u0107. Ottiene le sue prime vittorie nello Slam australiano sconfiggendo Fabio Fognini e Florian Mayer prima della secca sconfitta patita al terzo turno contro il n\u00ba 9 ATP Fernando Verdasco; sale al 70\u00ba posto mondiale. \u00c8 ancora Tipsarevi\u0107 a sbarrargli la strada in semifinale al torneo ATP di Delray Beach, a cui fanno seguito le eliminazioni nei Masters Series (al primo turno a Indian Wells e al secondo a Miami). Il 10 aprile torna in una finale del circuito maggiore agli U.S. Men's Clay Court Championships di Houston, uscendo sconfitto nell'atto conclusivo dallo statunitense Ryan Sweeting.\nInizia la trasferta europea sulla terra battuta raggiungendo il terzo turno al Barcelona Open, dove viene eliminato in due set da Feliciano L\u00f3pez. Dopo le premature sconfitte a Belgrado, Madrid e Roma, alla sua seconda partecipazione nel main draw del Roland Garros viene superato in 4 set al secondo turno da Sergiy Stakhovsky. Subisce la terza sconfitta stagionale da Tipsarevi\u0107 nella semifinale sull'erba di Eastbourne e al successivo Slam di Wimbledon esce al primo turno per mano di Lleyton Hewitt. Subito dopo \u00e8 protagonista nella sfida di Coppa Davis a Kobe contro l'Uzbekistan vincendo entrambi gli incontri in singolare e quello in doppio. Dopo il terzo turno raggiunto a Winston Salem, Nishikori si ritira durante il match contro Flavio Cipolla per un infortunio all'inguine al primo turno degli US Open.\nLa settimana dopo trascina il Giappone tra le nazioni di vertice del tennis per la prima volta dopo molti anni con la qualificazione al Gruppo Mondiale vincendo tutti e tre gli incontri disputati nello spareggio di Tokyo contro l'India. Incassa quindi la quarta sconfitta dell'anno da Tipsarevi\u0107, la terza in una semifinale, al Malaysian Open, dove nei quarti aveva superato il n\u00ba 11 ATP Nicol\u00e1s Almagro. Allo Shanghai Masters di ottobre si qualifica per la prima volta a una semifinale di un Masters 1000 superando nell'ordine Robin Haase, la testa di serie n\u00ba 4 Jo-Wilfried Tsonga, Santiago Giraldo e Alexandr Dolgopolov. Subisce quindi un pesante 3-6, 0-6 dal n\u00ba 4 ATP Andy Murray. La semifinale gli vale il 30\u00ba posto nel ranking, superando il precedente record giapponese detenuto da Sh\u016bz\u014d Matsuoka con il 46\u00ba posto raggiunto nel 1992.\nIl successivo 6 novembre perde 1-6, 3-6 la finale di Basilea contro il padrone di casa Roger Federer dopo aver eliminato in semifinale il n\u00ba 1 del mondo Novak \u0110okovi\u0107 con un significativo 2-6, 7-6, 6-0, rimontando un passivo di 4\u20135 e 0\u201330 nel secondo set. Il grande risultato lo spinge al 24\u00ba posto mondiale, nuovo best ranking. In dicembre ottiene una vittoria e una sconfitta nei singolari della sfida di Coppa Davis contro la Croazia, che vince 3-2 e costringe il Giappone agli spareggi per rimanere nel Gruppo Mondiale.\n2012: prima volta ai quarti di uno Slam, secondo titolo ATP e top 20.\nInizia la nuova stagione con l'eliminazione al secondo turno del Brisbane International 2012, sconfitto da Marcos Baghdatis. Agli Australian Open perde in tre set nei quarti da Andy Murray dopo aver eliminato in 5 set il n\u00ba 6 del mondo Jo-Wilfried Tsonga. \u00c8 il primo giapponese a raggiungere i quarti dello Slam australiano in 80 anni e nel ranking si spinge in 20\u00aa posizione. Viene sconfitto nei quarti di finale a Buenos Aires da Stanislas Wawrinka e al secondo turno a Indian Wells, risultato che gli consente comunque di ritoccare il best ranking portandosi al 16\u00ba posto. Subito dopo Nadal lo elimina negli ottavi del Miami Masters. Inizia bene la stagione europea sulla terra raggiungendo gli ottavi di finale a Montecarlo, battuto in tre set dal n\u00ba 7 ATP Tom\u00e1\u0161 Berdych, e i quarti di finale a Barcellona, dove si ritira durante il match con Verdasco per un risentimento agli addominali che gli fa saltare gli appuntamenti di Madrid, Roma e del Roland Garros.\nRientra nel circuito a Wimbledon e viene eliminato nei sedicesimi di finale in tre set da Juan Mart\u00edn del Potro. Raggiunge i quarti a Newport e ad Atlanta, dove viene battuto in due set a sorpresa rispettivamente da Rajeev Ram e dal connazionale G\u014d Soeda, che gli concede solo 3 game. Si riscatta al torneo olimpico di Londra, dove perde 4-6, 6-7 nei quarti dal n\u00ba 9 del mondo Juan Mart\u00edn del Potro dopo aver eliminato il n\u00ba 5 David Ferrer con il punteggio di 6-0, 3-6, 6-4. In doppio esce al primo turno in coppia con Go Soeda, sconfitti in tre set da Wawrinka/Federer. Al debutto stagionale sul cemento americano esce al primo incontro del Masters 1000 canadese di Toronto per mano di Sam Querrey. Al Cincinnati Masters perde agli ottavi da Wawrinka mentre agli US Open si ferma al terzo turno, dove Cilic lo supera in 4 set. La settimana successiva vince in singolare l'unico incontro disputato nello spareggio di Tokyo per rimanere nel Gruppo Mondiale di Coppa Davis contro Israele, che elimina il Giappone con il risultato di 3-2.\nComincia bene la tourn\u00e9e asiatica raggiungendo la semifinale a Kuala Lumpur, dove perde dopo aver sprecato un match point contro Juan M\u00f3naco, che si aggiudicher\u00e0 il torneo. Il 7 ottobre vince il suo secondo titolo ATP sconfiggendo 7-6, 3-6, 6-0 Milos Raonic nella finale del Japan Open a Tokyo, dopo aver superato nei quarti in due set il n\u00ba 6 ATP Berdych. Diventa per la prima volta il n\u00ba 15 del ranking. Viene poi eliminato al secondo incontro disputato sia allo Shanghai Masters che al Paris Masters, rispettivamente da Querrey e da Gilles Simon. Alla fine del 2012 \u00e8 19\u00ba nel ranking, primo asiatico a chiudere la stagione tra i top 20 dal 2003, quando Paradorn Srichaphan aveva chiuso in 11\u00aa posizione.\n2013: terzo titolo ATP.\nInizia il 2013 al Brisbane International e si ritira sul risultato di 4-6, 0-2 durante la semifinale con Andy Murray per un infortunio al ginocchio. Si ritira quindi senza giocare anche dalla semifinale di doppio, dove era arrivato in coppia con Grigor Dimitrov. Si trascina il dolore anche ai successivi Australian Open e subisce un pesante 2-6, 1-6, 4-6 da David Ferrer negli ottavi. Il 24 febbraio arriva il terzo trionfo ATP della carriera nell'ATP 500 di Memphis; senza perdere alcun set in tutto il torneo, batte in finale lo spagnolo Feliciano L\u00f3pez con un secco 6-2, 6-3.\nRitiratosi durante l'incontro di primo turno a Delray Beach, Nishikori perde a sorpresa da Carlos Berlocq al terzo turno dell'Indian Wells Masters. Al successivo Miami Masters arriva agli ottavi senza perdere alcun set e viene sconfitto per la seconda volta in stagione da Ferrer, questa volta per 4-6, 2-6. A Barcellona non va oltre il terzo turno mentre al terzo turno del Madrid Masters riesce nell'impresa di battere 6-4, 1-6, 6-2 il n\u00ba 2 del mondo Roger Federer; nei quarti cede in 2 set a Pablo And\u00fajar. Dopo l'eliminazione da parte di J\u00e9r\u00e9my Chardy al secondo turno degli Internazionali d'Italia, diventa il primo giapponese dal 1938 a qualificarsi per gli ottavi al Roland Garros, dove Nadal lo sconfigge concedendogli solo 8 giochi. La settimana dopo, malgrado l'eliminazione al primo turno sull'erba di Halle, migliora il proprio best ranking con l'11\u00ba posto. A Wimbledon si arrende al terzo turno ad Andreas Seppi dopo 5 set.\nComincia la stagione autunnale americana con le eliminazioni negli ottavi a Washington e nel Masters 1000 di Montr\u00e9al; perde quindi al primo turno dal quotato Feliciano L\u00f3pez al Cincinnati Masters. Desta sorpresa la sua sconfitta in tre set al primo turno degli US Open da parte del n\u00ba 179 del ranking Daniel Evans. In settembre vince entrambi i singolari nella sfida contro la Colombia valida come spareggio per accedere al Gruppo Mondiale di Coppa Davis, che il Giappone si aggiudica vincendo 3-2. Non si ripete nel torneo vinto l'anno prima a Tokyo, battuto nel quarti in tre set da Nicol\u00e1s Almagro. A fine stagione non va oltre il terzo turno nei Masters di Shanghai e Parigi e nell'ATP 500 di Basilea.\n2014: prima finale Slam agli US Open, quattro titoli ATP, prima volta alle ATP Finals e top 5.\nComincia bene la stagione al Brisbane International 2014 arrivando in semifinale, dove viene rimontato e sconfitto da Lleyton Hewitt con il punteggio di 7-5, 4-6, 3-6. Ai successivi Australian Open perde agli ottavi un incontro equilibrato contro Nadal con il punteggio di 6-7, 5-7, 6-7. A fine gennaio vince a Tokyo entrambi i singolari e in doppio nella sfida di Coppa Davis valida per il primo turno del Gruppo Mondiale. Corona il buon inizio di stagione riconfermandosi campione a Memphis (torneo declassato ad ATP 250); battendo in finale Ivo Karlovi\u0107 per 6-4, 7-6 conquista il primo titolo stagionale e il quarto in carriera. Eliminato agli ottavi a Delray Beach e ai sedicesimi nell'Indian Wells Masters, raggiunge la sua seconda semifinale in un Masters 1000 a Miami superando nei primi turni Marinko Matosevic e Grigor Dimitrov; negli ottavi piega Ferrer vincendo 11-9 il tie-break decisivo e nei quarti ha la meglio su Federer in tre set. Non disputa la finale contro Djokovic per un risentimento inguinale.\nAd aprile conquista il quinto titolo ATP al torneo God\u00f2 di Barcellona, battendo 6-2, 6-2 in finale Santiago Giraldo. Il 9 maggio 2014, sconfiggendo Feliciano L\u00f3pez nei quarti di finale a Madrid diventa il primo tennista giapponese della storia ad entrare tra i primi dieci giocatori del ranking ATP nonch\u00e9 il primo asiatico dal 2004 dopo Paradorn Srichaphan. In semifinale batte David Ferrer dopo un match equilibrato e ben 10 match points, raggiungendo per la prima volta la finale di un torneo Masters 1000. Nell'atto decisivo affronta Rafael Nadal e, dopo 14 vittorie consecutive, \u00e8 costretto al ritiro al terzo set per problemi alla schiena. Grazie a questi risultati raggiunge la posizione numero 9 del ranking. Dopo due settimane di riposo rientra al Roland Garros e viene sconfitto al primo turno. Inizia la stagione sull'erba ad Halle e viene battuto in semifinale da Federer con il punteggio di 3-6, 6-7. A Wimbledon impiega 5 set per superare al terzo turno Simone Bolelli e negli ottavi si arrende a Milos Raonic in 4 set dopo aver vinto il primo.\nPrepara gli US Open al torneo di Washington, dove viene sconfitto duramente nei quarti da Richard Gasquet. Agli US Open supera agevolmente nei primi turni Wayne Odesnik, Pablo And\u00fajar e Leonardo Mayer. A termine di due battaglie vinte 6-4 al quinto set elimina Raonic negli ottavi e Wawrinka nei quarti. Il 6 settembre 2014 agli US Open batte in semifinale per 6-4, 1-6, 7-6, 6-3 il n\u00ba 1 mondiale Novak \u0110okovi\u0107 e conquista la sua prima finale Slam in carriera dove affronta \u010cili\u0107; il croato ha la meglio con un triplo 6-3 in un'ora e quaranta minuti. \u00c8 il primo tennista giapponese a raggiungere una finale del Grande Slam. Solo Zenzo Shimizu era riuscito nell'edizione del 1920 di Wimbledon ad arrivare alla finale del torneo preliminare (in inglese \"all comers' final\"), che precedeva il match nel quale veniva assegnato il titolo, ma era stato sconfitto da Bill Tilden per 4-6, 4-6, 11-13.\nAl successivo Malaysian Open di Kuala Lumpur, Nishikori conquista il sesto titolo ATP superando in finale Julien Benneteau con il punteggio di 7-6, 6-4. La trionfale stagione prosegue tra le mura amiche dell'ATP 500 di Tokyo battendo in rimonta in finale Milos Raonic per 7-6, 4-6, 6-4. La serie di 9 vittorie consecutive viene interrotta da Jack Sock, che lo sconfigge in due set allo Shanghai Masters. Torna subito in forma al Masters parigino, nel quale supera in tre set i top 20 Tommy Robredo, Jo-Wilfried Tsonga e David Ferrer prima della dura sconfitta in semifinale contro Djokovic. Accede per la prima volta in carriera alle ATP World Tour Finals e nel round-robin batte all'esordio per 6-4, 6-4 Andy Murray. Dopo la sconfitta per 3-6, 2-6 subita da Federer, si qualifica alle semifinali superando in rimonta David Ferrer per 4-6, 6-4, 6-1. In semifinale costringe al terzo set Djokovic ma viene battuto con il risultato di 1-6, 6-3, 0-6. Conclude una delle migliori annate della carriera al 5\u00ba posto ATP, suo nuovo best ranking, il migliore mai conseguito da un asiatico a fine stagione.\n2015: tre titoli ATP e n\u00ba 4 del ranking.\nInizia l'anno al Brisbane International 2015 perdendo in tre set la semifinale contro Milos Raonic. Sempre a Brisbane arriva per la prima volta in una finale di doppio in un torneo ATP, e in coppia con Alexandr Dolgopolov viene sconfitto in due set all'atto conclusivo da Jamie Murray/John Peers. Nel primo Slam stagionale, l'Australian Open, per la seconda volta in carriera raggiunge i quarti di finale e viene sconfitto dallo svizzero Stan Wawrinka, detentore del titolo. A febbraio Nishikori conquista il suo ottavo titolo in carriera, e diventa il primo giocatore a vincere il Memphis Open per tre volte consecutive, battendo in finale Kevin Anderson in due set. Viene quindi sconfitto in due set da David Ferrer nella finale del torneo Abierto Mexicano Telcel. Il risultato gli garantisce il nuovo miglior ranking con la 4\u00aa posizione. All'ATP Masters 1000 Indian Wells viene sconfitto in due set da Feliciano L\u00f3pez nel quarto turno. Nel successivo Miami Open 2015 batte in sequenza Michail Ju\u017enyj, Viktor Troicki e David Goffin senza mai perdere un set, per poi arrendersi nei quarti di finale allo statunitense John Isner.\nInizia la stagione sulla terra al torneo ATP 500 di Barcellona e supera in sequenza Tejmuraz Gaba\u0161vili, Santiago Giraldo, Roberto Bautista Agut e in semifinale Martin Kli\u017ean. In finale sconfigge Pablo And\u00fajar 6-4, 6-4 aggiudicandosi cos\u00ec il nono titolo in carriera. Al Madrid Masters viene sconfitto in semifinale in due set da Andy Murray dopo aver eliminato nell'ordine ottimi giocatori come David Goffin, Roberto Bautista Agut e David Ferrer. Agli Internazionali d'Italia batte Ji\u0159\u00ed Vesel\u00fd e Viktor Troicki e viene sconfitto in tre set nei quarti da Novak \u0110okovi\u0107. Al Roland Garros inizia il torneo con le vittorie contro Paul-Henri Mathieu e Thomaz Bellucci. Passa al quarto turno grazie al ritiro per infortunio di Benjamin Becker e battendo Tejmuraz Gaba\u0161vili diventa il primo giapponese a raggiungere dopo 82 anni i quarti di finali all'Open di Francia. Esce dal torneo venendo sconfitto in cinque set dal padrone di casa Jo-Wilfried Tsonga. Sull'erba di Halle \u00e8 costretto al ritiro nel primo set della semifinale che lo vede opposto ad Andreas Seppi. Al primo turno a Wimbledon, come l'anno precedente al terzo turno, vince contro Simone Bolelli in cinque set; verso fine gara si infortuna a un polpaccio, \u00e8 quindi costretto a ritirarsi dal torneo.\nAl torneo ATP di Washington batte in semifinale in tre set Cilic e sconfiggendo 4-6, 6-4, 6-4 in finale John Isner si aggiudica il terzo titolo stagionale e decimo in carriera. Disputa quindi un ottimo Masters 1000 a Montr\u00e9al arrivando in semifinale senza perdere un set contro Andujar, Goffin e Nadal, battuto nei quarti con un eloquente 6-2, 6-4. Crolla in semifinale contro Andy Murray, che si impone 6-3, 6-0. Agli US Open esce di scena al primo turno contro Beno\u00eet Paire, che in ottobre gli nega anche l'accesso alla finale nell'ATP di Tokyo superandolo in tre set. Esce agli ottavi in entrambi i Masters 1000 di fine stagione, perdendo dopo due tie-break a Shanghai da Kevin Anderson e ritirandosi nel secondo set contro Richard Gasquet a Parigi. Si qualifica per il secondo anno consecutivo alle ATP World Tour Finals grazie all'ottavo posto in classifica. Batte Tom\u00e1\u0161 Berdych, ma perde da Novak Djokovic e Roger Federer, non riuscendo a qualificarsi per le semifinali.\n2016: 11\u00ba titolo ATP e medaglia di bronzo olimpica.\nAl Brisbane International 2016 esce ai quarti per mano di Bernard Tomi\u0107 mentre nel torneo di doppio, in coppia con Dimitrov, viene eliminato in semifinale. All'Australian Open 2016, Nishikori \u00e8 testa di serie numero 7. Inizia il torneo sconfiggendo nell'ordine Philipp Kohlschreiber, Austin Krajicek e Guillermo Garc\u00eda L\u00f3pez. Agli ottavi di finale sconfigge la testa di serie numero nove Jo-Wilfried Tsonga, raggiungendo il suo terzo quarto di finale all'Australian Open. Viene sconfitto ai quarti da Novak \u0110okovi\u0107. Partecipa al Memphis Open e raggiunge la finale del torneo, dove batte Taylor Fritz, laureandosi per la quarta volta consecutiva vincitore del torneo. Si tratta dell'undicesimo titolo in carriera. Torna in campo ad Acapulco, perdendo al secondo turno da Sam Querrey. In Coppa Davis batte Daniel Evans in tre set ma viene sconfitto da Andy Murray in cinque. A Indian Wells viene sconfitto nei quarti di finale da Rafael Nadal per 6-4, 6-3. La settimana successiva raggiunge la sua prima finale in carriera a Miami dopo aver sconfitto in sequenza, Herbert, Dolgopolov, Bautista Agut, Monfils e Kyrgios. Viene per\u00f2 sconfitto nettamente da \u0110okovi\u0107 con un doppio 6-3.\nInizia la stagione sul rosso a Barcellona, dove detiene il titolo da due anni, riesce a raggiungere la finale ma viene sconfitto da Rafael Nadal. Raggiunge le semifinali a Madrid e Roma sconfitto in entrambe le occasioni da \u0110okovi\u0107. Al Roland Garros non va oltre gli ottavi, sconfitto da in quattro set da Richard Gasquet. Sull'erba si ritira al secondo turno ad Halle e agli ottavi a Wimbledon. Torna in campo al Masters canadese di Toronto dove raggiunge la finale ma viene sconfitto ancora una volta da \u0110okovi\u0107. Alle Olimpiadi di Rio supera nei primi turni Albert Ramos Vi\u00f1olas per 6-2 6-4, John Millman per 7-6 6-4, Andrej Martin con un doppio 6-2 e nei quarti Ga\u00ebl Monfils per 7-6 4-6 7-6. In semifinale viene sconfitto da Andy Murray per 1-6 4-6; nella finale terzo-quarto posto sconfigge Rafael Nadal con il punteggio di 6-2 6-7 6-3, conquistando cos\u00ec la medaglia di bronzo.\nLa settimana seguente a Cincinnati viene sconfitto al terzo turno da Bernard Tomi\u0107. Agli US Open raggiunge la seconda settimana e sconfigge nei quarti di finale il numero due del mondo Murray, prima di essere sconfitto in semifinale da Stan Wawrinka. Torna poi in campo a Tokyo si ritira al secondo turno contro Jo\u00e3o Sousa. A Basilea raggiunge un'altra finale battendo, tra gli altri nei quarti Juan Mart\u00edn del Potro. In finale viene sconfitto da Marin \u010cili\u0107. A Parigi non va oltre il terzo turno battuto da Jo-Wilfried Tsonga. Si qualifica per il terzo anno consecutivo per le Finals, nel round robin batte Stan Wawrinka 6-2, 6-3, ma viene sconfitto da Andy Murray 7-69, 4-6, 4-6 e da Marin \u010cili\u0107 6-3, 2-6, 3-6. Si qualifica ugualmente per la semifinale, dove viene sconfitto con un doppio 6-1, per la sesta volta consecutiva, da \u0110okovi\u0107.\n2017: infortunio al polso.\nInizia la stagione a Brisbane e dopo la vittoria in semifinale con Stan Wawrinka viene sconfitto in finale da Grigor Dimitrov per 6-2, 2-6, 6-3. Agli Australian Open perde negli ottavi di finale al quinto set da Roger Federer. Raggiunge la finale anche a Buenos Aires e viene sconfitto in due set da Aleksandr Dolgopolov. La settimana successiva a Rio viene sconfitto al primo turno da Thomaz Bellucci. Raggiunge i quarti a Indian Wells, Miami e Madrid battuto rispettivamente da Jack Sock, Fabio Fognini e Novak \u0110okovi\u0107. Agli Internazionali d'Italia batte al secondo turno David Ferrer ma viene sconfitto nel successivo da Juan Mart\u00edn del Potro. Riceve poi una wildcard per il torneo di Ginevra dove viene eliminato in semifinale da Mi\u0161a Zverev. Al Roland Garros raggiunge i quarti di finale, dove viene sconfitto da Andy Murray per 6-2, 1-6, 60-7, 1-6.\nInizia la stagione su erba ad Halle e batte al primo turno Fernando Verdasco, prima di ritirarsi al secondo turno contro Karen Cha\u010danov. Al primo turno di Wimbledon concede solo quattro giochi Marco Cecchinato, supera quindi Sergiy Stakhovsky e al terzo turno cede in quattro set a Roberto Bautista Agut. Torna in campo a Washington e dopo un bye al primo turno, sconfigge nell'ordine Donald Young, Juan Mart\u00edn del Potro e nei quarti Tommy Paul, viene eliminato in semifinale da Alexander Zverev con il punteggio di 6-3, 6-4. La settimana seguente a Montr\u00e9al viene sconfitto all'esordio da Ga\u00ebl Monfils. Un infortunio al polso destro lo costringe a chiudere la stagione prematuramente. L'11 settembre esce per la prima dalla Top 10 dall'agosto 2014 e chiude la stagione al 22\u00ba posto.\n2018: quarti di finale a Wimbledon e semifinale agli US Open.\nRitorna a disputare tornei partendo dai Challenger e vince quello di Dallas battendo Mackenzie McDonald in finale. Al torneo di New York estromette nell'ordine Noah Rubin e Evgenij Donskoj in due set, supera in rimonta Radu Albot e in semifinale incontra Kevin Anderson, il quale si impone al tie-break nel terzo set. Ad Acapulco viene eliminato al primo turno in tre set da Denis Shapovalov mentre a Miami elimina John Millman in tre set prima di cedere con un doppio 2-6 a Juan Mart\u00edn del Potro al secondo incontro. Crolla in classifica alla 39\u00aa posizione, cosa che non accadeva dall'ottobre 2011.\nRitorna a giocare una finale in un Masters 1000 a Monte Carlo. Nei primi turni si impone su Tom\u00e1\u0161 Berdych, Daniil Medvedev e Andreas Seppi, nei quarti ha la meglio in tre set sulla testa di serie numero 2 Marin \u010cili\u0107 e in semifinale sulla testa di serie numero 3 Alexander Zverev per 3-6 6-3 6-4. In finale viene sconfitto da Rafael Nadal per 3-6, 2-6. Al primo turno del torneo di Barcellona \u00e8 costretto al ritiro all'inizio del secondo set contro Guillermo Garc\u00eda L\u00f3pez. Nel Masters di Madrid perde in due set da Novak \u0110okovi\u0107 al primo turno. A Roma, dopo aver sconfitto nell'ordine Feliciano L\u00f3pez, Grigor Dimitrov e Philipp Kohlschreiber, nei quarti viene superato in rimonta nuovamente da \u0110okovi\u0107 in tre set. Nello Slam parigino raggiunge gli ottavi di finale estromettendo in tre set Maxime Janvier, Beno\u00eet Paire dopo una battaglia di 5 set e Gilles Simon in 3 set. Negli ottavi viene sconfitto dal futuro finalista e settima testa di serie Dominic Thiem, che si impone al quarto set. Nel torneo di Halle elimina Matthias Bachinger e viene sconfitto al secondo turno da Karen Cha\u010danov. Nello Slam di Wimbledon elimina nell'ordine Christian Harrison, Bernard Tomi\u0107, Nick Kyrgios e battendo Ernests Gulbis raggiunge per la prima volta i quarti di finale, dove viene sconfitto nuovamente dal futuro campione Novak \u0110okovi\u0107.\nInizia la stagione americana sul cemento a Washington e viene eliminato nei quarti di finale in tre set dal futuro vincitore Alexander Zverev. Nel Masters 1000 di Montr\u00e9al viene eliminato da Robin Haase al primo turno e in quello di Cincinnati al secondo da Stan Wawrinka. Agli US Open sconfigge nell'ordine Maximilian Marterer, Ga\u00ebl Monfils che si ritira durante l'incontro, Diego Schwartzman e Philipp Kohlschreiber. Nei quarti ha la meglio sul numero 7 del mondo Marin \u010cili\u0107 dopo una battaglia terminata al quinto set. La semifinale lo vede opposto al due volte campione Novak \u0110okovi\u0107, che gli concede solo nove giochi.\nA settembre perde in tre set contro Matthias Bachinger la semifinale all'Open de Moselle. Successivamente prende parte al torneo di casa, il Rakuten Japan Open Tennis Championships, che non riesce per\u00f2 a vincere per la terza volta in carriera, venendo battuto in finale da Daniil Medvedev per 2-6, 4-6. Continua la tourn\u00e9e asiatica allo Shanghai Rolex Masters, dove perde in due set nei quarti di finale contro Roger Federer. Torna in Europa per disputare l'Erste Bank Open a Vienna e raggiunge la terza finale stagionale, nella quale viene sconfitto da Kevin Anderson per 3-6, 6-7. Come a Shanghai, anche nell'ultimo Master 1000 stagionale di Parigi-Bercy si ferma ai quarti di finale perdendo in due set contro Federer. Grazie al forfait di Juan Martin Del Potro si qualifica alle ATP Finals. Esordisce battendo Federer per 7-6, 6-3 ma non si qualifica per le semifinali dopo l'umiliante sconfitta per 0-6, 1-6 patita da Anderson e quella per 1-6, 4-6 contro Dominic Thiem. Chiude l'anno alla posizione numero 9 del ranking mondiale.\n2019: 12\u00ba Titolo ATP, quarti di finale agli Australian Open, Roland Garros e Wimbledon, operazione al gomito.\nInizia bene il 2019 aggiudicandosi il Brisbane International battendo in finale Daniil Medvedev per 6-4, 3-6, 6-2. Al primo turno degli Australian Open rimonta due set al qualificato Kamil Majchrzak, che si ritira quando sta perdendo 0-3 nel quinto set. Nell'incontro successivo viene invece rimontato da Ivo Karlovi\u0107, che recupera due set di svantaggio ma cede al tie-break del quinto. Al terzo turno supera Jo\u00e3o Sousa e agli ottavi rimonta Pablo Carre\u00f1o Busta dopo essersi trovato in svantaggio di 2 set a 0 e di un break nel terzo. Si impone 10-8 al super tiebreak del quinto set dopo oltre cinque ore di gioco. Nel super tie-break del quinto set, una controversa chiamata del giudice di linea scatena la rabbia di Carre\u00f1o Busta che conduceva per 8-5 e perde la concentrazione, Nishikori ne approfitta infilando quattro punti consecutivi, si aggiudica il match e raggiunge per la quarta volta i quarti di finale nello Slam australiano. Affronta quindi il sei volte campione e numero uno del mondo Novak \u0110okovi\u0107 e si ritira sul 6-1, 4-1 in favore del serbo per un problema al quadricipite.\nA febbraio raggiunge la semifinale a Rotterdam e viene sconfitto in tre set da Stan Wawrinka, mentre a Dubai viene eliminato negli ottavi da Hubert Hurkacz. L'emergente polacco lo elimina anche al terzo turno a Indian Wells, mentre a Miami Nishikori perde all'esordio contro Du\u0161an Lajovi\u0107. Inizia la stagione sul rosso a Monte Carlo con la sconfitta subita da Pierre-Hugues Herbert dopo un bye al primo turno. Torna a disputare una semifinale a Barcellona e viene sconfitto in tre set da Daniil Medvedev. Viene eliminato da Wawrinka negli ottavi di finale a Madrid e da Diego Schwartzman nei quarti di finale a Roma.\nAl Roland Garros supera Quentin Halys, l'idolo di casa Jo-Wilfried Tsonga e al terzo turno Laslo Djere, vincendo 8-6 al quinto set. Al quarto turno elimina Beno\u00eet Paire dopo un'altra battaglia vinta 7-5 al quinto set, nel quale era stato sotto di un break. Diventa cos\u00ec l'unico tennista, insieme a Novak \u0110okovi\u0107 e a Rafael Nadal, ad aver raggiunto almeno i quarti di finale in ogni torneo dello Slam da Wimbledon 2018 in poi. Viene sconfitto proprio dal maiorchino, che gli concede cinque soli giochi. A Wimbledon vince senza perdere un set i primi turni con Thiago Monteiro, Cameron Norrie e Steve Johnson, supera in quattro set Michail Kuku\u0161kin e raggiunge i quarti di finale anche nello Slam londinese (seconda volta in carriera dopo l'edizione precedente), confermando di essere in una delle sue migliori stagioni. Viene eliminato al quarto set dal venti volte campione Slam e otto volte campione a Wimbledon Roger Federer dopo aver vinto il primo parziale.\nInizia la stagione estiva sul cemento americano a Montr\u00e9al, e perde all'esordio da Richard Gasquet; viene eliminato al primo turno anche al successivo Cincinnati Masters, sconfitto a sorpresa da Yoshihito Nishioka. Al primo turno degli US Open approfitta del ritiro di Marco Trungelliti, al secondo elimina Bradley Klahn e al terzo cede in quattro set contro Alex De Minaur, non riuscendo a difendere la semifinale dell'anno prima. Sar\u00e0 il suo ultimo torneo stagionale, i dolori al braccio e al gomito destro gli impediscono di continuare a giocare e lo costringono a un intervento chirurgico in ottobre. Il 28 di quello stesso mese esce dalla top 10 dopo poco meno di un anno di permanenza. In novembre annuncia l'inizio della collaborazione con Max Mirnyi; il nuovo coach prende il posto di Dante Bottini che allenava Nishikori dal 2011, mentre Michael Chang rimane nello staff tecnico come supporto per i tornei pi\u00f9 importanti.\n2020: lunga convalescenza e rientro.\nDopo la lunga convalescenza post-operatoria, Nishikori sarebbe pronto al rientro nell'estate del 2020 ma viene trovato per due volte positivo ai test diagnostici della COVID-19. Il nuovo test a cui si sottopone in agosto d\u00e0 esito negativo e farebbe in tempo a partecipare agli US Open 2020, ma dopo un anno di inattivit\u00e0 non si sente pronto ad affrontare un torneo cos\u00ec logorante con gli incontri al limite dei cinque set. Il rientro nel circuito avviene in settembre a distanza di un anno dall'ultimo incontro disputato; si presenta con il n\u00ba 34 del ranking al torneo ATP 250 di Kitzb\u00fchel e viene eliminato al primo turno. La settimana successiva perde in due set dall'emergente Lorenzo Musetti al secondo turno del Masters 1000 di Roma. Al primo turno del torneo di Amburgo raccoglie solo tre giochi contro Cristian Gar\u00edn. L'ultimo impegno \u00e8 a fine settembre il Roland Garros; al primo turno supera il n\u00ba 34 ATP Daniel Evans e al secondo perde con Stefano Travaglia, entrambi gli incontri risoltisi al quinto set. Rinuncia agli ultimi tornei stagionali per un dolore alla spalla che lo costringer\u00e0 nella pausa invernale a modificare il servizio. Chiude al 41\u00ba posto del ranking il 2020, nel quale ha disputato solo 6 incontri ufficiali in singolare.\n2021: una semifinale ATP e quarti di finale alle Olimpiadi.\nInizia il 2021 con tre sconfitte consecutive nell'ATP Cup e all'Australian Open. Si sblocca a Rotterdam con i successi sui quotati Felix Auger-Aliassime e Alex De Minaur prima di cedere nei quarti a Borna \u0106ori\u0107. In marzo raggiunge i quarti anche a Dubai, sconfiggendo tra gli altri il n\u00ba 13 ATP David Goffin, e viene eliminato in 3 set da Lloyd Harris. Viene sconfitto al terzo turno sia al Miami Open, dal n\u00ba 5 del mondo Stefanos Tsitsipas, che a Barcellona, dal n\u00ba 2 e futuro vincitore del titolo Nadal. Nei successivi tre tornei viene eliminato dal n\u00ba 6 ATP Alexander Zverev, al secondo turno a Madrid dopo aver sconfitto Karen Khachanov, al terzo a Roma, dove elimina l'idolo di casa Fognini, e negli ottavi al Roland Garros. All'esordio stagionale sull'erba esce di scena al secondo turno ad Halle per mano dell'emergente Sebastian Korda. Viene eliminato al secondo turno anche a Wimbledon con la sconfitta in quattro set subita da Jordan Thompson. La prematura uscita dallo Slam londinese lo porta alla 57\u00aa posizione nel ranking, e per alcune settimane si trova al secondo posto tra i tennisti giapponesi \u2013 come non gli succedeva da anni \u2013 alle spalle di Yoshihito Nishioka.\nA fine luglio prende parte ai Giochi olimpici di Tokyo e al primo turno elimina in due set il n\u00ba 7 del mondo Andrej Rubl\u00ebv, accede ai quarti di finale con le vittorie su Marcos Giron e Ilya Ivashka e viene eliminato da Djokovic, che gli concede due soli giochi. In coppia con Ben McLachlan si spinge fino ai quarti anche nel torneo di doppio, e vengono eliminati dalle teste di serie n\u00ba 1 Mekti\u0107 / Pavi\u0107 che vinceranno il titolo. Inizia lo swing americano sul cemento a Washington e arriva in semifinale, nella quale viene sconfitto da Mackenzie McDonald. Un infortunio alla spalla lo costringe al ritiro al Toronto Masters dopo aver superato il primo turno. Dopo due settimane di riposo si presenta agli US Open e al secondo turno si prende la rivincita su McDonald, imponendosi al quinto set, viene quindi nuovamente eliminato da Djokovic che rimonta il primo parziale vinto dal giapponese e si impone in quattro set. Esce al secondo turno all'Indian Wells Masters, sconfitto in rimonta da Daniel Evans.\n2022: operazione all'anca.\nUn problema all'anca lo costringe a rinunciare ai primi tornei stagionali e a sottoporsi a un intervento chirurgico in artroscopia verso fine gennaio. Dopo l'operazione annuncia che i tempi di recupero previsti sono di circa sei mesi.\nCaratteristiche tecniche.\nIl suo colpo migliore \u00e8 il diritto e le superfici che predilige sono il cemento e la terra battuta. Pur non essendo altissimo (178\u00a0cm), possiede un buon servizio con il quale spesso \u00e8 in grado di aprirsi il campo. Molto abile in risposta al servizio, fa della rapidit\u00e0 di spostamento una delle sue armi migliori, accompagnata da un ottimo rovescio a due mani. \u00c8 inoltre in grado di reggere la fatica sia mentale che fisica degli incontri pi\u00f9 lunghi, merito anche della collaborazione con il suo allenatore Michael Chang, che lo ha migliorato dal punto di vista della concentrazione. Da Chang ha inoltre imparato a variare il proprio gioco in funzione dei punti deboli dell'avversario. \u00c8 particolarmente efficace quando viene messo sotto pressione, era il migliore del circuito in una statistica del 2018 basata sulle percentuali di break point convertiti e salvati, tiebreak vinti e incontri vinti nel set decisivo. In un'altra statistica relativa al periodo tra il 1991 e il 2020, \u00e8 risultato il tennista che ha la pi\u00f9 alta percentuale di incontri vinti al terzo set dopo aver perso il primo. Ha per\u00f2 spesso dimostrato una certa fragilit\u00e0 negli incontri pi\u00f9 importanti dei tornei maggiori, in particolar modo nelle sfide contro i migliori giocatori."}
{"id": "1950043", "revid": "1005847", "url": "https://it.wikipedia.org/wiki?curid=1950043", "title": "Elezioni federali in Germania del 1983", "text": "Le elezioni federali nella Repubblica Federale di Germania del 1983 si tennero il 6 marzo per il rinnovo del Bundestag. Per la seconda volta si dovette ricorrere alle elezioni anticipate, dopo quelle del 1972.\nSi recarono alle urne l'89,1% dei cittadini aventi diritto al voto.\nLa coalizione CSU\\CDU-FDP rimase al governo del paese con Helmut Kohl cancelliere. Per la prima volta, i Verdi riuscirono ad eleggere dei loro membri in parlamento."}
{"id": "1950046", "revid": "1005847", "url": "https://it.wikipedia.org/wiki?curid=1950046", "title": "Elezioni federali in Germania del 1987", "text": "Le elezioni federali nella Repubblica Federale di Germania del 1987 si tennero il 25 gennaio per il rinnovo del Bundestag.\nSi rec\u00f2 alle urne l'84.3% dei cittadini aventi diritto al voto.\nLa coalizione CDU\\CSU-FDP con Helmut Kohl come cancelliere venne riconfermata alla guida del Paese."}
{"id": "1950048", "revid": "123848391", "url": "https://it.wikipedia.org/wiki?curid=1950048", "title": "NEMO (Amsterdam)", "text": "NEMO \u00e8 il pi\u00f9 grande centro scientifico dei Paesi Bassi. Si trova ad Amsterdam. Il palazzo che lo ospita \u00e8 stato progettato dall'architetto italiano Renzo Piano. NEMO si trova vicino alla Stazione Centrale di Amsterdam e al Nederlands Scheepvaartmuseum (Museo Marittimo dei Paesi Bassi).\n 7"}
{"id": "1950053", "revid": "125089662", "url": "https://it.wikipedia.org/wiki?curid=1950053", "title": "World Press Photo of the Year", "text": "Il premio World Press Photo of the Year fa parte dei World Press Photo Awards, organizzati dalla fondazione olandese World Press Photo e viene assegnato alla foto pi\u00f9 iconica dell'anno. \nOltre alla \"World Press Photo of the Year,\" la giuria composta da 10 membri dal 2019 assegna anche il premio \"World Press Photo Story of the Year. Questo premio viene conferito\" al reportage che in quell'edizione del concorso si \u00e8 pi\u00f9 contraddistinto per intensit\u00e0 fotografica ed importanza del contenuto. Gli autori vincitori di queste 2 categorie ricevono un premio in denaro corrispondente a 5.000\u20ac. \nOltre ai due premi principali vengono assegnati anche 3 premi per foto singola e 3 premi per storie in ognuna delle otto categorie.\nIl \"World Press Photo of the Year\" \u00e8 conferito all'immagine che \"... non \u00e8 solo la sintesi fotogiornalistica dell'anno, ma rappresenta un problema, situazione o evento di grande importanza giornalistica, e fa questo in un modo che dimostra un eccezionale livello di percezione visiva e creativit\u00e0\".\nLista dei vincitori.\nLa lista seguente contiene tutti i vincitori del premio \"World Press Photo of the Year\" e informazioni sulle rispettive immagini.\nLa lista seguente contiene tutti i vincitori del premio \"World Press Photo Story of the Year\" e informazioni sui rispettivi progetti fotografici."}
{"id": "1950056", "revid": "767487", "url": "https://it.wikipedia.org/wiki?curid=1950056", "title": "Uomo di Swanscombe", "text": "Uomo di Swanscombe \u00e8 la denominazione di alcuni reperti fossili appartenenti ad un paleantropo del Pleistocene inferiore dell'Inghilterra.\nNel 1935 il dentista Alvan T. Marston annunci\u00f2 di aver trovato nella localit\u00e0 di Swanscombe, nel Kent inglese un osso occipitale umano in uno strato di ghiaie pleistoceniche.\nL'anno dopo fu trovato un osso parietale che si adattava perfettamente al primo.\nI due frammenti vennero studiati da un comitato di scienziati che redassero un rapporto pubblicato nel 1938. Il dosaggio del contenuto di fluoro nelle ossa, esame dell'epoca per stabilire l'antichit\u00e0 di un reperto osseo, ne conferm\u00f2 la preistoricit\u00e0. \nI reperti di Swanscombe permettono di ricostruire in parte la calotta cranica di questo essere primitivo che sembrerebbe essere una femmina di circa 20 anni, con caratteri abbastanza simili a quelli dell'uomo moderno, distanziata alquanto, invece, dall'Homo neanderthalensis.\nLa capacit\u00e0 cranica risulta essere di circa 1325 centimetri cubici, la squama occipitale e la posizione del foro occipitale stesso sono tipicamente moderne, mentre l'enorme spessore delle ossa del cranio denota una struttura ossea pi\u00f9 primitiva. \nPer l'insieme dei caratteri, l'uomo di Swanscombe \u00e8 stato classificato dal paleontologo, Sergio Sergi negli anni 50-60 del secolo scorso, come un tipo \"pre-sapiens\" e non sarebbe da escludere che tale tipo possa essere considerato un antichissimo antenato dell'uomo moderno."}
{"id": "1950061", "revid": "75435", "url": "https://it.wikipedia.org/wiki?curid=1950061", "title": "Onciali", "text": ""}
{"id": "1950065", "revid": "3343", "url": "https://it.wikipedia.org/wiki?curid=1950065", "title": "Annay-sous-Lens", "text": ""}
{"id": "1950067", "revid": "149485", "url": "https://it.wikipedia.org/wiki?curid=1950067", "title": "Campionati mondiali di ginnastica ritmica sportiva 1996", "text": "I XX Campionati mondiali di ginnastica ritmica sportiva si sono svolti a Budapest, in Ungheria, dal 19 al 23 giugno 1996."}
{"id": "1950073", "revid": "1652635", "url": "https://it.wikipedia.org/wiki?curid=1950073", "title": "Antonio Cippico", "text": "Biografia.\nDiscendente di storica e nobile famiglia di Tra\u00f9, cui appartennero fra l'altro gli umanisti Pietro, Alvise e Coriolano Cippico, nacque a Zara da Venanzio e da Carolina Salghetti-Drioli.\nTradusse in versi l\"'Orestiade\" di Eschilo insieme con Tito Marrone per la rappresentazione nel 1906 presso il Teatro Argentina di Roma.\nProfessore ordinario di Letteratura italiana all'Universit\u00e0 di Londra tra 1911 e 1928 e socio della Royal Literary Society, \u00e8 noto per aver fondato nel 1925 la rivista \"Archivio storico della Dalmazia\", di cui fu direttore.\nFu delegato del Governo italiano all'Assemblea della Societ\u00e0 delle Nazioni nel periodo 1925-28."}
{"id": "1950083", "revid": "12290", "url": "https://it.wikipedia.org/wiki?curid=1950083", "title": "Paolo Alatri", "text": "Biografia.\nNato a Roma nel 1918 in una famiglia borghese di religione ebraica, comp\u00ec gli studi liceali presso il \"Torquato Tasso\" di Roma, dove ebbe per compagni di classe Bruno Zevi e Mario Alicata.\nLaureatosi nel 1940 in lettere e filosofia presso l'universit\u00e0 della propria citt\u00e0 natale (gli ebrei che avevano cominciato gli studi prima delle leggi razziali potevano terminarli), si iscrisse al Partito d'Azione prendendo parte alla difesa di Roma (settembre 1943) e, successivamente, alla Resistenza.\nNel dopoguerra ader\u00ec al comunismo (1948), venendo eletto deputato nelle liste del PCI (1963) e alternando l'attivit\u00e0 politica all'insegnamento di materie storiche, prima storia del Risorgimento all'Universit\u00e0 di Palermo, poi storia moderna in quella di Messina e infine storia delle dottrine politiche a Perugia, dove, negli anni ottanta fu anche, per un periodo, il responsabile del dipartimento di scienze storiche.\nGli interessi di Paolo Alatri vertevano soprattutto sulla Storia europea moderna e contemporanea, con particolare riguardo al Settecento riformatore, al Risorgimento e all'ascesa e sviluppo del fascismo. Importanti sono stati anche i suoi studi letterari e storici sulla vita e l'opera di Gabriele D'Annunzio (\"Gabriele D'Annunzio\" e \"Nitti, D'Annunzio e la Questione adriatica: 1919-1920\"), \"D'Annunzio negli anni del tramonto, 1930-1938\", ecc.) le sue ricerche filosofiche sui protagonisti dell'Illuminismo (\"Voltaire, Diderot e il Partito filosofico\", \"Introduzione a Voltaire\", \"Parlamenti e lotta politica nella Francia del Settecento\", ecc.) e su alcuni grandi pensatori italiani contemporanei. Fra questi ultimi va citata una pregevole biografia di Bertrando Spaventa, pubblicata a Roma nel 1941 (fu la sua \"opera prima\") e apprezzata da Benedetto Croce, che invit\u00f2 a Napoli l'autore per poterlo conoscere.\nSi dedic\u00f2 anche all'attivit\u00e0 giornalistica. Scrisse per \"l'Unit\u00e0\", \"Il Corriere della Sera\" e altri quotidiani. Fu redattore capo della rivista \"Ulisse\" e collaboratore di \"Rinascita\" e \"Studi Storici\".\nNel 1978 fu nominato primo presidente della neo-formata Societ\u00e0 Italiana di Studi sul Secolo Diciottesimo (SISSD), in concomitanza con il congresso di studi sull'Illuminismo tenutosi a Pisa nel '78. Mantenne tale carica fino alla morte.\nEsperto di Unione Sovietica, fu anche presidente dell\"'Associazione Italia-Urss\" (1961-1970), e successivamente membro del suo comitato direttivo da cui si dimise nel 1980 per il trattamento riservato dalle autorit\u00e0 moscovite allo scienziato Andrei Sacharov (\u00abNon posso essere amico di chi si comporta come al tempo degli Zar\u00bb dichiar\u00f2 in tale occasione). \u00c8 morto a Roma a settantasette anni nel 1995 a seguito di una malattia incurabile.\nOpere.\nTra le opere che recano sue prefazioni, in particolar modo degna di nota la \"Storia della Massoneria dall'Unit\u00e0 alla Repubblica\" (1977)\",\" di Aldo A. Mola, quale prima documentata e non polemica ricerca pubblicata in Italia sulla Massoneria nazionale in et\u00e0 contemporanea."}
{"id": "1950086", "revid": "110157", "url": "https://it.wikipedia.org/wiki?curid=1950086", "title": "Football League Cup 2006-2007", "text": "La Football League Cup 2006-2007, conosciuta anche con il nome di Carling Cup per motivi di sponsorizzazione, \u00e8 stata la 47\u00aa edizione del terzo torneo calcistico pi\u00f9 importante del calcio inglese, la 41\u00aa in finale unica. La manifestazione, ebbe inizio il 21 agosto 2006 e si concluse il 25 febbraio 2007 con la finale del Millennium Stadium di Cardiff, sede scelta per ospitare l'evento, in attesa della conclusione dei lavori di ristrutturazione del nuovo Wembley.\nIl trofeo fu vinto dal Chelsea, che nell'atto conclusivo si impose con il punteggio di 2-1 sui concittadini dell'Arsenal.\nFormula.\nLa Football League Cup era riservata alle 20 squadre della Premier League e alle 72 della Football League. Ogni turno della competizione \u00e8 composto da scontri ad eliminazione diretta, ad esclusione delle semifinali che si compongono di due match dove la squadra con il miglior risultato combinato accede in finale. Se al termine di ogni partita o se il risultato combinato delle semifinali \u00e8 identico, vengono giocati i tempi supplementari. Se anche al termine dei tempi supplementari il punteggio \u00e8 ancora in parit\u00e0, si passa ai calci di rigore."}
{"id": "1950088", "revid": "123702849", "url": "https://it.wikipedia.org/wiki?curid=1950088", "title": "Filippo Cremonesi", "text": "Ultimo sindaco di Roma prima dell'istituzione del governatorato durante il Fascismo, ne fu poi regio commissario e primo governatore fino alle dimissioni nel 1926. Fu nominato senatore del Regno nel 1923, servendo nelle legislature dalla XXVI alla XXX, e occup\u00f2 anche la presidenza dell'Istituto LUCE, dal 1927 al 1928, e della Croce Rossa Italiana, tra il 1928 e il 1940.\nBiografia.\nNacque a Roma nel 1872 in una famiglia agiata della borghesia da Giovanni Battista Cremonesi e Maddalena Foglietti. Aveva due fratelli, Luigi e Carlo, e una sorella, Elvira. In giovane et\u00e0 emigr\u00f2 in America meridionale stabilendosi in Cile, dove svolse per circa dieci anni diverse attivit\u00e0 commerciali e finanziarie. Anche dopo il ritorno in patria continu\u00f2 ad occuparsi del settore economico lavorando come consigliere di diversi istituti di credito e della Camera di commercio di Roma. Nel 1916 fond\u00f2 la societ\u00e0 bancaria Cavalsassi e Cremonesi.\nCarriera politica.\nNel 1914 fu eletto consigliere comunale durante la seconda amministrazione di Prospero Colonna e la sua esperienza in campo economico gli valse la nomina ad assessore dell'annona, delle tasse, dei beni patrimoniali, della polizia urbana e delle finanze. Nel 1920 fece parte della giunta di Luigi Rava e fu capo della maggioranza in consiglio comunale sotto l'amministrazione di Giannetto Valli fino al 1922, anno in cui fu eletto sindaco. Da subito invi\u00f2 al governo un memoriale sottolineando la necessit\u00e0 di una trasformazione economica della citt\u00e0, promuovendo l'industrializzazione di Roma per passare da un'economia \"parassitaria\" ad una \"reale vita produttiva\".\nIl 2 marzo 1923 inizi\u00f2 il processo di riforma amministrativa di Roma con lo scioglimento del consiglio comunale, insediatosi appena un anno prima, e Cremonesi fu nominato Regio commissario straordinario nel periodo di transizione. Da commissario continu\u00f2 ad occuparsi della situazione finanziaria capitolina con l'obiettivo di raggiungere il pareggio di bilancio coprendo il deficit dei bilanci annuali del 1921 e del 1922 e eliminando quello previsto per il 1923. Nell'ambito di questo risanamento apport\u00f2 diversi interventi a breve termine sui servizi pubblici e port\u00f2 avanti il completamento della rete fognaria, l'implementazione dell'illuminazione pubblica, la costruzione del e del sanatorio Cesare Battisti della Croce Rossa Italiana (poi inglobato nel complesso dell'ospedale Carlo Forlanini). Fece parte della commissione incaricata di rivedere il piano regolatore generale del 1909, che si concluse con la creazione della \"Variante generale\" del 1925; in questo contesto iniziarono le prime demolizioni nell'area del Foro Romano, per mettere in luce i ruderi dei mercati di Traiano e dei fori stessi, l'ampliamento della zona di Torre Argentina, l'allargamento delle strade del Tridente e l'allargamento oltre che il relativo traforo e di via di Porta Cavalleggeri. Gli sventramenti e le demolizioni resero necessaria la realizzazione delle borgate predisposte per accogliere gli sfollati, la prima delle quali fu quella di Acilia, realizzata nel 1924 per ospitare gli sfollati dall'area dei fori di Cesare e di Traiano.\nNel giugno 1923 fu nominato senatore del Regno nella categoria 21, di coloro che da tre anni pagano tremila lire d'imposizione diretta in ragione dei loro beni o della loro industria. Con regio decreto-legge n\u00b0 1949 del 28 ottobre 1925 la gestione commissariale fu trasformata nel governatorato di Roma e Cremonesi ne fu nominato primo governatore. La riforma amministrativa romana port\u00f2 all'abolizione delle elezioni comunali e alla concentrazione del potere nelle mani del governatore, affiancato da due vice e dipendente direttamente dal governo, presieduto all'epoca da Benito Mussolini. Il governatore infatti, pur essendo coadiuvato da dieci rettori e da una Consulta di 80 membri, era alla fin fine l'unico deliberante e dipendeva direttamente dal Ministero dell'interno.\nAppena un anno dopo la sua nomina Cremonesi rassegn\u00f2 le dimissioni. Tale scelta dest\u00f2 un discreto scalpore che fu per\u00f2 soffocato sul nascere dal Sottosegretario agli interni Giacomo Suardo su ordine dello stesso Mussolini, facendo ai giornali divieto assoluto di parlare della situazione del governatorato, pena il sequestro. Tra le ragioni dietro le sue dimissioni pare vi fosse il favoreggiamento da parte di Cremonesi di speculazioni finanziarie da parte di fascisti ex nazionalisti. Nel volume redatto da Fausta Mancini Lapenna sull'operato di Alberto Mancini, all'epoca segretario generale dell'amministrazione capitolina, viene messo in luce per\u00f2 il disappunto di Cremonesi in merito all'istituzione stessa del governatorato. La problematica principale era rappresentata dal bilancio della citt\u00e0 che pur essendo stato dato in carico allo Stato non fissava l'entit\u00e0 degli impegni finanziari di quest'ultimo, ostacolando l'operato dell'amministrazione cittadina che, nell'incertezza delle disponibilit\u00e0 finanziarie, non poteva portare avanti le grandi opere richieste da Mussolini. La struttura governatoriale fu rivista subito dopo le dimissioni di Cremonesi, al quale succedette Ludovico Spada Veralli Potenziani, e nuovamente nel 1928 con l'abolizione dei rettori e la drastica riduzione della Consulta da 80 a 12 membri.\nNonostante ci\u00f2 la sua carriera politica non si arrest\u00f2 e fu nominato, poco dopo le dimissioni da governatore, presidente dell'Istituto nazionale Luce, dove rimase fino al 1928, anno in cui fu nominato presidente della Croce Rossa Italiana. In questi ambienti fu un forte promotore della fascistizzazione e si batt\u00e9 contro l'apoliticit\u00e0.\nNel 1933 gli fu conferito il titolo onorifico di ministro di Stato. Contestualmente ricevette onorificenze nell'Ordine civile di Savoia, di cui fu anche consigliere, ed entr\u00f2 a far parte dell'Accademia nazionale di San Luca e dell'Accademia dei Virtuosi al Pantheon, interessandosi alle belle arti; proprio in questo contesto scrisse una memoria a Mussolini sull'esigenza della conservazione del patrimonio storico-artistico del Lazio. Gi\u00e0 dal 1926 era anche membro della Societ\u00e0 romana di storia patria e della Societ\u00e0 geografica italiana.\nLasci\u00f2 la presidenza della Croce Rossa Italiana nel 1939 e mor\u00ec tre anni dopo a Roma.\nVita privata.\nSpos\u00f2 Maria Maddalena Fontemaggi dalla quale ebbe un figlio, Aldo. La coppia viveva a Roma in corso Vittorio Emanuele II, 323.\nFondazione Istituto Filippo Cremonesi.\nNel 1950, per volont\u00e0 testamentarie di Cremonesi, venne istituita una fondazione per i bisognosi che porta il suo nome, grazie all'amico don Agostino Zanoni priore dell'abbazia di Farfa. Dal 13 luglio 1993 l'Istituto \u00e8 divenuto un ente di diritto privato."}
{"id": "1950091", "revid": "110157", "url": "https://it.wikipedia.org/wiki?curid=1950091", "title": "Football League Cup 2005-2006", "text": "La Football League Cup 2005-2006, conosciuta anche con il nome di Carling Cup per motivi di sponsorizzazione, \u00e8 stata la 46\u00aa edizione del terzo torneo calcistico pi\u00f9 importante del calcio inglese, la 40\u00aa in finale unica. La manifestazione, ebbe inizio il 22 agosto 2005 e si concluse il 26 febbraio 2006 con la finale del Millennium Stadium di Cardiff, sede scelta per ospitare l'evento, in attesa della conclusione dei lavori di ristrutturazione del nuovo Wembley.\nIl trofeo fu vinto dal Manchester United, che nell'atto conclusivo si impose sul Wigan Athletic con il punteggio di 4-0.\nFormula.\nLa Football League Cup era riservata alle 20 squadre della Premier League e alle 72 della Football League. Ogni turno della competizione \u00e8 composto da scontri ad eliminazione diretta, ad esclusione delle semifinali che si compongono di due match dove la squadra con il miglior risultato combinato accede in finale. Se al termine di ogni partita o se il risultato combinato delle semifinali \u00e8 identico, vengono giocati i tempi supplementari. Se anche al termine dei tempi supplementari il punteggio \u00e8 ancora in parit\u00e0, si passa ai calci di rigore."}
{"id": "1950092", "revid": "599013", "url": "https://it.wikipedia.org/wiki?curid=1950092", "title": "Vladan Alanovi\u0107", "text": ""}
{"id": "1950094", "revid": "287204", "url": "https://it.wikipedia.org/wiki?curid=1950094", "title": "Vladan Alanovic", "text": ""}
{"id": "1950095", "revid": "110157", "url": "https://it.wikipedia.org/wiki?curid=1950095", "title": "Football League Cup 2004-2005", "text": "La Football League Cup 2004-2005, conosciuta anche con il nome di Carling Cup per motivi di sponsorizzazione, \u00e8 stata la 45\u00aa edizione del terzo torneo calcistico pi\u00f9 importante del calcio inglese, la 39\u00aa in finale unica. La manifestazione, ebbe inizio il 23 agosto 2004 e si concluse il 27 febbraio 2005 con la finale del Millennium Stadium di Cardiff, sede scelta per ospitare l'evento, in attesa della conclusione dei lavori di ristrutturazione del nuovo Wembley.\nIl trofeo fu vinto dal Chelsea, vincitore anche della Premier League, che nell'atto conclusivo si impose per 3-2 dopo i tempi supplementari nei confronti del Liverpool.\nFormula.\nLa Football League Cup era riservata alle 20 squadre della Premier League e alle 72 della Football League. Ogni turno della competizione \u00e8 composto da scontri ad eliminazione diretta, ad esclusione delle semifinali che si compongono di due match dove la squadra con il miglior risultato combinato accede in finale. Se al termine di ogni partita o se il risultato combinato delle semifinali \u00e8 identico, vengono giocati i tempi supplementari. Se anche al termine dei tempi supplementari il punteggio \u00e8 ancora in parit\u00e0, si passa ai calci di rigore.\nPrimo turno.\n "}
{"id": "1950097", "revid": "110157", "url": "https://it.wikipedia.org/wiki?curid=1950097", "title": "Football League Cup 2003-2004", "text": "La Football League Cup 2003-2004, conosciuta anche con il nome di Carling Cup per motivi di sponsorizzazione, \u00e8 stata la 44\u00aa edizione del terzo torneo calcistico pi\u00f9 importante del calcio inglese, la 38\u00aa in finale unica. La manifestazione, ebbe inizio nell'agosto 2003 e si concluse il 29 febbraio 2004 con la finale del Millennium Stadium di Cardiff, sede scelta per ospitare l'evento, in attesa della conclusione dei lavori di ristrutturazione del nuovo Wembley.\nIl trofeo fu vinto dal Middlesbrough, che nell'atto conclusivo si impose sul Bolton Wanderers con il punteggio di 2-1.\nFormula.\nLa Football League Cup era riservata alle 20 squadre della Premier League e alle 72 della Football League. Ogni turno della competizione \u00e8 composto da scontri ad eliminazione diretta, ad esclusione delle semifinali che si compongono di due match dove la squadra con il miglior risultato combinato accede in finale. Se al termine di ogni partita o se il risultato combinato delle semifinali \u00e8 identico, vengono giocati i tempi supplementari. Se anche al termine dei tempi supplementari il punteggio \u00e8 ancora in parit\u00e0, si passa ai calci di rigore.\nPrimo turno.\n "}
{"id": "1950099", "revid": "282094", "url": "https://it.wikipedia.org/wiki?curid=1950099", "title": "Achille Torelli, Conte di Guastalla", "text": ""}
{"id": "1950101", "revid": "1543377", "url": "https://it.wikipedia.org/wiki?curid=1950101", "title": "Campionati mondiali di biathlon 2009", "text": "I Campionati mondiali di biathlon 2009 si svolsero dal 13 al 22 febbraio presso il centro di biathlon di Alpensia, a Daegwallyeong, nella contea di Pyeongchang, in Corea del Sud.\nDoping.\nUn giorno prima dell'inizio dei Mondiali gli atleti russi Al'bina Achatova, Ekaterina Jur'eva e Dmitrij Jaro\u0161enko sono stati squalificati per doping dopo che erano risultati positivi all'EPO ai controlli eseguiti a \u00d6stersund a inizio dicembre 2008, in occasione della prima tappa della Coppa del Mondo 2008-2009. I tre sono rientrati subito a Mosca.\nRisultati.\nUomini.\nSprint 10 km.\n14 febbraio, ore 11:15\nInseguimento 12,5 km.\n15 febbraio, ore 11:15\nPartenza in linea 15 km.\n21 febbraio, ore 9:45\nIndividuale 20 km.\n17 febbraio, ore 6:15\nStaffetta 4x7,5 km.\n22 febbraio, ore 11:15\nDonne.\nSprint 7,5 km.\n14 febbraio, ore 8:45\nInseguimento 10 km.\n15 febbraio, ore 9:00\nPartenza in linea 12,5 km.\n22 febbraio, ore 9:00 \nIndividuale 15 km.\n18 febbraio, ore 10:15\nStaffetta 4x6 km.\n21 febbraio, ore 11:15\nMisto.\nStaffetta 2x6 km + 2x7,5 km.\n \n19 febbraio, ore 10:00"}
{"id": "1950103", "revid": "965226", "url": "https://it.wikipedia.org/wiki?curid=1950103", "title": "Piero Barucci", "text": "Biografia.\n\u00c8 stato presidente del Monte dei Paschi di Siena (1983 - 1990) e dell'Associazione Bancaria Italiana (ABI) (1987 - 1991) prima di essere chiamato a ricoprire il ruolo di Ministro del tesoro nei governi Amato I (in particolare al momento della svalutazione della lira del settembre 1992) e Ciampi. \u00c8 stato membro della presidenza dell'Autorit\u00e0 Garante della Concorrenza e del Mercato e dell'Associazione Villa Favard (laureati in Economia dell'Universit\u00e0 di Firenze)."}
{"id": "1950104", "revid": "183114", "url": "https://it.wikipedia.org/wiki?curid=1950104", "title": "Leconte de Lisle", "text": ""}
{"id": "1950105", "revid": "154711", "url": "https://it.wikipedia.org/wiki?curid=1950105", "title": "S. Piero Patti", "text": ""}
{"id": "1950108", "revid": "965226", "url": "https://it.wikipedia.org/wiki?curid=1950108", "title": "Franco Gallo", "text": "Biografia.\nNato a Roma da genitori originari di Floridia (Sicilia), dopo essersi Laureato in Giurisprudenza presso l'Universit\u00e0 di Roma La Sapienza \u00e8 stato docente di Diritto Tributario presso la Facolt\u00e0 di Giurisprudenza dell'Universit\u00e0 LUISS e dell'Universit\u00e0 di Roma Tor Vergata e ha insegnato anche nella Facolt\u00e0 di Scienze Politiche dell'Universit\u00e0 Federico II di Napoli.\nHa ricoperto il ruolo di Ministro delle finanze nel Governo Ciampi. Era uno dei quattro ministri \"tecnici\" (non provenienti dai partiti) di quell'esecutivo. L'iniziativa per cui \u00e8 ricordato il suo incarico da ministro, principalmente, fu la forte semplificazione dei moduli della dichiarazione dei redditi. Durante il suo ministero furono introdotti anche per la prima volta gli studi di settore, ovvero quegli strumenti con cui il fisco \u201cstima\u201d i redditi di liberi professionisti e lavoratori autonomi. \u00c8 considerato uno dei massimi esperti italiani in materia fiscale.\n\u00c8 membro della Fondazione Italia USA e dell'Accademia dei Lincei.\n\u00c8 stato nominato giudice costituzionale dal Presidente della Repubblica Carlo Azeglio Ciampi il 14 settembre 2004 e ha giurato il 16 settembre 2004.\nIl 6 dicembre 2011 \u00e8 stato nominato vicepresidente della Corte costituzionale dal presidente Alfonso Quaranta.\nIl 29 gennaio 2013 \u00e8 stato eletto Presidente della Corte costituzionale della Repubblica italiana subentrando ad Alfonso Quaranta.\nAll'epoca della sua nomina ci fu una piccola polemica in seguito alla stessa, perch\u00e9 alcuni esponenti politici, giornalisti e giuristi sottolinearono che ancora una volta si era scelto un presidente che sarebbe rimasto in carica solo pochi mesi prima della pensione (nel caso di Gallo, nel settembre 2013).\nNella conferenza straordinaria sull'attivit\u00e0 2012 della Consulta, nell'aprile 2013, il presidente Gallo ha sollecitato il Parlamento a riconoscere i diritti delle coppie omosessuali. \nConclude il suo mandato nel settembre 2013.\nIl 16 febbraio 2014 \u00e8 nominato presidente dell'Istituto dell'Enciclopedia Italiana."}
{"id": "1950111", "revid": "110157", "url": "https://it.wikipedia.org/wiki?curid=1950111", "title": "Coppa Italia 2008-2009 (calcio femminile)", "text": "L'edizione 2008-2009 \u00e8 stata la trentasettesima della storia della Coppa Italia di calcio femminile. La formula, gi\u00e0 adottata in precedenti edizioni, prevede due competizioni distinte - e due differenti trofei - per le Serie A e Serie A2 e per la Serie B.\nLa Coppa Italia di Serie A e A2.\nSquadre partecipanti.\nAl torneo di Coppa Italia di calcio femminile riservato alle formazioni di Serie A e Serie A2 sono iscritte le 36 squadre che hanno partecipato ai due massimi campionati nazionali e 3 squadre di Serie B (Acese, Ginnic Club Stadium e Caprera) scelte per criteri di vicinanza.\nSerie A2.\nGirone A\nGirone B\nPrima fase.\nNella prima fase le 39 squadre partecipanti sono state suddivise in 8 gironi all'italiana, composti su base territoriale. La prima classificata di ciascun raggruppamento \u00e8 qualificata ai quarti di finale. Nei gironi composti da 4 squadre (A e D) sono previste gare di andata e ritorno, negli altri gironi le squadre si incontrano in gare di sola andata.\nLa Coppa Italia di Serie B.\nAl torneo di Coppa Italia di calcio femminile riservato alle formazioni di Serie B competizione sono iscritte d'ufficio 49 delle 52 societ\u00e0 componenti l'organico del campionato cadetto nella stagione 2008-2009.\nPrima fase.\nLa prima fase ha previsto la suddivisione delle 49 squadre partecipanti in 12 gironi all'italiana, composti su base territoriale. La prima classificata di ciascun raggruppamento si \u00e8 qualificata alla fase dei quarti di finale. In tutti i gironi le squadre si affrontano una sola volta.\nClassifiche gironi\n\"Girone A\": Pro Reggina 97 9 punti, Salento Donne 6, Eagles Red&amp;Blue Taranto 3, Udv Argentanese 0.\n\"Girone B\": Domina Neapolis Acerrana 9 punti, Centro Ester 4, Salernitana 4, Vesevus Trecase 0.\n\"Girone C\": Sezze 9 punti, Res Roma 6, Eurnova 3, Siena -1\n\"Girone D\": Atletic Montaquila 9 punti, Ariete Calcio 4, Campobasso 3, Sessano Femminile 1.\n\"Girone E\": FruttaPi\u00f9 Verona 9 punti, Franciacorta 4, Femminile Romano 3, Alessandria 1.\n\"Girone F\": Picenum 10 punti, Anspi Marsciano 5, Multimarche Montecassino 3, Cf Porto Sant'Elpidio 3, Julia Spello 1.\n\"Girone G\": S\u00fcdtirol Vintl Damen 9 punti, Brixen OBI 3, Vicenza 3, Carianese 0.\n\"Girone H\": Valbruna Vicenza 6 punti, Exto Schio06 4, Laghi 4, Femm. Mestre 1999 3.\n\"Girone I\": Barcon 7 punti, Trasaghis 4, Graphistudio Campagna 3, Pasiano 2.\n\"Girone L\": Packcenter Imola 9 punti, Imolese 6, Castelvecchio 1, Virtus Romagna 1.\n\"Girone M\": Multedo 9 punti, Bogliasco Pieve 4, Sarzanese 3, Laurenthiana Isolotto 1.\n\"Girone N\": Virtus Fossano 9 punti, Real Canavese Chivas 4, Femminile Juventus 4, Romagnano 0.\nGironi dei quarti di finale.\nLe 12 squadre qualificate sono state suddivise in quattro gironi da tre squadre, che si incontrano in gare di sola andata. La prima di ogni girone passa accede alla final-four.\nClassifiche gironi\n\"Girone 1\": Pro Reggina97 4 punti, Domina Neapolis Acerrana 2, Atletic Montaquila 1.\n\"Girone 2\": Sezze elimina il Packcenter Imola in gara unica. Picenum escluso per rinuncia.\n\"Girone 3\": FruttaPi\u00f9 Verona 6 punti, Multedo 3, Virtus Fossano 0.\n\"Girone 4\": S\u00fcdtirol Vintl Damen 6 punti, Barcon 3, Valbruna Vicenza 0."}
{"id": "1950113", "revid": "83531", "url": "https://it.wikipedia.org/wiki?curid=1950113", "title": "Giuseppe Caron", "text": "Fu ministro e commissario europeo. \nBiografia.\nLaurea in Chimica e Farmacia. Caron lavor\u00f2 nel settore dell'industria farmaceutica, Socio Azionista e Amministratore Delegato di Societ\u00e0 Adriatica Medicinali, Consigliere d'Amministrazione e Socio Azionista di Anonima Chimico Farmaceutica, Vice Presidente di Squibb &amp; Sons, Presidente di Carlo Erba e Presidente di Pierrel. \nDurante la seconda guerra mondiale partecip\u00f2 alla Resistenza e fu segretario del CLN di Treviso,ottenendo il riconoscimento di Patriota dal Comando Supremo Alleato, meritando cos\u00ec la Croce di Guerra per meriri partigiani. \nPresiedette la Camera di commercio, industria, artigianato e agricoltura di Treviso,Vice Presidente dell'Unione Nazionale delle stesse e successivamente fu vicepresidente della Camera di commercio italiana per le Americhe. \nCarriera politica.\nIl 18 aprile 1948 Caron fu eletto senatore nel collegio di Treviso. Venne riconfermato in tutte le elezioni successive e fece parte del Parlamento fino al 4 luglio 1976. \nDal 27 luglio 1949 al 24 giugno 1953 Caron fu membro dell'Assemblea parlamentare del Consiglio d'Europa, poi il 5 maggio 1954 entr\u00f2 in carica come membro dell'Assemblea della Comunit\u00e0 europea del carbone e dell'acciaio, di cui fece parte fino all'11 giugno 1958. Dal 27 maggio 1959 al 4 dicembre 1959 fu membro dell'Assemblea parlamentare europea. \nIl 9 luglio 1955 Caron fu nominato sottosegretario per i lavori pubblici nell'ambito del governo Segni I, poi fino al 14 febbraio 1959 fu sottosegretario alla difesa nei successivi governi Zoli e Fanfani II. \nCommissario europeo.\nIl 4 dicembre 1959 Caron si dimise dai suoi incarichi parlamentari per subentrare a Piero Malvestiti come commissario europeo per il mercato interno e l'informazione nell'ambito della Commissione Hallstein I. Nella Commissione Hallstein II mantenne le stesse deleghe e fu nominato anche vicepresidente della Commissione. Tra i membri del suo gabinetto vi fu Bino Olivi. Si dimise dall'incarico in corrispondenza delle elezioni politiche in Italia del 28 aprile 1963, in cui fu eletto nuovamente membro del Senato italiano. \nMinistro del bilancio.\nL'8 dicembre 1963 Caron fu nominato sottosegretario per il bilancio nell'ambito del governo Moro I. Svolse l'incarico ininterrottamente fino al 13 febbraio 1969, nell'ambito dei successivi governi Moro II, Moro III, Leone II e Rumor I. Dal 26 febbraio 1966 ricevette anche la delega alla programmazione economica. Il 5 agosto 1969 fu nominato Ministro del bilancio e della programmazione economica nell'ambito del governo Rumor II, rimase in carica fino al 26 marzo 1970.\nNell\u2019ottobre 1965 fu a capo di una Commissione interministeriale di studio per i cantieri navali, meglio nota come Commissione, il cui compito era quello di proporre un nuovo assetto per la cantieristica pubblica e in seguito alle conclusioni della commissione il Comitato interministeriale per la programmazione economica var\u00f2 un piano che port\u00f2 alla nascita dell'Italcantieri, societ\u00e0 facente parte della galassia IRI, in cui confluirono gli stabilimenti di costruzione navale a partecipazione statale dell'Ansaldo dei Cantieri Riuniti dell'Adriatico e della Navalmeccanica. \nDal 29 gennaio al 4 agosto 1969 Caron presiedette il gruppo democratico cristiano al Senato. Fu presidente della commissione parlamentare per il bilancio dal 1\u00ba ottobre 1971 al 24 maggio 1972 e poi nuovamente dall'11 luglio 1972 al 4 luglio 1976.\nAltre attivit\u00e0.\nCaron fu presidente del Centro sviluppi trasporti aerei e del Consorzio per lo sviluppo delle comunicazioni aeree delle Venezie.\nNel 1975 fond\u00f2 l'Associazione Italia-Austria. \nFu Consigliere d'Amministrazione di Aermacchi. \nHa pubblicato i seguenti libri: \nSaggi e discorsi sull'integrazione Europea \nEconomia e Socialit\u00e0 \nSaggi e Discorsi sull'Aviazione Civile \nBilancio di un'esperienza \nPer l'Europa\n\u00c8 stato insignito delle seguenti onorificenze: \nCavaliere di Gran Croce al merito della Repubblica Italiana \nCommendatore dell'Ordine Piano Pontificio \nCommendatore dell'Ordine Pontificio di Gregorio Magno \nGrand'Ufficiale al merito della Repubblica Federale Tedesca \nGrand'Ufficiale al merito della Repubblica Federale d'Austria \nMedaglia d'Oro per meriti speciali della Citt\u00e0 di Vienna \nPaul Harrys Fellow del Rotary Internazionale \nPremio Leonardo da Vinci per il contributo e lo sviluppo dell'Aviazione Civile"}
{"id": "1950115", "revid": "1265575", "url": "https://it.wikipedia.org/wiki?curid=1950115", "title": "Cimitero della Villetta", "text": "Il cimitero della Villetta si trova a Parma lungo l'omonimo viale, nei pressi di barriera Bixio.\nStoria.\nIn seguito all'editto napoleonico di Saint Cloud del 12 giugno 1804 che proibiva le sepolture nelle chiese edificate all'interno delle mura urbane, sorse la necessit\u00e0 di edificare un cimitero per la citt\u00e0 di Parma. Per questo la duchessa Maria Luigia incaric\u00f2 del progetto l'architetto di Corte Giuseppe Cocconcelli, che lo realizz\u00f2 nel 1817.\nDeriva il suo nome, dal fatto che fu costruito nei pressi della casermetta, appartenente al corpo delle guardie cittadine, denominata appunto \"la Villetta\".\nDescrizione.\nIl cimitero si sviluppa su una pianta ottagonale, con quattro lati opposti maggiori e quattro minori, assegnati alle rappresentanze sociali dell'epoca della costruzione.\nIl suo interno \u00e8 suddiviso in quattro grandi campi destinati alle sepolture comuni, contornati da un porticato, che culmina nella cappella neoclassica, edificata del 1819 e dedicata a san Gregorio Magno.\nIl viale principale e le tombe monumentali.\nLungo il viale principale situato nel corpo centrale del cimitero, sono collocate le tombe e le cappelle di famiglia, edificate a partire dal XIX secolo fino alla prima met\u00e0 del XX secolo. Si tratta della parte storico-monumentale, dove riposano diverse personalit\u00e0 della citt\u00e0 di Parma, artisti, musicisti, letterati, poeti, chierici, militari, politici, famiglie aristocratiche e imprenditori.\nCampo San Pellegrino.\nIntorno alla met\u00e0 degli anni '70, nell'area sud, \u00e8 stato costruito un ulteriore reparto cimiteriale a pianta quadrata, destinata alle sepolture in loculi o \"avelli a muro\", e per le cellette delle urne cinerarie. All'ingresso del \"campo di San Pellegrino\" si trova la tomba di famiglia dell'attrice Paola Borboni.\nIl campo dei bambini.\nNella parte sud dell'area perimetrale, si trova il \"campo dei bambini\", un'area dedicata alla sepoltura dei piccoli, deceduti in tenera et\u00e0 o nell'infanzia. L'area viene definita dai parmigiani \"al camp di put\u00e9n\" (il campo dei bambini in dialetto parmigiano), al quale con l'omonimo titolo, il poeta dialettale Fausto Bertozzi, ha dedicato una toccante poesia.\nTombe importanti.\nIl cimitero ospita numerose tombe monumentali di personaggi illustri:"}
{"id": "1950118", "revid": "2134764", "url": "https://it.wikipedia.org/wiki?curid=1950118", "title": "Gundars V\u0113tra", "text": ""}
{"id": "1950119", "revid": "287204", "url": "https://it.wikipedia.org/wiki?curid=1950119", "title": "Gundars Vetra", "text": ""}
{"id": "1950122", "revid": "767487", "url": "https://it.wikipedia.org/wiki?curid=1950122", "title": "Ritmo e dolore", "text": "Ritmo e Dolore \u00e8 il secondo album in studio dei Timoria.\nDescrizione.\nAl suo interno vi \u00e8 il brano \"L'uomo che ride\", canzone che vinse il premio della critica per le nuove proposte al Festival di Sanremo 1991.\nAnche questo album \u00e8 prodotto dall'ex bassista di Litfiba e CCCP Gianni Maroccolo e vede la partecipazione di Antonio Aiazzi (ex-compagno di band di Maroccolo) alle tastiere nel brano \"Troppo tardi\".\nIl disco si allontana dalle sonorit\u00e0 pop rock del precedente lavoro a favore di un hard rock pi\u00f9 aggressivo e deciso."}
{"id": "1950124", "revid": "287204", "url": "https://it.wikipedia.org/wiki?curid=1950124", "title": "La meccanica", "text": "La meccanica \u00e8 un romanzo dello scrittore italiano Carlo Emilio Gadda. Ideato a partire dal 1928, alcuni brani vennero pubblicati nel 1932 sulla rivista \u00abSolaria\u00bb. L'opera venne per\u00f2 pubblicata in volume solo nel 1970.\nTrama.\nQuesto romanzo parla di Zoraide che \u00e8 sposata con Luigi Pessina, un malato operaio socialista che lavora presso la Societ\u00e0 Umanitaria a Milano. Quando l'uomo parte per la prima guerra mondiale, Zoraide diventa l'amante di un giovane borghese chiamato Franco Velaschi, che partir\u00e0 anch'egli per la guerra sul fronte trentino. In guerra, i destini dei due uomini si incrociano quando Luigi, ormai malato gravemente, viene portato da Franco in ospedale a Vicenza. Da l\u00ec Luigi si reca dalla moglie, che sapeva essere in quella stessa citt\u00e0 con la propria famiglia, ma entrando in casa trova Zoraide a letto con l'amante.\nIl romanzo \u00e8 un affresco della vita milanese e italiana a cavallo della prima guerra mondiale, e delle reazioni tra pacifisti e interventisti.\nVicenda editoriale.\nGadda scrisse la maggior parte dell'opera, inizialmente intitolata \"La passione della meccanica\", tra l'ottobre 1928 e il marzo 1929, tranne il capitolo 4, che aveva scritto nell'agosto 1924. Tre brani apparvero su \u00abSolaria\u00bb nel 1932, coi titoli \"Le novissime armi\", \"Pap\u00e0 e mamma\" e \"L'armata se ne va\". Questi estratti poi riapparvero in \"Novelle dal Ducato in fiamme\" nel 1953 e negli \"Accoppiamenti giudiziosi\" nel 1963. \nL'opera completa apparve solo nel 1970 presso Garzanti, senza partecipazione da parte di Gadda. In essa compaiono solo i cinque capitoli considerati finiti dall'autore. Solo nel 1989 nella nuova edizione, curata da Dante Isella, sono stati pubblicati, in base all'ultima lezione dell'abbozzo, anche i tre capitoli finali del romanzo, non condotti allo stadio di elaborazione dei primi cinque (Carlo Emilio Gadda, La meccanica, in Idem, Romanzi e racconti, II, a cura di G. Pinotti, D. Isella, R. Rodondi, Garzanti, Milano 1989).\nCollegamenti esterni.\nTrama, personaggi, traduzioni e altro ancora della \"Meccanica\""}
{"id": "1950125", "revid": "767487", "url": "https://it.wikipedia.org/wiki?curid=1950125", "title": "Bancassicurazione", "text": "Con bancassicurazione si intende la creazione e vendita di prodotti che coniugano caratteristiche di assicurazione e di investimento.\nSi tratta tipicamente di polizze vita in cui i premi assicurativi sono fatti convogliare in un Fondo Interno Assicurativo (FIA) per essere investiti secondo delle linee-guida prefissate, ad esempio con un \"benchmark\" predefinito. Spesso il rendimento del FIA \u00e8 semplicemente collegato a uno o pi\u00f9 indici azionari, nelle polizze chiamate index linked."}
{"id": "1950128", "revid": "300067", "url": "https://it.wikipedia.org/wiki?curid=1950128", "title": "Oleksandr Volkov", "text": "Con la nazionale di pallacanestro dell'Unione Sovietica ha vinto l'oro alle Olimpiadi di Seul 1988 ed agli Europei 1985. Ha inoltre conquistato due argenti ai Mondiali, ed un argento ed un bronzo agli Europei.\nMembro del Parlamento ucraino, dal 3 agosto 1999 al 10 gennaio 2000 ha ricoperto l'incarico di Ministro dello Sport in Ucraina. Dal 2007 \u00e8 il presidente della Federazione cestistica dell'Ucraina.\nCarriera.\nVolkov inizi\u00f2 la carriera da professionista nel Budivelnyk Kiev, squadra nella quale milit\u00f2 dal 1981 al 1986. Nel 1985 vinse la medaglia d'oro agli Europei in Germania Ovest con la nazionale sovietica. Ai Mondiali 1986 di Madrid vinse l'argento, cedendo solamente agli Stati Uniti. Nell'estate 1986 si trasfer\u00ec al CSKA Mosca, facendo poi ritorno al Budivelnyk nel 1988.\nAgli Europei 1987 vinse un altro argento: l'Unione Sovietica fu infatti sconfitta in finale dalla Grecia del MVP Nikos Gal\u012bs. Volkov fu comunque tra i protagonisti della vittoria sovietica alle Olimpiadi estive 1988 di Seul.\nNel 1989 divenne il primo ucraino ad approdare nella NBA, essendo stato acquistato dagli Atlanta Hawks. Fu anche il primo ex-sovietico ad esordire in NBA: scese per la prima volta in campo il 3 novembre 1989; condivide il primato con il lituano \u0160ar\u016bnas Mar\u010diulionis, che esord\u00ec lo stesso giorno nei Golden State Warriors.\nIn precedenza aveva disputato gli Europei 1989, conclusi al 3\u00ba posto alle spalle di Jugoslavia e Grecia.\nCon gli Hawks disput\u00f2 tre stagioni, collezionando 149 presenze e 1.019 punti; fu comunque costretto a saltare l'intera stagione 1990-1991 a causa di un infortunio. Nell'agosto 1990 aveva vinto l'argento ai Mondiali di Buenos Aires, in virt\u00f9 della sconfitta in finale dell'Unione Sovietica contro la Jugoslavia.\nNell'estate 1992 prefer\u00ec lasciare l'NBA per tornare a giocare in Europa. Venne cos\u00ec acquistato dalla Viola Reggio Calabria guidata in panchina da Carlo Recalcati. Rimase in Calabria per la sola stagione 1992-1993: quanto basta per guidare la squadra al massimo risultato sportivo di sempre (6\u00ba posto in classifica, quarti di finale play-off). Con la Viola disput\u00f2 22 partite di campionato e 5 di play-off, realizzando 520 punti; salt\u00f2 infatti parte della stagione (i due mesi di gennaio e febbraio 1993) a causa di un infortunio.\nDopo la Viola, si trasfer\u00ec al Panathinaikos, con cui chiuse al 3\u00ba posto sia in campionato sia in Coppa dei Campioni. Nel 1994 pass\u00f2 ai rivali dell'Olympiacos Pireo: con i bianco-rossi vinse il campionato, ma perse la finale di Coppa dei Campioni contro il Real Madrid.\nIn un primo momento decise di chiudere la carriera nel 1995, al termine dell'unica stagione all'Olympiacos. Tuttavia tra il 2000 ed il 2002 disput\u00f2 diverse partite con il BK Kiev, squadra da lui stesso fondata nel 1999."}
{"id": "1950130", "revid": "287204", "url": "https://it.wikipedia.org/wiki?curid=1950130", "title": "Il castello di Udine", "text": "Il castello di Udine \u00e8 un libro dello scrittore italiano Carlo Emilio Gadda, pubblicato nel 1934 per le Edizioni di Solaria. Vinse il Premio Bagutta del 1934. (Solaria)\nContenuti.\nL'opera \u00e8 una raccolta composita di racconti, ricordi e frammenti autobiografici, e descrizioni. In tutte queste prose si ritrova una ricerca appassionata fra lirismo e deformazione sarcastico-satirica. A un corrispondente, Gadda descrisse cos\u00ec il testo eterogeneo: \u00absono scritti di guerra e di viaggio e due novelle e qualche altra cosa\u00bb.\nAlcuni brani apparvero gi\u00e0 sulla rivista \"Solaria\" tra il 1931 e il 1933, su L'Ambrosiano e su L'Italia letteraria. I primi 5 capitoli recuperano l'esperienza riversata nelle pagine di diario del 1915-1919, il celebre \"Giornale di guerra e prigionia\", inedito nel 1934 e tale rimasto fino al 1955.\nAccanto al narratore, voce narrante, \u00e8 presente un \"curatore\", tale dott. Feo Averrois - riprendendo il nome, per l'occasione storpiato (Feo in spagnolo significa brutto), di Averro\u00e8, il celebre filosofo dei commenti ai libri di metafisica di Aristotele - che recensisce e talora emenda il testo, rielaborando quanto descritto. \u00c8 ascritta alla sua voce un \"Avviso al lettore\" e una \"Sinossi delle abbreviazioni usate annotando\"; sempre al \"curatore\" va addebitato il controtesto costituito dalle chiose al testo, lunghe note a pi\u00e8 di pagina. L'opera \u00e8 poi suddivisa in tre sezioni e un segmento, precedute da un manifesto programmatico, intitolato \"Tendo al mio fine\":\nCollegamenti esterni.\nTrama, personaggi, traduzioni e altro ancora del \"Castello di Udine\""}
{"id": "1950144", "revid": "188323", "url": "https://it.wikipedia.org/wiki?curid=1950144", "title": "Motore a 6 tempi", "text": ""}
{"id": "1950145", "revid": "838137", "url": "https://it.wikipedia.org/wiki?curid=1950145", "title": "Bruno Tommasi", "text": "Biografia.\nNasce a Montignoso, in provincia di Massa e Carrara e diocesi di Massa Carrara-Pontremoli, il 14 gennaio 1930.\nFormazione e ministero sacerdotale.\nCompie gli studi nel seminario arcivescovile di Lucca.\nIl 6 luglio 1958 \u00e8 ordinato presbitero dall'arcivescovo Antonio Torrini.\nRicopre gli incarichi di direttore spirituale e poi rettore del seminario di Lucca, nonch\u00e9 priore della parrocchia di Sant'Anna in Piaggia a Lucca, aiutato da monsignor Gianfranco Lazzareschi e monsignor Antonio Tigli, dal 1974 fino al 1983.\nIl 1\u00ba aprile 1978 \u00e8 nominato cappellano di Sua Santit\u00e0.\nMinistero episcopale.\nIl 10 giugno 1983 papa Giovanni Paolo II lo nomina vescovo di Pontremoli e vescovo coadiutore di Apuania; riceve l'ordinazione episcopale il 12 luglio dello stesso anno, solennit\u00e0 del patrono San Paolino, nella cattedrale di Lucca, dal cardinale Paolo Bertoli, coconsacranti il vescovo Giuseppe Fenocchio e l'arcivescovo Giuliano Agresti.\nIl 30 settembre 1986 la diocesi di Apuania muta il proprio nome; diventa cos\u00ec vescovo coadiutore di Massa. Il 23 febbraio 1988, in seguito all'unificazione delle diocesi di Massa e di Pontremoli, disposta dalla Congregazione per i vescovi, diventa primo vescovo della diocesi di Massa Carrara-Pontremoli.\nIl 20 marzo 1991 papa Giovanni Paolo II lo nomina arcivescovo di Lucca; succede a Giuliano Agresti, deceduto il 18 settembre 1990. Il 19 maggio prende possesso dell'arcidiocesi.\nIl 26 maggio 1996 indice il primo sinodo diocesano dopo il Concilio Vaticano II; l'8 dicembre 1998 promulga il libro sinodale.\nIl 22 gennaio 2005 papa Giovanni Paolo II accoglie la sua rinuncia, presentata per raggiunti limiti di et\u00e0; gli succede l'arcivescovo coadiutore Benvenuto Italo Castellani.\nMuore a Viareggio il 17 settembre 2015 per complicazioni di un'improvvisa broncopolmonite. Dopo le esequie, celebrate il 21 settembre nella cattedrale di San Martino dall'arcivescovo Benvenuto Italo Castellani, viene sepolto nel cimitero urbano di Lucca. Ad un anno dalla sua scomparsa la salma viene traslata nella cattedrale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1950147", "revid": "2027518", "url": "https://it.wikipedia.org/wiki?curid=1950147", "title": "Rifugio Alfonso Vandelli", "text": "Il rifugio Alfonso Vandelli \u00e8 un rifugio delle Alpi Orientali situato nella conca del Gruppo del Sorapiss delle Dolomiti, nel territorio comunale di Cortina d'Ampezzo, in provincia di Belluno, a 1.926\u00a0m s.l.m. di altitudine.\nIl Rifugio alpino Vandelli, \u00e8 un solido e poderoso edificio eretto sulla soglia del Circo del Sorapiss, appena al di sopra della testata della Val Sorapiss, e costituisce un punto d'appoggio confortevole e strategico per le lunghe ed interessanti traversate di Croda dell'Alta Via n.4 che si snodano intorno a tutto il massiccio che domina Cortina d'Ampezzo.\nStoria.\nUn primo rifugio in quella localit\u00e0 fu costruito nell'anno 1891 sulle sponde del laghetto alpino del Sorapiss, da parte della sezione di Mannheim del Deutscher und \u00d6sterreichischer Alpenverein con il nome di Pfalzgauh\u00fctte. Nel 1895 and\u00f2 per\u00f2 distrutto da una valanga; fu quindi ricostruito l'anno successivo in una posizione pi\u00f9 riparata, ma la sorte fu di nuovo avversa poich\u00e9 nel 1913 venne inesorabilmente sepolto da una poderosa valanga di neve, ghiaccio e massi.\nDopo la Prima Guerra Mondiale, Cortina d'Ampezzo divenne italiana e cos\u00ec l'area montuosa del Sorapiss pass\u00f2 al Demanio Militare, che in seguito lo cedette alla Sezione CAI di Venezia, e cos\u00ec venne costruito e completato nel 1924 un piccolo rifugio base intitolato al socio Cesare Luigi Luzzatti, il celebre politico che al termine del conflitto difese apertamente sulla stampa ed in Parlamento l'italianit\u00e0 dei territori ampezzani e che per il tramite di una sua Fondazione finanzi\u00f2 la costruzione.\nPurtroppo, dopo 35 anni di valido supporto all'alpinismo ampezzano, nel 1959, un rovinoso incendio non pi\u00f9 controllabile lo distrusse completamente, in ragione dell'uso massivo di legname leggero impiegato per la sua critica edificazione.\nLa Sezione CAI di Venezia, per impulso e spinta finanziaria personale del Presidente Alfonso Vandelli, un celebre alpinista dell'epoca, venne edificato l'attuale rifugio, costruito completamente in muratura in pietra locale aventi spessori rilevanti, e progettato con utili accorgimenti antincendio. La sua posizione venne studiata attentamente affinch\u00e9 non potesse subire le valanghe occorse prima.\nIl 18 Settembre 1966, il nuovo edificio venne completato, e fu meritoriamente intitolato dal CAI di Venezia al suo Presidente Alfonso Vandelli, che purtroppo era deceduto circa un anno prima senza poter vedere completati i tanto agoniati lavori di costruzione.\nIl Presidente Vandelli si dedic\u00f2 anche alla creazione della Ferrata che diparte dal Rifugio omonimo sino al Bivacco Comici risalente al 1962.\nIl sentiero attrezzato permette agli alpinisti di superare la cresta dolomitica del Sorapiss; la ferrata si svolge ad una quota media di 2.500 m. ed \u00e8 classificata dal CAI come percorso medio-difficile.\nAccessi.\nI principali punti d'accesso al rifugio sono due:\nTraversate.\nDal rifugio Vandelli si pu\u00f2 andare:\nPer attraversare tutta la catena del Sorapiss, bisogna evidenziare che occorrono almeno 2 giorni."}
{"id": "1950156", "revid": "3115", "url": "https://it.wikipedia.org/wiki?curid=1950156", "title": "Premio Librex-Guggenheim", "text": ""}
{"id": "1950159", "revid": "1115778", "url": "https://it.wikipedia.org/wiki?curid=1950159", "title": "Tiit Sokk", "text": ""}
{"id": "1950163", "revid": "1305772", "url": "https://it.wikipedia.org/wiki?curid=1950163", "title": "That's the Way It Is (C\u00e9line Dion)", "text": "That's the Way It Is \u00e8 il primo singolo tratto dalla prima raccolta di successi in lingua inglese della cantante canadese C\u00e9line Dion, \"All the Way ... A Decade of Song\", pubblicato il 1\u00ba novembre 1999 in tutto il mondo. La canzone \u00e8 stata scritta e prodotta dal team svedese di produttori e compositori Max Martin, Kristian Lundin e Andreas Carlsson ed ha avuto un successo globale raggiungendo la top ten di Canada, Europa, Nuova Zelanda e Stati Uniti.\nIl brano fu accolto positivamente anche da parte della critica ed \u00e8 diventato uno dei singoli pi\u00f9 trasmessi in radio e pi\u00f9 venduti dalla Dion.\nContenuti e videoclip musicale.\n\"That's the Way It Is\" \u00e8 stata scritta, composta e prodotta dai produttori svedesi dei Cheiron Studios\u02d0 Max Martin, Kristian Lundin e Andreas Carlsson. Questi sono stati fautori di molte hit portate al successo da artisti di fama come le boy-band NSYNC e Backstreet Boys o come la pop-star Britney Spears. Il brano ha dei testi che incitano a non arrendersi di fronte agli ostacoli della vita e dell'amore.\nIl singolo fu distribuito il 1\u00ba novembre 1999 in tutto il mondo insieme a tracce secondarie come l'inedito \"I Met An Angel (On Christmas Day)\", tra l'altro brano presente in nessun album, o la versione live di \"My Heart Will Go On.\" Nell'agosto del 2000 negli Stati Uniti e in Corea del Sud il brano fu distribuito su un Maxi Singolo contenente oltre alla traccia principale anche delle versioni remix dance di \"That's the Way It Is\" e di \"I Want You to Need Me\", canzone scritta da Diane Warren e pubblicata come ultimo singolo promozionale della raccolta \"All the Way... A Decade of Song.\"\nLe versioni remix di \"That's the Way It Is\" sono state curate dal team di produttori britannici Metro.\nLa canzone \u00e8 presente anche nella compilation \"The Collector's Series, Volume One\" (2000) e nel greatest hits \"\" (2008).\nVideoclip musicale.\nPer il singolo fu realizzato anche un videoclip musicale diretto da Liz Friedlander e prodotto da Heather Heller. Il videoclip girato a Los Angeles e completato il 17 ottobre 1999, fu presentato in anteprima su VH1 l'8 novembre 1999. Il video ricevette anche una nomination ai \"MuchMusic Video Award\". Il videoclip musicale inizia mostrando una stanza buia in cui comincia ad accendersi qualsiasi luce e apparecchio elettronico e dove alla fine compare C\u00e9line che inizia a cantare. In ogni televisore, schermo o radio della citt\u00e0 si pu\u00f2 vedere e ascoltare la cantante che interpreta il suo brano di esortazione alla vita. Verso la fine della canzone C\u00e9line ruota la telecamera facendo apparire sugli schermi gli stessi spettatori del suo video.\nIl videoclip \u00e8 presente nella raccolta DVD della Dion, \"All the Way... A Decade of Song &amp; Video\".\nRecensioni da parte della critica.\nMichael Paoletta di \"Billboard\" evidenzi\u00f2 questa canzone dell'album \"All the Way... A Decade of Song\" definendola un \"numero di benvenuto uptempo\". Anche Chuck Taylor di \"Billboard\" elogi\u00f2 \"That's the Way It Is\", scrivendo:\"Lady Celine finalmente alza il ritmo con l'irresistibile primo singolo dal suo imminente \"All The Way... A Decade Of Song\"... Questa nuova traccia, un'ode gioiosa a mantenere la fede ma a consentire all'amore di fare il suo corso quando \u00e8 preparato, fa incontrare la Dion con un nuovo team di collaboratori: Max Martin, Kristian Lundin e Andreas Carlsson. Riempito con un mandolino festivo e un beat midtempo per condurle a nuove vette come una voce sempre splendida, questa canzone \u00e8 destinata ad estasiare la top 40 e l'Adult Contemporary alla prima volta, spogliano finalmente le influenze delle radio mainstream che definiscono la Dion troppo adulta\". Taylor scrisse ancora:\"Giovanile e ancora elegante, e brillantemente incandescente con calore, la canzone rappresenta anche un audace passo in avanti per Martin, che \u00e8 meglio conosciuto per il suo lavoro con gli artisti pi\u00f9 giovani. Tutto sommato, \"That Is the Way It Is\" \u00e8 una delle pi\u00f9 avvincenti emissioni radiofoniche cantata da una delle voci principali del decennio\". Stephen Thomas Erlewine di \"AllMusic\" percep\u00ec che il ballabile \"That's the Way It Is\" \"funziona\", mettendolo in risalto nella sua recensione di \"All the Way... A Decade of Song\". Jose F. Promis recens\u00ec il singolo dandogli 1 stella e mezzo su 5 e definendo i remix dance del singolo \"un po rumorosi e stridenti per coloro che non sono per questo genere di cose\".\nSuccesso commerciale.\nIl singolo divenne un successo mondiale, entrando nelle top ten di ogni paese. Negli Stati Uniti \"That's the Way It Is\" sal\u00ec alla numero 1 della \"Billboard Hot Adult Contemporary Tracks\" mentre nella classifica generale, la \"Billboard Hot 100\", raggiunse la posizione numero 6. \u00c8 stato il primo singolo in radio della Dion a raggiungere la seconda posizione della \"Billboard Hot 100 Airplay\". Il singolo raggiunse la top ten delle classifiche \"Mainstream Top 40\" (numero 3), \"Adult Top 40\" (numero 5), \"Hot Dance Singles Sales\" (numero 7). Il singolo commerciale \u00e8 stato rilasciato nove mesi dopo come doppio lato A con \"I Want You to Need Me\", raggiungendo la numero 62 della \"Hot Singles Sales\".\nAnche in Canada il singolo raggiunse la prima posizione della classifica Adult Comtemporary. Nella classifica generale dei 100 singoli pi\u00f9 venduti in Canada stilata da \"RPM,\" \"That's the Way It Is\" si posizion\u00f2 alla numero 5 mentre nella classifica stilata da \"Billboard\" il singolo raggiunse la posizione numero 13.\nIn Europa la canzone raggiunse la top ten di\u02d0 Svezia (numero 2), Italia (numero 3), Norvegia (numero 3), Ungheria (numero 3), Finlandia (numero 4), Grecia (numero 4), Svizzera (numero 5), Francia (numero 6), Belgio Vallonia (numero 7), Paesi Bassi (numero 7), Austria (numero 8), Germania (numero 8), Spagna (numero 8). \"That's the Way It Is\" sal\u00ec alla numero 2 della \"Eurochart Hot100 Singles.\"\nIl singolo riusc\u00ec a salire anche nella top ten neozelandese posizionandosi alla numero 7 mentre in Australia sal\u00ec alla 14\u00aa posizione dell\"'ARIA Chart.\"\n\"That's the Way It Is\" fu certificato disco d'oro in Australia (35.000 copie) e Germania (250.000); disco d'argento in Francia (125.000) e disco di platino in Svezia (30.000).\nInterpretazioni dal vivo e pubblicazioni.\nC\u00e9line interpret\u00f2 il singolo dal vivo con gli NSYNC durante lo speciale televisivo della CBS, \"All the Way... A Decade of Song\", andato in onda il 24 novembre 1999. \"That's the Way It Is\" \u00e8 stato presentato in molti altri programmi televisivi come \"Top of the Pops\", la cerimonia di premiazione dei \"Billboard Music Awards\", la cerimonia di premiazione dei \"Bambi Awards\" in Germania, \"Carr\u00e0mba\u01c3 Che fortuna\" in Italia, \"The Rosie O'Donnell Show\", \"The Today Show\" del 31 dicembre.\n\"That's the Way It Is\" \u00e8 stata interpretata anche durante il \"Millennium Concert,\" concerto di chiusura del \"Let's Talk About Love World Tour\", tenutosi a Montr\u00e9al il 31 dicembre 1999.\nDopo la pausa di due anni C\u00e9line torn\u00f2 sulle scene e present\u00f2 il singolo in una puntata speciale del programma televisivo \"The Early Show\", dedicato al nuovo album \"A New Day Has Come.\" Il 14 settembre 2002 all'Arie Crown Theater di Chicago, C\u00e9line partecip\u00f2 al \"The Concert For World Children's Day\", dove cant\u00f2 \"That's the Way It Is\" con al pianoforte il presentatore e anche direttore d'orchestra David Foster. L'esibizione fu registrata e pubblicata sul DVD \"The Concert For World Children's Day.\"\nNel 2015 C\u00e9line Dion aggiunse la canzone in un medley acustico nella scaletta del suo residency show di Las Vegas, \"Celine.\" Il brano ha fatto parte anche della scaletta del \"Celine Dion Live 2017\" e del \"Celine Dion Live 2018\". \"That's the Way It Is\" \u00e8 stato cantato anche durante il concerto della BST Hyde Park a Londra il 5 luglio 2019.\nFormati e tracce.\nCD Singolo Promo (Australia; Europa) (Epic: SAMP 2171; Columbia: SAMPCS 7882)\nCD Singolo (Australia; Europa) (Epic: 668371 2; Columbia: COL 668255 2)\nCD Singolo Promo (Brasile; Canada) (Epic: 899.803/2-495550; Sony Music)\nCD Singolo Promo (Brasile) (Epic: 899.839/2-495622)\nCD Maxi-Singolo (Corea del Sud; Stati Uniti) (550 Music: CPK-2328; 550 Music: 46K 79473)\nCD Singolo (Europa; Giappone) (Columbia: COL 668255 1; Epic: ESCA 8077)\nCD Singolo Promo (Germania) (Columbia: 668255 1)\nCD Singolo Promo (Messico) (Epic: PRCD 97878)\nCD Singolo Promo (Regno Unito; Stati Uniti) (Epic: XPCD2413; Epic: BSK 46423)\nCD Singolo (Regno Unito) (Epic: 668462 2)\nCD Singolo (Regno Unito; Sud Africa) (Epic: 668462 5; Columbia: CDSIN 371 I)\nLP Singolo 7\" Promo (Stati Uniti) (550 Music: 36 79309)\nLP Singolo 12\" (Europa) (Columbia: COL 668255 6)\nLP Singolo 12\" Promo (Regno Unito) (Epic: XPR3374)\nLP Singolo 12\" (Stati Uniti) (550 Music: 46 79473 )\nMC Singolo (Regno Unito) (Epic: 668462 4)\nCrediti e personale.\nRegistrazione\nPersonale\nCover di altri interpreti.\nNel 2008 la cantante giapponese Melody registr\u00f2 una cover di \"That's the Way It Is\" e la incluse come traccia secondaria del suo singolo \"Haruka\". Nel 2010 la cantante svedese Sanna Nielsen cant\u00f2 il brano durante lo show televisivo estivo svedese \"Sommarkrysset\". Nel 2014, l'intrattenitore scozzese-americano John Barrowman pubblic\u00f2 l'album \"You Raise Me Up\" dove fu inserita una cover di \"That's The Way It Is.\""}
{"id": "1950164", "revid": "38120", "url": "https://it.wikipedia.org/wiki?curid=1950164", "title": "Triathlon alla XXVIII Olimpiade", "text": ""}
{"id": "1950165", "revid": "124123", "url": "https://it.wikipedia.org/wiki?curid=1950165", "title": "Pasquale Camassa", "text": "Biografia.\nIl sacerdote Pasquale Camassa \u00e8 stato uno dei principali artefici della divulgazione della cultura e dell'istruzione alla popolazione locale a Brindisi. \nNel 1890 subentr\u00f2 a Giovanni Tarantini nella direzione del Museo civico. \nAmato dalla popolazione locale, \u201cPapa Pascalinu\u201d, come era conosciuto dai brindisini, fu promotore di innumerevoli iniziative culturali: fond\u00f2 nel 1921 la \u201cBrigata degli amanti della storia e dell'arte\u201d, un'associazione culturale che organizzava regolarmente presso la sede del Museo civico riunioni in cui il Camassa era solito invitare letterati, scienziati ed artisti. \nCamassa mor\u00ec a Mesagne il 10 dicembre 1941, dopo che la sua casa in Brindisi era stata distrutta da un bombardamento aereo."}
{"id": "1950167", "revid": "38120", "url": "https://it.wikipedia.org/wiki?curid=1950167", "title": "Triathlon alla XXVII Olimpiade", "text": ""}
{"id": "1950169", "revid": "38120", "url": "https://it.wikipedia.org/wiki?curid=1950169", "title": "Triathlon alla XXIX Olimpiade", "text": ""}
{"id": "1950179", "revid": "729019", "url": "https://it.wikipedia.org/wiki?curid=1950179", "title": "Marcantonio Torelli", "text": "Biografia.\nFiglio primogenito di Cristoforo, conte di Guastalla e Montechiarugolo, dopo che il padre venne allontanato dal fratello per mano di Ludovico \"il Moro\" dalla signoria di Guastalla, relegando i propri beni alla Contea di Montechiarugolo che trasmise in successione anche a Marcantonio. Sua madre era Taddea Pio.\nIl 6 marzo 1460, alla morte del padre Marcantonio non si trovava a Montechiarugolo, in quanto era stato inviato dal condottiero Alessandro Sforza con le proprie truppe in aiuto nel Regno di Napoli, in soccorso agli aragonesi contro gli angioini, dove combatt\u00e9 nella battaglia di San Flaviano (7 luglio 1460), sconfiggendo il celebre condottiero Jacopo Piccinino.\nMalgrado questi successi, mor\u00ec durante il viaggio di ritorno verso casa: nell'agosto del 1462, mentre si trovava in Abruzzo, volendo fare un bagno in un lago locale per rinfrescarsi dall'arsura, non si preoccup\u00f2 di togliersi l'armatura e mor\u00ec annegato. La leggenda riporta anche che la notte precedente all'evento, Marcantonio avesse ricevuto un segno premonitore che l'avesse diffidato dalle acque di quel lago.\nMor\u00ec senza sposarsi e senza figli, di conseguenza alla sua morte, gli succedette il fratello Marsilio."}
{"id": "1950181", "revid": "188323", "url": "https://it.wikipedia.org/wiki?curid=1950181", "title": "Motore a L", "text": ""}
{"id": "1950189", "revid": "767487", "url": "https://it.wikipedia.org/wiki?curid=1950189", "title": "Prodotto interno lordo potenziale", "text": "Il Prodotto interno lordo potenziale (potential GDP in inglese), \u00e8 il livello di PIL massimo raggiungibile stabilmente da un sistema economico. Corrispondentemente, la crescita potenziale del PIL \u00e8 quella raggiungibile stabilmente nel lungo periodo. \nLimiti alla crescita.\nI vincoli naturali (fisici, ecc.) e istituzionali impongono limiti alla crescita.\nSe il PIL reale aumenta e raggiunge un valore superiore al PIL potenziale, allora, in un'economia di libero mercato (vale a dire in assenza di controlli sui salari e sui prezzi), l'inflazione tende ad aumentare, poich\u00e9 la domanda di fattori di produzione supera l'offerta di questi ultimi. Ci\u00f2 \u00e8 dovuto al fatto che vi sono dei limiti al numero di lavoratori disponibili e al loro tempo di lavoro, cos\u00ec come alle dotazioni di capitale e di risorse naturali; sono inoltre soggette a limiti la tecnologia disponibile e la nostra capacit\u00e0 gestionale. Graficamente, l'aumento del PIL oltre il limite naturale pu\u00f2 essere visto come uno spostamento, sulla curva del costo medio, del volume della produzione al di sopra della quantit\u00e0 ottimale. Simmetricamente, se il PIL reale \u00e8 al di sotto del PIL potenziale, l'inflazione tende a rallentare, poich\u00e9 i produttori abbassano i prezzi per vendere pi\u00f9 prodotti, sfruttando la loro capacit\u00e0 produttiva in eccesso.\nStima del prodotto potenziale.\nEsistono diversi metodi per stimare il prodotto potenziale, ma generalmente si fa ricorso a tecniche econometriche per individuare il trend sottostante alla crescita del prodotto effettivo, in modo da eliminare le fluttuazioni dovute ai cicli economici."}
{"id": "1950192", "revid": "212348", "url": "https://it.wikipedia.org/wiki?curid=1950192", "title": "Picchio testarossa", "text": ""}
{"id": "1950193", "revid": "47112", "url": "https://it.wikipedia.org/wiki?curid=1950193", "title": "Rifugio Vandelli", "text": ""}
{"id": "1950197", "revid": "729019", "url": "https://it.wikipedia.org/wiki?curid=1950197", "title": "Marsilio Torelli", "text": "Biografia.\nMarsilio era il figlio secondogenito di Cristoforo, conte di Guastalla e Montechiarugolo, e della nobile Taddea Pio.\nAlla morte del padre, succedette al feudo paterno il fratello maggiore Marcantonio. Egli aveva intrapreso la carriera ecclesiastica ed era stato nominato protonotaro apostolico, ma quando il fratello era improvvisamente deceduto senza eredi, lasci\u00f2 l'abito talare per ottenere il possesso della contea di Montechiarugolo, assicurando il beneficio ecclesiastico al fratello terzogenito Guido.\nIntrapresa la carriera delle armi, serv\u00ec gli Sforza negli scontri con i Rossi e i veneziani e in particolare nella famosa \"congiura dei baroni\" del Regno di Napoli, dove partecip\u00f2 con 1800 cavalli e 2000 fanti.\nCon l'intento di assicurare la successione al trono della piccola contea, spos\u00f2 Paola Secco d'Aragona, figlia del conte Francesco Secco e di Caterina Gonzaga. Il padre di Paola era stato un condottiero valente e stimato che aveva partecipato alla battaglia di Fornovo e mor\u00ec poi a Vicopisano nel 1496, servendo i fiorentini nella loro guerra contro i pisani.\nMor\u00ec a Chieti il 15 agosto 1489.\nDiscendenza.\nMarsilio e Paola ebbero quattro figli:"}
{"id": "1950202", "revid": "1106276", "url": "https://it.wikipedia.org/wiki?curid=1950202", "title": "S\u00ec, ti voglio bene", "text": "S\u00ec, ti voglio bene \u00e8 una miniserie televisiva con Johnny Dorelli e Barbara De Rossi trasmessa su Rai 1 nel 1994 e poi replicata in orari notturni anche negli anni duemila. \u00c8 il seguito della miniserie \"Ma tu mi vuoi bene?\" di due anni prima.\nTrama.\nIl Giudice dei Minori Enrico Morosini (Johnny Dorelli) vive ormai stabilmente con la piccola cambogiana che gli \u00e8 stata affidata dal Tribunale e decide presto di cambiare casa.\nNel nuovo condominio la bambina fa amicizia con un coetaneo chiamato Citto, figlio di due genitori separati ma affidato alla madre (Barbara De Rossi). Grazie all'amicizia dei figli scoppia presto una tenera intesa fra Enrico e la giovane madre; il tutto mentre l'anziano padre di Enrico va a convivere con il figlio e finisce con l'innamorarsi (per poi sposarla) della governante."}
{"id": "1950204", "revid": "1005847", "url": "https://it.wikipedia.org/wiki?curid=1950204", "title": "Elezioni federali in Germania del 1990", "text": "Le elezioni federali nella Repubblica Federale di Germania del 1990 si svolsero il 2 dicembre per il rinnovo del Bundestag.\nFurono le prime elezioni dopo la riunificazione tedesca. I partiti politici che parteciparono alla competizione elettorale erano gli stessi della Germania Ovest; eccezion fatta per il Partito del Socialismo Democratico, nato nel 1990, in cui confluirono alcuni membri del SED.\nSi rec\u00f2 alle urne il 77,8% dei cittadini aventi diritto al voto.\nConseguenze.\nLe elezioni videro la sfida tra il candidato della SPD, Oskar Lafontaine, e il candidato della CDU\\CSU, il cancelliere uscente Helmut Kohl. Sull'onda della gioia per la riunificazione, la coalizione CDU\\CSU-FDP si mantenne alla guida del paese incrementando i voti."}
{"id": "1950206", "revid": "121758229", "url": "https://it.wikipedia.org/wiki?curid=1950206", "title": "Rimas Kurtinaitis", "text": "Carriera.\nIl 2 agosto 2016 firma un contratto biennale con la Pallacanestro Cant\u00f9, ma viene esonerato il 30 novembre e sostituito dall'assistente Kyryll Bol'\u0161akov, dopo cinque sconfitte di seguito."}
{"id": "1950208", "revid": "69794", "url": "https://it.wikipedia.org/wiki?curid=1950208", "title": "Sigfrid Edstr\u00f6m", "text": "Ha ricoperto la carica di Presidente del Comitato Olimpico Internazionale dal 1946 al 1952. Sua moglie Ruth Miriam Randall Edstr\u00f6m \u00e8 stata un'attivista per i diritti delle donne.\nBiografia.\nNato nel piccolo villaggio di Morlanda sull'isola svedese di Orust, da studente si dedica all'atletica leggera, in particolar modo sulle distanze dei 100 (\u00e8 in grado di correrli in 11 secondi) e dei 150 metri (nel 1891 li corre in 16.4, record della Svezia).\nDopo avere studiato in Svezia (alla Universit\u00e0 di tecnologia Chalmers di G\u00f6teborg), in Svizzera e negli Stati Uniti, nel 1930 diventa direttore dell'ASEA (una industria svedese di apparecchiature elettriche) e successivamente diventa presidente del consiglio di amministrazione (dal 1934 al 1939).\n\u00c8 stato uno degli organizzatori dei Giochi olimpici a Stoccolma nel 1912, ed \u00e8 stato capo della delegazione svedese alle Olimpiadi del 1908, 1920, 1924, 1928, 1932 e 1936.\nIl 17 luglio 1912, tre giorni dopo la conclusione dell'ultima gara del programma di atletica leggera delle Olimpiadi di Stoccolma, ha partecipato alla fondazione della IAAF, l'Associazione Internazionale delle Federazioni di Atletica Leggera, della quale \u00e8 divenuto il primo presidente (carica mantenuta fino al 1946).\nDiviene membro del Comitato Olimpico Internazionale nel 1920 e vice presidente nel 1931. Dopo la morte del presidente Henri de Baillet-Latour avvenuta nel 1942, Edstr\u00f6m viene scelto come reggente fino alla fine della Seconda guerra mondiale, al termine della quale viene formalmente eletto presidente.\nDopo avere giocato un ruolo importante nel rilancio del Movimento Olimpico nel dopoguerra, si ritira dalla carica di presidente nel 1952, venendo eletto Presidente Onorario a vita del CIO.\nNel 1931 Edstr\u00f6m \u00e8 stato uno dei principali artefici della controversa decisione che ha impedito al corridore finlandese Paavo Nurmi di partecipare alle Olimpiadi di Los Angeles del 1932."}
{"id": "1950209", "revid": "188323", "url": "https://it.wikipedia.org/wiki?curid=1950209", "title": "Motore a cilindri paralleli", "text": ""}
{"id": "1950210", "revid": "287204", "url": "https://it.wikipedia.org/wiki?curid=1950210", "title": "Sigfrid Edstrom", "text": ""}
{"id": "1950214", "revid": "767487", "url": "https://it.wikipedia.org/wiki?curid=1950214", "title": "Cristoforo II Torelli", "text": "Biografia.\nCristoforo II era il figlio primogenito di Marsilio, conte di Montechiarugolo, e della nobile Paola Secco.\nAlla morte di Marsilio, i figli ancora minorenni, ricaddero sotto la tutela della madre, aiutata in questo compito da Jacopo Sanvitale, amministratore effettivo del feudo: furono questi gli anni in cui l'influenza di Ludovico \"il Moro\" si fece sentire particolarmente, in ricordo della predominanza che i duchi milanesi dimostravano su queste terre.\nAd ogni modo, nel 1495, Cristoforo si spos\u00f2 con Ippolita, figlia di Roberto di San Severino, conte di Caiazzo e Colorno, e della contessa Elisabetta di Montefeltro, la quale port\u00f2 in dote alla famiglia Torelli il piccolo feudo di Coenzo.\nDopo le rivolte del 1497, Guido Torelli (ecclesiastico rapace e delittuoso, fratello di Marsilio) occup\u00f2 il castello di Montechiarugolo per protesta, imprigionando i due nipoti, Cristoforo e Francesco, che qui si trovavano con la loro madre. La liberazione, avvenne per\u00f2 dopo soli quattro mesi di prigionia, ed essi a loro volta fecero imprigionare lo zio Guido.\nL'invasione francese della contea nel 1500, poi, scacci\u00f2 i Torelli da Montechiarugolo, che mantennero solo il feudo di Coenzo, dove Cristoforo II mor\u00ec nel 1543. "}
{"id": "1950217", "revid": "767487", "url": "https://it.wikipedia.org/wiki?curid=1950217", "title": "Chatmonchy", "text": "Chatmonchy (\u30c1\u30e3\u30c3\u30c8\u30e2\u30f3\u30c1\u30fc) \u00e8 un gruppo rock Giapponese originario di Tokushima (Shikoku) formato da tre ragazze. La loro casa discografica \u00e8 la Ki/oon Records Inc, sussidiaria della Sony Music Japan.\nIl nome del gruppo viene spesso abbreviato con \"chatmo\" (\u30c1\u30e3\u30c3\u30c8\u30e2) oppure \"chat\" (\u30c1\u30e3\u30c3\u30c8) e non ha nessun preciso significato."}
{"id": "1950220", "revid": "124123", "url": "https://it.wikipedia.org/wiki?curid=1950220", "title": "Kang Sheng", "text": "Fu un dirigente del Partito Comunista Cinese e, successivamente, della Repubblica Popolare Cinese.\nBiografia.\nPrime esperienze.\nL'infanzia e l'adolescenza di Kang Sheng sono difficilmente documentate, in quanto non vi sono dati certi riguardo a questo periodo. Secondo Edgar Snow, nacque nel Shandong con il nome di Zhao Rong, oppure come Zhang Zhongke. Nel 1920, Kang prese dei corsi preparatori all'Universit\u00e0 di Qinghua, poi insegn\u00f2 in una scuola rurale a Zhujiang dal 1921 al 1923, prima di riprendere gli studi a Shanghai nel 1924. Nello stesso anno, o nel 1925, entr\u00f2 nel Partito Comunista Cinese.\nLavorando nella sezione di Shanghai del PCC, Kang assunse numerosi pseudonimi, quali Zhang Shaoqing e Zhao Rong, divenendo un dirigente del comitato distrettuale del Partito. In seguito, partecip\u00f2 all'insurrezione comunista del 1927, diretta da Zhou Enlai, che si rivel\u00f2 per\u00f2 una sconfitta. Quando infatti questa venne repressa dal Kuomintang, Kang lasci\u00f2 Shanghai e divenne brevemente membro del Comitato Provinciale del Jiangsu nel 1928, prima di riunirsi alle forze comuniste nelle campagne.\nI rapporti ufficiali del PCC vedono Kang direttore del Dipartimento di Organizzazione del Comitato Centrale del PCC dal 1930 al 1931, membro del Politburo dal 1931, quindi segretario del Comitato Centrale dal 1931 al 1933, quando venne inviato come delegato permanente del PCC al Comitato Esecutivo del Comintern, a Mosca. Rimase in Unione Sovietica fino al 1937, quando fece ritorno in Cina per insegnare all'Universit\u00e0 Anti-Giapponese.\nA Yan'an.\nVerso la fine degli anni Trenta, Kang raggiunse Mao Zedong nella sua base di Yan'an e, nel 1937, entr\u00f2 nel Segretariato del PCC, dove rimase fino al 1949. Divenne un alleato della fazione di Mao contro quella del segretario Wang Ming, che venne sconfitta e bollata come \"revisionista di destra\". L'anno successivo, divenne presidente della scuola di Partito, ricoprendo questo incarico per un anno, poi sostituito da Deng Fa.\nA Yan'an, Kang conobbe Jiang Qing e i due divennero grandi amici. Fu proprio Kang a introdurla a Mao Zedong, che sposer\u00e0 nel 1939.\nNel gennaio 1942, Kang partecip\u00f2 al Movimento di Rettifica di Yan'an. Alcune fonti indicano che fu colpito dal Movimento e degradato, ma \u00e8 pi\u00f9 probabile che vi prese attivamente parte conducendo le epurazioni di certi quadri vicini alle segreterie deposte. In un discorso dell'agosto 1943, egli dichiar\u00f2 trionfalmente che il Movimento di Rettifica aveva permesso al Partito di individuare, smascherare ed eliminare politicamente le spie e gli \"elementi anti-partito\".\nDurante la \"Terza guerra civile rivoluzionaria\" (1946-1949), Kang venne nominato segretario del Comitato Provinciale del Shandong e secondo segretario dell'Ufficio della Cina orientale.\nNella repubblica popolare.\nKang non ricopr\u00ec ruoli di rilievo nei primi anni della RPC, anche se fu governatore dello Shandong fino al 1955. Pare che la sua rivalit\u00e0 con il presidente Liu Shaoqi gli abbia impedito di ascendere ad incarichi pi\u00f9 importanti. Verso la fine degli anni Cinquanta, Kang fu tra i principali critici del ministro della Difesa Peng Dehuai; dopo che questo venne deposto, Mao Zedong gli affid\u00f2 la gestione dell'apparato di sicurezza del PCC. Dopo il Movimento Anti-Destra del 1959, Kang divenne il \"secondo in comando\" di Mao nelle epurazioni del Partito, ma ancora di pi\u00f9 durante la Rivoluzione Culturale. Queste sue attivit\u00e0 lo portarono, nel 1962, a tornare membro del Segretariato.\nKang sostenne attivamente la Rivoluzione Culturale e gi\u00e0 nel 1966 divenne \"consigliere\" del Gruppo per la Rivoluzione Culturale, una commissione del Comitato centrale del Partito Comunista Cinese con alla testa Zhou Enlai incaricata di gestire il nuovo fenomeno, nonch\u00e9 membro del Comitato permanente dell'ufficio politico del Partito Comunista Cinese; la sua influenza crebbe con una rapidit\u00e0 impressionante, fino a portarlo, nel 1968, ad entrare nel nuovo Gruppo per la Rivoluzione Culturale.\nKang fu coinvolto nelle epurazioni che portarono alla caduta di Liu Shaoqi, Deng Xiaoping e Lin Biao, incrementando la propria influenza ogni volta che uno di questi veniva estromesso dal potere. Nel corso della Rivoluzione, condusse la persecuzione del Partito Popolare della Mongolia Interna, gruppo separatista ufficialmente disciolto dal PCC nel 1949. Egli incit\u00f2 le Guardie Rosse a combattere il nemico di classe e i revisionisti, pur criticandole quando degenerarono in lotte intestine o contro gli operai, accusando Lin Biao di esserne il responsabile.\nPur essendo principalmente occupato a gestire il movimento, Kang collabor\u00f2 anche con il governo cinese, specialmente nella politica estera. Mentre il governo, per quanto riguardava la Cambogia, appoggiava ufficialmente il principe Norodom Sihanouk come \"leader\" antimperialista, Kang fu tra i primi a sostenere la necessit\u00e0 di incrementare i supporti morali e materiali al Partito Comunista di Kampuchea guidato da Pol Pot.\nL'ultima attivit\u00e0 di Kang fu nel 1975, quando gett\u00f2 le basi di quella che, l'anno dopo, sarebbe divenuta la \"campagna di critica alla destra\", diretta contro il riabilitato Deng Xiaoping. Malato di cancro, nel dicembre 1975 venne portato in ospedale in punto di morte. Prima di morire, espresse le proprie preoccupazioni verso Jiang Qing, che riteneva una possibile traditrice. Scomparve il 16 dicembre.\nDamnatio memoriae.\nKang Sheng venne grandemente lodato dal Partito Comunista Cinese subito dopo la sua morte, visto come un eroe rivoluzionario e comunista. Tuttavia, venne successivamente accostato alla \"banda dei quattro\" di Jiang Qing e accusato di essere il responsabile di molti crimini compiuti durante la Rivoluzione Culturale. In un rapporto segreto del 1978, Hu Yaobang (futuro segretario generale del Partito) accost\u00f2 Kang a Feliks Dzer\u017einskij \u2014 fondatore della \u010ceka \u2014 e a Lavrentij Berija. Nel 1980, i suoi resti vennero rimossi dal Cimitero Rivoluzionario Babaoshan di Pechino."}
{"id": "1950223", "revid": "1115778", "url": "https://it.wikipedia.org/wiki?curid=1950223", "title": "Valdemaras Chomi\u010dius", "text": ""}
{"id": "1950225", "revid": "125860297", "url": "https://it.wikipedia.org/wiki?curid=1950225", "title": "Tom &amp; Jerry - Il film", "text": "Tom &amp; Jerry - Il film (\"Tom and Jerry: The Movie\") \u00e8 un film d'animazione del 1992 diretto da Phil Roman. \u00c8 prodotto dalla Film Roman, e fu il primo lungometraggio ad avere per protagonisti Tom &amp; Jerry, il gatto e il topo celebri per la loro serie di cortometraggi animati. Il film rappresent\u00f2 il ritorno della coppia sul grande schermo dopo 34 anni. Il regista aveva gi\u00e0 lavorato su di essa nei cortometraggi prodotti da Chuck Jones negli anni sessanta. Joseph Barbera, creatore di Tom &amp; Jerry, lavor\u00f2 per il film come consulente creativo. Il film venne proiettato per la prima volta in Germania il 1\u00ba ottobre 1992, distribuito dalla Turner Entertainment, mentre negli Stati Uniti venne distribuito il 30 luglio 1993 dalla Miramax Films. Fu l'ultimo ruolo cinematografico di Dana Hill, che mor\u00ec nel 1996.\nTrama.\nTom e i suoi padroni devono cambiare casa. Nel camion dei traslochi \u00e8 gi\u00e0 tutto pronto, purtroppo per\u00f2 Tom si distrae inseguendo Jerry e viene lasciato indietro. Il giorno dopo la vecchia casa viene demolita: rimasti senza cibo e senza abitazione, i due vagano per la strada per poi raggiungere un piccolo vicolo dove incontrano Carlone, un Cocker abbandonato, e il suo amico Frankie La Pulce. Presentandosi, Tom e Jerry scoprono che entrambi sanno parlare, e diventano amici per poter sopravvivere in strada. Ma quando arriva il momento della cena, Carlone e Frankie vengono catturati da due accalappiacani all'insaputa dei due.\nDopo aver rinchiuso Jerry in un vaso, Tom si appresta a mangiare, ma improvvisamente si trova faccia a faccia con un gruppo di gatti randagi cantanti in stile punk, che non tollerano la presenza degli animali domestici nel loro territorio. Dopo un inseguimento, Jerry riesce a liberarsi e va a salvare Tom aprendo un tombino facendo cadere nelle fogne i gatti inseguitori. Poco dopo il duo incontra Robyn Starling, una ragazzina orfana di madre, il cui padre \u00e8 partito per una missione in Tibet: lei crede per\u00f2 che sia stato travolto da una valanga. Robyn \u00e8 stata affidata alla malvagia \"zia\" Pristina Bova, una donna avida e spendacciona: tiene infatti per s\u00e9 e per il suo avvocato Leccapiedi i soldi dell'affido familiare e tratta Robyn come un oggetto, dando la stanza della bambina al suo cane obeso Ferdinando e facendola dormire in soffitta. Tom e Jerry pensano comunque che la tutrice della bambina non sia cattiva come si crede, e con l'arrivo di un poliziotto, Robyn viene riportata a casa insieme ai due amici.\nPristina, seppur costretta, permette a Tom e Jerry di restare. Poco dopo, per\u00f2, Ferdinando crea un disastro in cucina e Pristina incolpa i nuovi arrivati. A questo punto, la donna decide di affidare i due animali al dottor Guanciamela, rassicurando Robyn sulla gentilezza dell'uomo e sul suo amore per gli animali. Poco dopo, per\u00f2, arriva un telegramma che informa Pristina del fatto che pap\u00e0 Starling \u00e8 vivo: inorridita, la donna decide quindi di chiudere a chiave l'ignara Robyn e di fare in modo che Guanciamela (in realt\u00e0 un trafficante abusivo di animali) faccia sparire subito Tom e Jerry, venuti a conoscenza del telegramma. Ingabbiati nella cantina di Guanciamela, i due incontrano Carlone e Frankie (perch\u00e9, a quanto pare, i due accalappiacani che li hanno catturati lavorano per Guanciamela), che suggeriscono di usare il pannello di controllo per aprire le gabbie. Cos\u00ec, grazie a Jerry, tutti gli animali (tra cui anche Droopy) corrono verso la libert\u00e0. Ritornati a casa, Tom e Jerry avvisano Robyn, che subito parte alla ricerca del padre. Tom per\u00f2 cade rumorosamente dalla finestra e Pristina si accorge della loro fuga. Ma non riesce comunque a trovare i fuggitivi, a questo punto decide di offrire una ricompensa di un milione di dollari (che non possiede) a chiunque ritrovi Robyn. Nel frattempo, pap\u00e0 Starling si appresta a ritornare in America dopo esser stato avvisato degli eventi in corso.\nMentre fuggono con una zattera, i tre vengono divisi dallo scontro con una nave. La naufraga Robyn viene cos\u00ec ospitata da Capitan Fracasso, un attore fallito ora gestore di un Luna park assieme al suo \"primo ufficiale\" Squawk (una marionetta parlante con le sembianze di un pappagallo). Sebbene inizialmente si dimostri cordiale con lei, egli nota l'annuncio di Pristina su una confezione di latte e chiama segretamente la donna, bramoso di ottenere la lauta ricompensa promessa dalla Bova. Per far ci\u00f2, intrappola la ragazzina sulla ruota panoramica, ma quando Pristina giunge insieme a Leccapiedi e i due dipendenti di Guanciamela (che hanno scaricato in strada dopo che il dottore aveva scoperto la posta in gioco e non voleva premiare i due una volta avuta la ricompensa), Tom e Jerry l'hanno gi\u00e0 liberata e utilizzano un piccolo battello a vapore per fuggire. Inizia cos\u00ec un inseguimento dove Guanciamela, infine, cade da un ponte affondando il gommone di Capitan Fracasso, che era anch'egli all'inseguimento di Robyn, Tom e Jerry. Pristina e Leccapiedi, invece, si dirigono al \"Nido di Robyn\", una casetta in cui la ragazzina passava le vacanze col padre, supponendo che anche lei si sarebbe diretta l\u00e0. Quello stesso pomeriggio, Robyn e i suoi compagni arrivano finalmente a destinazione, ma vengono subito trovati da Pristina e Leccapiedi, gi\u00e0 sul posto. Durante lo scontro che ne segue, una lampada ad olio viene rovesciata sul pavimento, provocando un incendio. Mentre Pristina e Leccapiedi cercano disperatamente la chiave per uscire, Tom, Jerry e Robyn si rifugiano sul tetto. I due cattivi riescono ad uscire ma, inciampando sullo skateboard di Ferdinando, finiscono dritti sul battello, che si aziona e li fa allontanare. In quel momento il pap\u00e0 di Robyn arriva in elicottero e la salva.\nLa casa poco dopo crolla e Tom e Jerry cadono tra le macerie. Ma per fortuna riescono a sopravvivere e, riuniti assieme a Robyn e suo padre, vanno a vivere in una lussuosa villa, dove finalmente ritornano alle vecchie abitudini.\nAlbum.\nL'album della colonna sonora venne distribuito dalla MCA Records nel 1992 e include sia le parti cantate sia quelle strumentali, entrambe composte da Henry Mancini.\nDistribuzione.\nData di uscita.\nLe date di uscita internazionali sono state:\nEdizione italiana.\nIl doppiaggio italiano venne eseguito dalla Kleep Film ed \u00e8 a cura di Francesco Vairano. Come nell'edizione originale, i doppiatori di Tom e Jerry hanno dato voce ai due personaggi solo in questa occasione.\nAccoglienza.\nIncassi.\nIl film venne distribuito in America del Nord il 30 luglio 1993, lo stesso week-end di \"Sol levante\", \"Robin Hood - Un uomo in calzamaglia\" e \"Mia moglie \u00e8 una pazza assassina?\". Al 14\u00ba posto nel suo primo weekend, il film guadagn\u00f2 3.560.469 dollari al botteghino americano, un importo all'incirca pari al budget.\nCritica.\n\"Tom e Jerry - Il film\" ricevette recensioni generalmente negative da parte dei critici cinematografici. Venne criticato principalmente il fatto che ai due protagonisti (che parlano raramente nei cortometraggi) fossero stati dati estesi dialoghi. Joseph McBride di \"Variety\" osserv\u00f2: \"'Tom e Jerry che parlano\" non passer\u00e0 alla storia come uno slogan che rivaleggia con 'Garbo parla'.\" Charles Solomon del \"Los Angeles Times\" critic\u00f2 le canzoni del film e la regia di Phil Roman. Hal Hinson di \"The Washington Post\" si lament\u00f2 dei dialoghi fra Tom e Jerry, e disse che le voci \"non sono adatte ai personaggi\". Hinson disse anche che i numeri musicali sono \"tanto dimenticabili quanto intollerabilmente vivaci e frizzanti\". Tuttavia, Vincent Canby di \"The New York Times\" diede una recensione positiva al film, elogiando la colonna sonora di Henry Mancini e i numeri musicali e dicendo che \"Tom e Jerry hanno fascino\". Delle undici recensioni del film raccolte su Rotten Tomatoes, solo due sono positive.\nEdizioni home video.\nVHS.\nLa prima edizione VHS del film usc\u00ec in Italia nel marzo 1994, distribuita dalla Cecchi Gori Home Video.\nDVD.\nPrima edizione.\nLa prima edizione DVD usc\u00ec in Italia il 24 settembre 2002, distribuita dalla Warner Home Video.\nAltri media.\nNel 1993 fu pubblicato un videogioco d'azione con lo stesso titolo del film, sviluppato da SEGA per Sega Master System e Sega Game Gear. La maggior parte dei livelli sono ispirati ai diversi luoghi del film.\nSequel.\nL'8 aprile 2001 venne trasmesso su Boomerang il cortometraggio televisivo \"Tom &amp; Jerry: The Mansion Cat\", che fu l'ultima produzione del franchise a venire creata dalla Hanna-Barbera prima di venire assorbita dai Cartoon Network Studios. Il 6 marzo 2002, a dieci anni da \"Tom &amp; Jerry: Il film\", usc\u00ec il primo di molti sequel direct-to-video del film, \"Tom &amp; Jerry e l'anello incantato\", che riportano in scena solo i due protagonisti e Droopy (il cui ruolo viene ampliato). Tutti questi sequel, alcuni lungometraggi e altri mediometraggi, vengono prodotti dalla Warner Bros. Animation."}
{"id": "1950226", "revid": "287204", "url": "https://it.wikipedia.org/wiki?curid=1950226", "title": "Valdemaras Chomicius", "text": ""}
{"id": "1950227", "revid": "1305772", "url": "https://it.wikipedia.org/wiki?curid=1950227", "title": "Definition of Real", "text": "Definition of Real \u00e8 il secondo album del rapper Plies uscito il 10 giugno 2008. L'album gode della partecipazione di artisti come Ne-Yo, Trey Songz, J. Holiday, The-Dream, Keyshia Cole, Jamie Foxx\nVendite.\nPlies ha debuttato alla posizione numero due della classifica Billboard 200 con 214.902 copie vendute nella prima settimana, rendendo il suo secondo album il pi\u00f9 venduto nella top ten dei pi\u00f9 venduti nella prima settimana, battendo il suo vecchio album \"The Real Testament\" con 96.000 copie vendute nella prima settimana. Il 23 luglio 2008 le vendite avevano raggiunto quota 400.789 copie. Durante la settimana che va dal 23 luglio al 30 luglio l'album ha venduto 17.194 copie per un totale di 417.983 copie. Il 28 agosto 2008 \"Definition of Real\" ha venduto 450.683 copie negli stati uniti e 569.000 in tutto il mondo. Nella settimana che va dal 31 agosto al 6 settembre l'album ha venduto 480.253 copie negli USA.\nSingoli.\nIl primo singolo dell'album \u00e8 \"Bust It Baby, Pt. 2\" con Ne-Yo. Il brano si \u00e8 posizionato alla numero sette della classifica Billboard Hot 100. Il secondo singolo \u00e8 \"Please Excuse My Hands\" con The-Dream e Jamie Foxx. Il terzo \"#1 Fan\".\nMentre sono stati realizzati i video per i brani: \"I'm da Man\", \"Who Hotter Than Me\", \"Worth Goin' FED Fo\", \"Watch Dis\", e \"Somebody Loves You\". Plies ha inoltre dichiarato che ci saranno video per tutti i suoi brani.\nTrack listing.\nLa seguente track list \u00e8 stata confermata il 10 giugno 2008."}
{"id": "1950228", "revid": "124123", "url": "https://it.wikipedia.org/wiki?curid=1950228", "title": "Clelio Pasquali", "text": "Biografia.\nAllievo dapprima di Giorgio Kienerk e Oscar Sorgato e poi di Cesare Secchi, apprende dai primi le tecniche di nudo dal vero, che gli valgono un premio vinto nel 1933-1934 alla Civica scuola di pittura, e dal terzo l'uso della pittura a fresco, a secco, dell'encausto e della scagliola nella decorazione murale, che usa per decorare la Cappella dei Ricovero di Sale di Alessandria.\nVentiseienne, viene incaricato di restaurare il Collegio Ghislieri di Pavia, ma successivamente prende la carriera dell'insegnamento a Pavia. Alla sua maturit\u00e0 artistica si deve una reinterpretazione del postimpressionismo, con la ricerca di accostamenti di colore.\nA lui si deve la fondazione, con Baldiraghi, Borlandi, Lucilio Fiocchi, Reali, Sollazzi e Zanotti, della Libera Associazione dei Pittori Pavesi."}
{"id": "1950229", "revid": "18585145", "url": "https://it.wikipedia.org/wiki?curid=1950229", "title": "Meri per sempre", "text": ""}
{"id": "1950230", "revid": "18379", "url": "https://it.wikipedia.org/wiki?curid=1950230", "title": "Taboriti", "text": "I Taboriti furono i membri di una comunit\u00e0 cristiana costituitasi nel XV secolo, che presero il nome dalla cittadina di T\u00e1bor, presso \u010cenkov u Bechyn\u011b, nella Boemia meridionale (a sua volta denominata cos\u00ec in riferimento al monte Tabor). Ala rivoluzionaria e radicale del pi\u00f9 vasto movimento di riforma sociale e religiosa degli Hussiti, seguaci di Jan Hus, bruciato sul rogo a Costanza nel 1415, i Taboriti furono combattuti dalla grande nobilt\u00e0 feudale hussita che, dopo una guerra quasi ventennale, riusc\u00ec a sterminarli. I superstiti fondarono nel 1467 con altri gruppi hussiti l'Unione dei Fratelli Boemi, che con l'affermazione della Riforma protestante si costitu\u00ec in Chiesa evangelica, tuttora esistente.\nPremesse sociali e religiose.\nNel XIV secolo la Boemia era stata protagonista di un notevole progresso economico, grazie alla crescente estrazione dei minerali di ferro, di rame, d'argento e d'oro, che port\u00f2 all'incremento delle attivit\u00e0 artigianali, allo sviluppo dei rapporti commerciali, anche con l'estero - ovunque famoso divenne il cristallo di Boemia - e a una accentuata circolazione monetaria. A testimonianza dell'accresciuta rilevanza assunta dall'economia urbana, a Praga, accanto alla \"Citt\u00e0 vecchia\", sorsero nuovi quartieri, che costituirono l'attuale \"Citt\u00e0 nuova\" e analogo sviluppo assunsero le citt\u00e0 di Brno, di Plze\u0148, di Hradec Kr\u00e1lov\u00e9.\nLa base dell'economia rimaneva per\u00f2 l'agricoltura: alla crescente richiesta di prodotti agricoli segu\u00ec l'incremento della produzione e l'ampliamento dei grandi possedimenti terrieri, in massima parte detenuti dalla grande nobilt\u00e0 feudale e dalla Chiesa, con l'impoverimento della piccola nobilt\u00e0, la formazione di un piccolo strato di contadini ricchi e la rovina di molti piccoli proprietari. In questa condizioni, i rapporti feudali, che prevedevano tanto il tributo in denaro che la corv\u00e9e a favore dei grandi proprietari, apparivano particolarmente gravosi: le tensioni sociali si svilupparono, assumendo anche la forma di contestazione della ricchezza della Chiesa, con il conseguente apparire di eresie \u2013 l'arcivescovo di Praga dovette istituire un apposito tribunale che giudicasse il movimento ereticale \u2013 e di rivendicazione nazionale contro il ricco patriziato urbano, composto prevalentemente di tedeschi.\nIl re di Boemia, secondo la \u00abBolla d'Oro\u00bb pubblicata nel 1356 da Carlo I (1346-1378), re di Boemia e imperatore, era il primo dei sette principi-elettori che avevano il privilegio di scegliere l'imperatore germanico. Anche il successore di Carlo, suo figlio Venceslao IV (1378-1419) fu, per un certo periodo, contemporaneamente re di Boemia e imperatore del Sacro Romano Impero, e poich\u00e9 naturalmente gli imperatori si opponevano a ogni rivendicazione nazionale, il movimento di opposizione in Boemia assunse il triplice carattere di una lotta religiosa, antifeudale e antitedesca.\nDopo le predicazioni anticuriali dell'agostiniano Conrad Waldhause, di Jan Mili\u010d e di Matteo di Ianov, che sostenevano la necessit\u00e0 di una profonda riforma della Chiesa e del ritorno alla semplicit\u00e0 evangelica, a capo del movimento riformatore si pose il teologo Jan Hus.\nInsegnante e poi rettore, Hus ottenne per i cechi la dirigenza dell'Universit\u00e0 nel 1409, precedentemente controllata dall'elemento tedesco, predic\u00f2 contro le ricchezze della Chiesa, lo scandalo delle indulgenze e a favore della disubbidienza contro i \u00abpadroni ingiusti\u00bb. Costretto a fuggire da Praga, nel 1412 si rifugi\u00f2 nel Castello di Koz\u00ed Hr\u00e1dek, presso T\u00e1bor. Convocato al Concilio di Costanza, malgrado fosse munito di salvacondotto imperiale, fu imprigionato, condannato come eretico e bruciato sul rogo nel 1415. Stessa sorte segu\u00ec l'anno dopo l'amico Girolamo da Praga.\nIl movimento hussita: Utraquisti e Taboriti.\nLa condanna di Hus provoc\u00f2 grandi proteste, che coinvolsero tutte le classi della societ\u00e0 boema, a eccezione della grande nobilt\u00e0: 452 piccoli nobili inviarono una lettera di protesta al Concilio, mentre rivolte scoppiarono a Klatovy, a Plze\u0148, dove il prete V\u00e1clav Koranda predicava l'esproprio delle propriet\u00e0 della Chiesa e l'abolizione delle cerimonie religiose, a P\u00edsek, a \u00dasti, a Praga, dove l'ex-monaco Jan \u017delivsk\u00fd incitava alla ribellione, partecipando a cortei di protesta tenendo nelle mani un calice, il simbolo del movimento hussita.\nGi\u00e0 nel 1414 un gruppo di seguaci di Hus, guidato da Jakoubek di St\u0159\u00edbro, aveva elaborato un programma di riforme basata sulla secolarizzazione dei beni della Chiesa e all'amministrazione dell'eucaristia \u2013 la santa Cena \u2013 \"sub utraque specie\", cio\u00e8 sotto le due specie del pane e del vino. Di qui il nome dato agli Hussiti di Calicisti o Utraquisti che poi, con il dividersi in correnti del movimento originario, designer\u00e0 l'ala moderata dell'hussitismo, formata soprattutto da una parte del patriziato, da cavalieri impoveriti e dalla borghesia, mentre gli appartenenti all'ala rivoluzionaria, in maggioranza contadini, prenderanno il nome di Taboriti.\nSotto la guida dei teologi dell'Universit\u00e0 di Praga, in Boemia furono cos\u00ec avviate le riforme che, per quanto moderate, vennero condannate dal Concilio e da papa Martino V. Nel febbraio 1419 il re Venceslao tent\u00f2 di ripristinare il precedente ordine, cacciando i preti \"utraquisti\" che ebbero per\u00f2 l'appoggio di molti fedeli: a partire dalla Pasqua del 1419 decine di migliaia di Hussiti, composti in grande maggioranza da contadini e dalle plebi urbane, provenienti da diverse parti della Boemia e della Moravia, cominciarono a riunirsi ogni giorno festivo su un monte presso la citt\u00e0 di \u010cenkov u Bechyn\u011b, da essi stessi battezzato con il nome biblico di T\u00e1bor.\nNon solo non ubbidirono agli ordini di abbandonare le loro assemblee ma il 30 luglio a Praga scoppi\u00f2 la rivolta e la popolazione s'impadron\u00ec del municipio, gettando dalle finestre il borgomastro e i sei consiglieri, intanto che i contadini assalivano i ricchi conventi delle provincie ed espellevano dalla citt\u00e0 un gran numero di cattolici, appropriandosi delle loro case e delle loro propriet\u00e0. Morto improvvisamente Venceslao IV, la lotta prosegu\u00ec malgrado le minacce del nuovo re e imperatore Sigismondo - lo stesso che aveva garantito a Hus l'impunit\u00e0 e poi non si era opposto alla sua condanna - con la conquista della fortezza praghese di Vy\u0161ehrad. Il movimento hussita approv\u00f2 un programma conosciuto con il nome di \"Quattro articoli di Praga\":\nI notabili e gli elementi borghesi temettero di essersi spinti troppo avanti nelle rivendicazioni e soprattutto ebbero paura che l'elemento popolare prendesse la direzione del movimento di riforma, danneggiando i loro stessi interessi e privilegi. Presero cos\u00ec l'iniziativa di concludere, il 13 novembre 1419, un accordo con i grandi feudatari e con l'imperatore, al quale resero formale omaggio, restituendo la fortezza di Vy\u0161ehrad e ritirando le forze armate da Praga.\nMentre Sigismondo raccoglieva in Germania l'esercito che avrebbe dovuto schiacciare la rivolta, i predicatori taboriti guidati da ex sacerdoti, come Martin Huska, percorrevano il paese annunciando la prossima venuta di Cristo, da loro prevista per il febbraio del 1420, che avrebbe instaurato il suo Regno, distrutto le citt\u00e0 e ucciso tutti coloro che non sarebbero fuggiti sulle montagne, dov'erano poste le roccaforti taborite.\nA questa speranza escatologica doveva accompagnarsi una nuova organizzazione sociale delle comunit\u00e0, ma se la lettera dei \"Quattro articoli di Praga\" - la base condivisa della riforma - era accettata da tutti, l'interpretazione che se ne dava era per\u00f2 divergente: per la corrente moderata utraquista, gli articoli significavano la fine della supremazia economica della Chiesa cattolica, che doveva tornare alla povert\u00e0 evangelica grazie alla distribuzione delle sue terre ai laici, ma senza mettere in discussione la presente societ\u00e0 feudale con la sua rigida stratificazione di classe e le sue sperequazioni economiche; per la corrente radicale taborita, essi significavano la fine della societ\u00e0 feudale, la comunione delle terre, e il rifiuto del pagamento di qualunque imposta. Nell'attesa dell'imminente giudizio, le disuguaglianze sociali ed economiche non avevano giustificazione e occorreva che Cristo trovasse i suoi fedeli organizzati secondo le primitive comunit\u00e0 cristiane, le quali mettevano tutti i propri beni in comune.\nI Taboriti organizzarono cos\u00ec societ\u00e0 comunistiche a T\u00e1bor, Pilsen, Vod\u00f1any, sopprimendo il diritto romano e germanico, che era a fondamento giuridico degli obblighi delle servit\u00f9 feudali, e furono stabiliti centri di raccolta di beni e di denaro da mettere in comune e distribuire secondo i bisogni. Mikul\u00e1\u0161 Biskupec, teologo di Pelh\u0159imov, fu nominato \"senior\", pastore della comunit\u00e0 e responsabile della messa in comune dei beni, consumando con questa scelta uno strappo radicale con ogni potere politico e religioso. \nIl 30 maggio 1434 l'esercito taborita fu sconfitto e quasi annientato nella battaglia di Lipany da un esercito di utraquisti della Boemia. Da allora in poi la forza dell'ala taborita del movimento hussita \u00e8 rapidamente diminuita. "}
{"id": "1950233", "revid": "51535", "url": "https://it.wikipedia.org/wiki?curid=1950233", "title": "Wario Land Shake", "text": ""}
{"id": "1950235", "revid": "1305772", "url": "https://it.wikipedia.org/wiki?curid=1950235", "title": "You're Gonna Go Far, Kid", "text": "You're Gonna Go Far, Kid \u00e8 il secondo singolo estratto dall'ottavo studio album della band punk Offspring, \"Rise and Fall, Rage and Grace\".\nHa raggiunto la posizione #1 nella classifica Billboard Modern Rock Tracks, mantenendola per 11 settimane.\nHa ottenuto la certificazione di disco d'oro.\nSignificato.\nLa canzone narra delle azioni di un ragazzo delle scuole superiori che soffre di un disturbo comportamentale, il quale lo porta a cercare di manipolare mentalmente gli individui che incontra per fargli formare un gruppo sociale insieme a lui ed ottenerne vantaggi.\nVideo musicale.\nIl 17 ottobre 2008 \u00e8 stato pubblicato un video diretto da Chris Hopewell fatto in larga parte in grafica computerizzata.\nIl video mostra inizialmente un contadino lavorare in un orto. Successivamente appare una dea la quale gli regala una chitarra classica, scomparendo subito dopo. Il contadino inizia cos\u00ec a suonare e poi si sposta verso una citt\u00e0, suonando per i cittadini della stessa. Le abilit\u00e0 magiche della chitarra lo portano a guadagnare molto denaro, accumulandolo. Poco dopo alcuni abitanti della citt\u00e0 vengono colpiti dalla peste ma riescono a venir curati dalla sua chitarra. Tra queste persone c'\u00e8 una ragazza, alla quale il contadino ruba la collana. Con i soldi guadagnati si compra un bel vestito ed entra in una villa per suonare e guadagnare altro denaro. L'uomo \u00e8 accolto da un gruppo di aristocratici in costumi settecenteschi. Alla fine ricompare la dea la quale, delusa dal suo comportamento avido sempre alla ricerca del denaro, prima lo fa scomparire e poi fa cadere la chitarra in terra, che si dissolver\u00e0 subito dopo.\n\"You're Gonna Go Far, Kid\" nella cultura di massa.\n\u00c8 presente nell'applicazione iPhone Tap Tap Revenge."}
{"id": "1950236", "revid": "287204", "url": "https://it.wikipedia.org/wiki?curid=1950236", "title": "Laudadio", "text": ""}
{"id": "1950240", "revid": "599013", "url": "https://it.wikipedia.org/wiki?curid=1950240", "title": "Jacutinga", "text": ""}
{"id": "1950243", "revid": "287204", "url": "https://it.wikipedia.org/wiki?curid=1950243", "title": "Lajeado", "text": ""}
{"id": "1950252", "revid": "1318658", "url": "https://it.wikipedia.org/wiki?curid=1950252", "title": "Colonel Fabien (metropolitana di Parigi)", "text": "Colonel Fabien \u00e8 una stazione della metropolitana di Parigi che serve la linea 2.\nLa stazione, chiamata in precedenza Combat, prende oggi il nome dal Colonnello Pierre Georges (detto anche \"Colonel Fabien\"), che uccise un soldato tedesco alla stazione Barb\u00e8s - Rochechouart, dando cos\u00ec inizio alla resistenza francese a Parigi.\nLa stazione \u00e8 situata al di sotto di boulevard de la Villette, all'altezza dell'omonima place du Colonel-Fabien, tra il X e l'XI \"arrondissement\". L'unico accesso alla stazione \u00e8 dotato di un'edicola Guimard, iscritta come monumento storico nel 1978.\nNel 2013 \u00e8 risultata essere la novantesima stazione della metropolitana di Parigi in termini di frequentazione, con 4 808 282 accessi."}
{"id": "1950254", "revid": "124123", "url": "https://it.wikipedia.org/wiki?curid=1950254", "title": "Bartolomeo Vecchione", "text": " \nBartolomeo Vecchione \u00e8 il fratello minore di Luca egli collabora a molti progetti come direttore del cantiere, \u00e8 anche ingegnere regio.\nBiografia.\nNotizie riguardanti la sua formazione sono pressoch\u00e9 sconosciute, \u00e8 certo che sia stato influenzato dai modi stilistici di Ferdinando Sanfelice ed abbia avuto un approccio con l'architettura di Luigi Vanvitelli, creandosi uno stile del tutto personale.\nPrime notizie sull'operato del Vecchione si ebbero negli anni quaranta del XVIII secolo, tra il 1747 e il 1751 progett\u00f2 l'apparato decorativo della farmacia del Complesso degli Incurabili con la collaborazione di Crescenzo Torchese come esecutore delle opere plastiche. Sul progetto della farmacia l'ingegnere si sofferm\u00f2 sulle norme igieniche. Negli stessi anni realizz\u00f2 l'intervento di restauro della chiesa di San Francesco delle Monache con la realizzazione di un atrio in stucco e marmo preceduto da una cancellata in piperno eseguita dal Torchese.\nTra gli anni cinquanta e gli anni sessanta \u00e8 attivo nelle campagne del napoletano e specialmente a Giugliano in Campania dove nella chiesa Chiesa dell'Annunziata \u00e8 attivo come perito durante l'ampliamento del complesso, nel 1767 perizi\u00f2 la conclusione dell'altare maggiore della chiesa di Giugliano. Nel 1758, a Napoli, terminarono i lavori presso la chiesa dell'Immacolata e San Vincenzo dove realizz\u00f2 anche una cortina di abitazioni in via San Vincenzo, a sinistra della chiesa. Nel 1766 redasse un progetto per convogliare la lava dei Vergini, che passava lungo un canalone situato al centro dell'attuale via Foria, in una fogna e al termine del percorso che arriva al Real Albergo dei Poveri risale in superficie per poi esse scavalcato da un ponte. Un progetto simile fu presentato il 2 dicembre del 1765 dall'ingegnere Luca Arinello. A met\u00e0 secolo risale l'intervento della chiesa della Concezione al Chiatamone.\nNel 1769 \u00e8 insieme a Carlo Zoccoli e Gaetano Barba come ingegnere perito sul quale present\u00f2 una relazione sul dissesto della facciata del palazzo del Banco con l'oratorio. In questo periodo risale anche il rifacimento della facciata chiesa della Piet\u00e0 dei Turchini e dal 1771, insieme a Felice Bottiglieri, fu nominato revisore dei conti dell'arciconfraternita della Chiesa della Santissima Trinit\u00e0 dei Pellegrini."}
{"id": "1950257", "revid": "18585580", "url": "https://it.wikipedia.org/wiki?curid=1950257", "title": "Fallimenti del mercato", "text": ""}
{"id": "1950260", "revid": "1543377", "url": "https://it.wikipedia.org/wiki?curid=1950260", "title": "Chiesa della Madonna della Reggia", "text": "La chiesa della Madonna della Reggia \u00e8 una chiesa di Umbertide in provincia di Perugia. Costruita a partire dalla seconda met\u00e0 del Cinquecento per custodire una miracolosa immagine della Madonna, il cantiere si \u00e8 a lungo trascinato durante il Seicento e completato alla met\u00e0 del secolo. La chiesa contiene numerose e importanti opere, soprattutto tele e sculture del Cinquecento.\nStoria.\nLa chiesa sorse nella seconda met\u00e0 Cinquecento in prossimit\u00e0 del torrente Reggia, che le diede il nome, per volere del popolo umbertidese. L'edificio venne realizzato per custodire un affresco miracoloso che al tempo si trovava all\u00b4interno di una cappella nelle vicinanze. I lavori furono diretti inizialmente dagli architetti Galeazzo Alessi e Giulio Danti, autori dei disegno originario. Dal 1583 il cantiere fu assunto da Bino Sotii, poi da Mariotto da Cortona nel 1600, da Rut\u00edlio nel 1623 e, infine, da Bemardino Sermigni nel 1640.\nLa cupola originaria, che manifest\u00f2 segni di cedimento poco dopo l'edificazione, fu ricostruita agli inizi del Seicento a cantiere ancora aperto e l'impianto primitivo del monumento, pensato da Alessi e Danto, fu modificato solo parzialmente. La consacrazione del tempio avvenne nel 1751. La denominazione di Collegiata deriva dal fatto che nella seconda met\u00e0 del Settecento, a chiesa ultimata, si trasfer\u00ec qui una collegiata dei canonici istituita nel 1765 nella chiesa di San Giovanni Battista.\nL'ultimo restauro, di dimensioni notevoli, \u00e8 stato praticato durante l'ultimo decennio del Novecento. La chiesa di Santa Maria della Reggia \u00e8 attualmente sede della Parrocchia di San Giovanni Battista.\nStruttura e opere.\nL'originale costruzione \u00e8 di forma ottagonale all\u00b4esterno e circolare all\u00b4interno, di 22 metri di diametro per un'altezza complessiva di 40 metri. Esternamente, l'edificio appare molto spoglio e abbastanza disarmonico, risultato dovuto al cantiere quasi secolare e alle diverse figure che lo hanno diretto, le quali non sono state in grado di mantenere un disegno costante. \u00c8 principalmente in mattoni a vista, con lesene decorative agli spigoli dell'ottagono, e diviso in tre ordini digradanti. Il portale d'ingresso, abbastanza semplice, si apre su uno dei lati dell'ottagono di baso.\nL'interno della chiesa, dunque a pianta centrale, possiede un'aula unica all'interno, senza deambulatorio. Un motivo decorativo a serliana, con colonne binate di ordine tuscanico riveste le pareti interne e incornicia i vari altari laterali. Di pregevole fattura \u00e8 la pavimentazione in marmi policromi, risalente al Seicento. Fra le opere pi\u00f9 importanti si ricordano:"}
{"id": "1950263", "revid": "109405516", "url": "https://it.wikipedia.org/wiki?curid=1950263", "title": "Tutti i sogni del mondo", "text": "Tutti i sogni del mondo \u00e8 una miniserie televisiva trasmessa su Rai 2 nell'inverno del 2003. La fiction \u00e8 diretta da Paolo Poeti e interpretata da Serena Autieri e Bianca Guaccero; in alcune importanti scene compare anche la special guest Romina Power.\nTrama.\nLa storia si svolge all'Accademia dello Spettacolo di Roma, dove si incontrano quattro ragazze unite dallo stesso sogno: fare strada nel mondo dello spettacolo. Le quattro giovani vanno a vivere nella stessa casa e si scoprono presto molto legate.\nCinzia \u00e8 una ragazza campana con la passione per il canto ed ha un figlio di due anni, avuto da una storia con un sottufficiale italiano morto in un'operazione militare all'estero; in seguito si sposa con un giovane omosessuale pur di avere l'affidamento del figlioletto. Daniela \u00e8 la figlia di un Conte, ricco produttore vinicolo, ma lei vuole arrivare al successo senza l'aiuto di nessuno, anche se non disdegna di andare in giro con una lussuosa decappottabile. Giulia \u00e8 una giovane che di sera sbarca il lunario facendo la cubista e vive nell'albergo dove lavora la madre; non conosce il padre, che sembra avere dei guai con la giustizia. Sabina \u00e8 una ragazza di origine toscana che sogna di fare l'attrice e quando riceve la notizia di essere stata presa dall'Accademia arriva persino a lasciare il futuro marito; in seguito ha un'offerta di lavoro con un grande regista ma la rifiuta pur di completare gli studi accademici e di non lasciare un nuovo amore. Le quattro hanno una grande amicizia con Valentina, che non vive con loro ma con i genitori e che ha il sogno di diventare ballerina: scopre poi di avere una brutta malattia, ma lei non ha intenzione di lasciarsi andare."}
{"id": "1950266", "revid": "114956070", "url": "https://it.wikipedia.org/wiki?curid=1950266", "title": "Slip (costume da bagno)", "text": "Gli slip sono un tipo di costume da bagno maschile, principalmente utilizzati negli sport del nuoto e dei tuffi agonistici che ricoprono il pube, i genitali, le natiche e l'anca, lasciando le cosce completamente scoperte.Oltre che in piscina, gli slip sono molto utilizzati nelle spiagge da uomini di tutte le et\u00e0. .\nDesign.\nIl loro design \u00e8 praticamente identico all'omonimo capo di biancheria intima. A differenza per\u00f2 della biancheria intima, gli slip da bagno sono normalmente fatti in nylon, lycra o elastam, che garantiscono una maggiore tenuta.\nNel corso degli anni il design dello slip \u00e8 rimasto invariato, aggiornandolo leggermente con il cambiare delle mode, alzando o abbassando l'altezza della vita o della sgambatura. Inizialmente i colori degli slip da bagno erano principalmente scuri, cos\u00ec come richiesto nelle competizioni sportive. Negli ultimi anni per\u00f2 con lo sdoganamento dello slip da mero abbigliamento sportivo a costume da bagno, le case di moda hanno prodotto slip di colorazione diverse o con fantasie.\nIl caratteristico design rende questo costume da bagno consigliabile solo a uomini sicuri di s\u00e9 e che non hanno timore di mostrare il loro corpo in pubblico. infatti, essendo un capo di abbigliamento estremamente ridotto, lascia le gambe interamente scoperte, ed, essendo costituito in tessuto elasticizzato, ricopre i genitali maschili aderendovi, mettendoli in evidenza. \nUso nello sport e nelle piscine.\nGli slip sono preferiti negli sport acquatici, per via della riduzione d'attrito che riescono ad avere rispetto ad altri tipi di costumi, tipo i boxer. Gli slip da bagno sono spesso usati anche dai wrestler professionisti, generalmente in un modello con la vita pi\u00f9 alta del normale.\nUno speciale modello di slip viene utilizzato per il triathlon. Il costume utilizzato infatti prevede una particolare imbottitura leggera, che permette di eseguire efficientemente la parte di gara che prevede l'utilizzo della bicicletta, pur asciugandosi in fretta come un normale slip.\nAl di fuori dello sport, in tutte le piscine \u00e8 comunque obbligatorio l'utilizzo degli slip (o dei parigamba o dei boxer), principalmente per questioni igieniche. Infatti i pantaloncini (o gli shorts e certamente tutto l'intimo) tendono ad essere indossati anche a prescindere dal loro utilizzo \"balneare\", e per tale ragione possono portare nell'acqua delle piscine lo sporco raccolto al di fuori.\nModelli di slip particolarmente sgambati vengono utilizzati nelle competizioni di bodybuilding.\nUso nelle spiagge.\nGli slip, oltre che negli sport acquatici, vengono ampiamente utilizzate nelle spiagge. A differenza dei boxer, che sono prevalentemente utilizzati dai giovanissimi, gli slip vengono indossati da uomini di tutte le et\u00e0. Grazie al loro design, che lascia le gambe interamente scoperte, permettono un'abbronzatura pi\u00f9 omogenea."}
{"id": "1950268", "revid": "292162", "url": "https://it.wikipedia.org/wiki?curid=1950268", "title": "Porta Di Roma", "text": ""}
{"id": "1950272", "revid": "149485", "url": "https://it.wikipedia.org/wiki?curid=1950272", "title": "Erick Fornaris \u00c1lvarez", "text": "Carriera.\nA Sidney 2000, alla sua prima Olimpiade, ha ottenuto il trentasettesimo posto dal trampolino 3 metri.\nAi Giochi panamericani di Santo Domingo 2003, con Jorge Betancourt Garcia, ha vinto la medaglia d'argento nella prova sincronizzata dal trampolimo 3 metri. La medaglia d'oro gli \u00e8 sfuggita per soli 3,57 punti ed \u00e8 andata alla coppia canadese composta da Alexandre Despatie e Philippe Comtois. Nei concorsi individuali dalla piattaforma 10 metri e dal trampolino 3 metri ha ottenuto rispettivamente un quinto e un nono posto.\nAlle Olimpiadi di Atene 2004 si \u00e8 classificato ventiduesimo nella prova dalla trampolino 3 metri eliminazione nel turno di qualificazione. Mentre ha chiuso al ventottesimo posto dalla piattaforma 10 metri, anche in questo caso non \u00e8 riuscito a superare il turno eliminatori.\nCon il compagno di nazionale Jorge Betancourt Garcia \u00e8 invece arrivato ai piedi del podio nel concorso sincronizzato dal trampolino 3 metri chiudendo alle spalle delle coppie greca, tedesca e australiana.\nAi Giochi panamericani di Rio de Janeiro del 2007 ha vinto due medaglie d'argento. La prima nella prova sincronizzata dalla piattaforma 10 metri chiudendo, con il compagno di squadra Jos\u00e9 Antonio Guerra Oliva, alle spalle degli statunitensi David Boudia e Thomas Finchum. La seconda nella prova sincronizzata dal trampolimo 3 metri, ripetendo il risultato di quattro anni prima a Santo Domingo, in questo caso con Jorge Betancourt Garcia, ancora dietro ad una coppia statunitense: Mitch Richeson e Troy Dumais..\nAlle Olimpiadi di Pechino 2008, nei sincronizzati, piattaforma 10 metri, \u00e8 arrivato settimo in coppia con Jos\u00e9 Antonio Guerra Oliva."}
{"id": "1950273", "revid": "1318658", "url": "https://it.wikipedia.org/wiki?curid=1950273", "title": "Linea 7 (metropolitana di Parigi)", "text": "La linea 7 della metropolitana di Parigi \u00e8 una delle 16 linee del sistema di trasporto rapido della capitale francese. Collega La Courneuve, a nord della citt\u00e0, con Ivry-sur-Seine e Villejuif a sud.\nOgni anno la linea \u00e8 utilizzata da 121.341.833 passeggeri (anche se tale cifra comprende anche il traffico sulla linea 7 bis), il che la rende la terza linea pi\u00f9 frequentata della rete.\nTurismo.\nLa linea 7 passa presso diversi luoghi di interesse turistico:"}
{"id": "1950274", "revid": "287204", "url": "https://it.wikipedia.org/wiki?curid=1950274", "title": "Don\u00e0", "text": ""}
{"id": "1950279", "revid": "149485", "url": "https://it.wikipedia.org/wiki?curid=1950279", "title": "Erick Fornaris", "text": ""}
{"id": "1950281", "revid": "253269", "url": "https://it.wikipedia.org/wiki?curid=1950281", "title": "Michael Zaslow", "text": "\u00c8 noto al pubblico televisivo italiano soprattutto per il ruolo di Roger Thorpe (1971-1980 e 1989-1997) nella \"soap opera\" \"Sentieri\". Recit\u00f2 inoltre nelle serie \"Star Trek\" (1966-1967), \"Aspettando il domani\" (1970-1971), \"Falcon Crest\", \"Love Boat\", ecc.\nMor\u00ec a New York il 6 dicembre 1998, dopo aver lottato per anni contro la sclerosi laterale amiotrofica."}
{"id": "1950286", "revid": "1833487", "url": "https://it.wikipedia.org/wiki?curid=1950286", "title": "Progetto Mielina", "text": "Il Progetto Mielina, o Myelin Project, \u00e8 una fondazione internazionale senza fini di lucro, che ha lo scopo di finanziare la ricerca sulle malattie rare, neurologiche e demielinizzanti. L'obiettivo che si propone \u00e8 quello di trovare il sistema di ricostruire la guaina mielinica del sistema nervoso persa a causa di malattie ereditarie, come le leucodistrofie, o acquisite, come la sclerosi multipla. Le malattie in cui avviene la distruzione della mielina colpiscono nel mondo oltre 1 milione di persone l'anno con effetti devastanti. \nIl Progetto Mielina \u00e8 stato fondato nel 1989 da Augusto Odone e dalla moglie Michaela Teresa Murphy, che per trovare una cura per il figlio, Lorenzo Odone, affetto da adrenoleucodistrofia, crearono una miscela di trigliceridi, il cosiddetto olio di Lorenzo, in grado di bloccare la progressione della malattia.\n\"L'olio di Lorenzo\", il film interpretato da Susan Sarandon e Nick Nolte, ne racconta la storia. La canzone \"Lorenzo\" di Phil Collins (dall'album \"Dance into the Light\") \u00e8 dedicata alla vita di questo ragazzo.\nLa fondazione ha sede ad Amarillo, Texas, ed in Austria, Francia, Canada, Germania, Gran Bretagna, Svizzera, Dubai e Italia."}
{"id": "1950287", "revid": "767487", "url": "https://it.wikipedia.org/wiki?curid=1950287", "title": "Pensando a te", "text": "Pensando a te \u00e8 un film musicarello del 1969 diretto dal regista Aldo Grimaldi, con protagonisti Romina Power e Al Bano.\nIl film \u00e8 il seguito di \"Il ragazzo che sorride\", uscito nello stesso anno; rispetto a quest'ultimo l'unica variazione di rilievo nel cast \u00e8 l'ingresso di Romina Power in sostituzione di Susanna Martinkov\u00e1 nel ruolo di Livia.\nNel film compare con un ruolo marginale anche Paolo Villaggio, quasi agli esordi cinematografici.\nTrama.\nCarlo \u00e8 un cantante di successo, sposato con Livia; i due hanno un figlio, chiamato Maurizio. Quando a Carlo si presenta l'occasione, decide di accettare una tourn\u00e9e negli USA ma, poco prima della partenza, sia Carlo che il suo agente Puglisi hanno una relazione passeggera con due donne. Appena Livia scopre l'accaduto se ne va di casa portando con s\u00e9 il figlioletto; Carlo capisce quindi di aver sbagliato e per amore di Maurizio, oltre che per riconquistare la moglie, decide di restare in Italia."}
{"id": "1950289", "revid": "1543377", "url": "https://it.wikipedia.org/wiki?curid=1950289", "title": "Burqini", "text": "Il burqini (o burkini) \u00e8 un tipo di costume da bagno femminile che copre interamente il corpo, esclusi la faccia, le mani e i piedi.\nGeneralmente, si compone di due pezzi: una tunica di media lunghezza con una cuffia-hijab integrata e i pantaloni da indossare sotto alla tunica.\nEtimologia.\nLa parola \"burqini\" \u00e8 una parola macedonia che unisce i termini burqa e bikini, ed \u00e8 un marchio registrato.\nTuttavia il burqini non copre il volto come il burqa, ma \u00e8 pi\u00f9 simile allo hijab.\nIn lingua francese \u00e8 conosciuto anche come \"costume da bagno oceanico\" (\"maillot oc\u00e9anique\").\nStoria.\nNel 1993 compaiono i primi costumi da bagno femminili prodotti dall'azienda turca Ha\u015fema. In Egitto, i primi costumi da bagno islamici furono prodotti e commercializzati a partire dall'anno 2000 con il nome di \"costume da bagno sharia\" e \"hijab da nuoto\": si trattava di un costume da bagno a collo alto, con le maniche ed una piccola gonna da indossare sopra i pantaloni lunghi.\nNel 2004 la stilista australiana di madre libanese Aheda Zanetti, proprietaria dell'azienda Ahiida, perfeziona il design del costume da bagno (inizialmente chiamato \"hijood\"), che viene brevettato a partire dal 2007 con il nome registrato \"Burqini\", utilizzando materiale sintetico leggero simile ai normali costumi da bagno. Il burqini venne poi adottato dal governo australiano come uno dei modelli di divisa per il proprio personale femminile musulmano impegnato nel salvataggio sulle spiagge. Nel 2016 Aheda Zanetti sostiene di aver venduto quasi 500.000 pezzi in dodici anni, con vendite in costante aumento.\nDal 2006 negli Stati Uniti tali costumi sono noti come \"splashgear\". Altre denominazioni sono \"veilkini\" e \"MyCozzie\".\nDescrizione.\nIl burqini, specificamente disegnato per le donne di religione islamica, copre tutto il corpo, ad eccezione del viso, delle mani e dei piedi, secondo i pretesi dettami dell'islamismo. Alcune versioni possono avere maniche e pantaloni corti (a due terzi), e senza cuffia. Viene prodotto con materiale sintetico leggero ed elasticizzato, simile ai normali costumi da bagno, al fine di permettere di nuotare e di asciugarsi rapidamente.\nIl burqini \u00e8 stato descritto come la soluzione perfetta per le donne musulmane che vogliono avere la possibilit\u00e0 di nuotare, senza la necessit\u00e0 di spogliarsi e rivelare il proprio corpo. L'aspetto \u00e8 simile a quello di una muta subacquea dotata di cuffia integrata, ma sostanzialmente pi\u00f9 flessibile e non fatta di neoprene; inoltre \u00e8 molto simile al costume usato dai surfisti in inverno o nelle fredde acque oceaniche e al costume da bagno integrale da gara utilizzato nelle competizioni natatorie fino al 2009.\nIl burkini viene utilizzato anche da donne ebree ortodosse, induiste e cristiane mormone, oltre che da persone che non intendono abbronzarsi.\nControversie.\nL'uso del burqini \u00e8 talvolta vietato nelle piscine e altri luoghi pubblici per presunti motivi igienici, sul presupposto che non sia consentito fare il bagno indossando gli abiti civili. Tuttavia, il burqini \u00e8 un costume da bagno realizzato con lo stesso materiale sintetico dei normali costumi da bagno e, se correttamente indossato, non comporta problemi igienici differenti rispetto ad un normale costume. Peraltro, il tessuto che copre la testa funge da cuffia da nuoto, che trattiene i capelli. Inoltre, coprendo quasi interamente il corpo, il burqini pu\u00f2 contribuire alla prevenzione del melanoma cutaneo.\nNell'estate 2009 alcuni sindaci dell'Italia settentrionale esponenti della Lega Nord emisero una serie di ordinanze locali per vietare l'uso di questo costume nelle piscine comunali, non solo per motivi igienici ma anche per \"mantenere la pubblica decenza e serenit\u00e0 degli altri bagnanti, specialmente dei bambini\". In molti casi, tuttavia, le sanzioni comminate per il mancato rispetto del divieto sono state successivamente annullate dall'autorit\u00e0 giudiziaria.\nNell'estate 2016, a seguito della strage di Nizza, una trentina di comuni francesi con prevalenza dal sud-est della Francia hanno vietato l'uso del burqini sulle spiagge, per motivi di ordine pubblico. Il primo a decidere di multare con un\u2019ammenda di 38 euro le donne che indossano il costume islamico \u00e8 stato David Lisnard, Primo cittadino di Cannes, del partito di centrodestra Ump. Con un\u2019ordinanza datata 28 luglio 2016 vietava l'accesso alle spiagge e ai bagni a coloro che non avevano una tenuta rispettosa della laicit\u00e0 della Francia e delle regole d'igiene necessarie nel dominio pubblico marittimo\". \"Pochi giorni dopo, il 5 agosto, anche Lionnel Luca, dello stesso orientamento politico, vietava l\u2019ingresso nelle spiagge di Villeneuve-Loubet a tutti coloro che non usavano un abbigliamento corretto, rispettoso della laicit\u00e0 e del buon costume. Accadeva lo stesso in Corsica, a Sisco, in seguito a una violenta rissa scoppiata in spiaggia, tra alcuni nordafricani e dei giovani corsi per alcune foto scattate a donne che indossavano il burqini. Si sono uniti nei giorni seguenti altri comuni della Costa Azzurra: Beaulieu-sur-Mer, Cap d\u2019Ail, Eze, Mandelieu-La Napoule, Mentone, Saint-Jean-Cap-Ferrat, Villefranche-sur-Mer e Saint-Laurent-du-Var. Infine, il 18 agosto, anche la citt\u00e0 di Nizza, colpita dal grave attentato del 14 luglio, decideva di adottare la stessa linea restrittiva.\nPer la citt\u00e0 di Villeneuve-Loubet, il provvedimento di divieto \u00e8 stato poi sospeso dal Consiglio di Stato, in quanto le motivazioni sono state ritenute insufficienti per la sua applicazione, creando un precedente sulla legalit\u00e0 del bando a livello nazionale.\nL\u2019opinione pubblica e la politica in Francia si erano spaccate. Il premier socialista Manuel Valls, appoggiato dai suoi sostenitori, si dichiarava favorevole alle scelte prese dai sindaci della Costa Azzurra. Per Valls il burqini \u00e8 simbolo di un\u2019ideologia fondata sull\u2019asservimento della donna e pertanto non \u00e8 compatibile con i valori laici della Repubblica francese. Il politico socialista considerava, inoltre, valide le motivazioni addotte dai primi cittadini relative alla necessit\u00e0 di mantenere la sicurezza e l\u2019ordine pubblico in un momento di pericolo nazionale. Sostegno arrivava anche da tutto il centrodestra francese. Alcuni esponenti della dissidenza interna del Partito socialista, come Bonoit Hamon, avevano, invece, criticato le scelte prese, cos\u00ec come la maggioranza del Partito comunista. Nel dibattito era intervenuta anche Aheda Zanetti, creatrice del burqini. Intervistata dalla stampa francese, aveva precisato che il suo costume in Australia crea integrazione ed \u00e8 stato concepito per la comodit\u00e0 delle donne che vogliono seguire un determinato stile di vita."}
{"id": "1950290", "revid": "104247631", "url": "https://it.wikipedia.org/wiki?curid=1950290", "title": "Christopher Moody", "text": "Fece parte dell'equipaggio del pirata Bartholomew Roberts e in seguito si mise a capo di una nave propria e ne divent\u00f2 il capitano. Pratic\u00f2 la pirateria al largo delle coste del Nord e del Sud Carolina tra il 1713 e il 1718. Si cre\u00f2 la propria bandiera pirata, di colore rosso sangue con tre disegni affiancati in orizzontale: una clessidra alata a significare che per i nemici era scaduto il tempo, un braccio che brandisce una spada, a significare la forza, e un teschio con le ossa incrociate a significare la morte imminente dei nemici.\nVenne impiccato nel castello di Cape Coast, nell'attuale stato del Ghana, intorno al 1718."}
{"id": "1950291", "revid": "115751", "url": "https://it.wikipedia.org/wiki?curid=1950291", "title": "Giochi panamericani del 2003", "text": ""}
{"id": "1950292", "revid": "585241", "url": "https://it.wikipedia.org/wiki?curid=1950292", "title": "Arte della Controriforma", "text": "Per arte della Controriforma si intende quella parte di arte europea della seconda met\u00e0 del XVI secolo che \u00e8 pi\u00f9 fortemente influenzata dagli indirizzi teorici sull'arte sviluppati a seguito del Concilio di Trento.\nQuadro storico.\nSpinte verso una riforma della Chiesa e della sua organizzazione si ebbero gi\u00e0 tra la fine del XV e l'inizio del XVI secolo, soprattutto con la predicazione di Girolamo Savonarola. A met\u00e0 del XVI secolo le divisioni all'interno dell'ortodossia romana erano divenute incolmabili, il movimento che inizi\u00f2 come una accesa protesta contro il degrado morale della corte papale e di tutta la gerarchia ecclesiastica culmin\u00f2 nell'organizzazione di una chiesa parallela. Per controbattere ed arginare il diffondersi della Riforma protestante nacque la volont\u00e0 di ridefinire il ruolo della Chiesa. Le 95 tesi di Lutero, lo scandalo della vendita delle indulgenze promossa da papa Giulio II e da papa Leone X, le riflessioni di Erasmo da Rotterdam, i precari equilibri politici negli stati ancora feudali del nord Europa, la pressione turca a oriente, tutte queste ed altre ancora furono le cause di quello sfogo dei nervosismi internazionali che fu il Sacco di Roma del 1527. \nIl ruolo della Chiesa come mediatrice super-partes tra Dio e l'uomo era definitivamente messo in dubbio, l'intoccabilit\u00e0 stessa della figura del papa era ormai un ricordo lontano. \u00c8 con papa Paolo III Farnese (1534-1549) che si inizi\u00f2 a pensare ad un cambiamento, egli promosse a cardinali dei prelati notoriamente riformatori, come Gasparo Contarini e Reginald Pole. Inoltre i nuovi ordini diventano uno dei baluardi dell'ortodossia: nel 1540 il papa conferma la Compagnia di Ges\u00f9. Ad avversare Pole e i riformatori sar\u00e0 l'intransigenza del potentissimo cardinale Gian Pietro Carafa, il campione dei conservatori romani. Quando nel 1542 viene ripristinato il Tribunale dell'Inquisizione sar\u00e0 una commissione guidata da Carafa ad esserne al vertice. Nel 1543 si ripristina la censura contro le opere \nconsiderate contrarie alla dottrina cattolica.\nNel 1545 Paolo III convoca, con il beneplacito dell'imperatore Carlo V, il Concilio di Trento. In questo clima il ruolo delle immagini viene ripensato, ed \u00e8 quindi logico che, pur non essendoci delle direttive specifiche in materia emanate dal Concilio, alla chiusura delle sedute nel 1563 gli artisti sentirono sulle loro spalle una responsabilit\u00e0 enorme, il dovere di emendare una delle cause scatenanti della Riforma protestante, la licenziosit\u00e0 e il lusso delle loro opere.\nLa questione delle immagini sacre.\nCalvino e Zwingli sono intransigenti verso le immagini e qualunque orpello di cui la Chiesa Cattolica si veste, Andrea Carlostadio \u00e8, tra i predicatori tedeschi, il pi\u00f9 duro verso quelli che definisce \"idoli di pittura\". Anche Erasmo da Rotterdam aveva notato, nel suo Elogio della follia (1511) che le immagini sacre alimentavano un rito pagano della venerazione dei Santi. In molte citt\u00e0 tedesche, inglesi, francesi, svizzere, si passa quindi all'atto pratico della distruzione in una massiccia campagna iconoclasta, proprio come, anni prima, Savonarola fece a Firenze. \nMa il protagonista della Riforma protestante, Lutero, \u00e8 in disaccordo con questo intransigente movimento iconoclasta e la sua posizione si avvicina a quella che assumer\u00e0 la Chiesa cattolica nelle ultime sedute del Concilio nel 1563: la funzione didattica che la tradizione cattolica ha da sempre attribuito alle immagini \u00e8 essenziale per la crescita della fede tra gli incolti, insomma, le arti figurative sono o devono essere la \"Biblia pauperum\", la bibbia dei poveri analfabeti, gi\u00e0 legittimata da Gregorio Magno nel VI secolo.\n\"De invocatione, veneratione et reliquis sanctorum et sacris imaginibus\".\nIn questo decreto la Chiesa romana introduce il controllo delle opere da parte delle autorit\u00e0 religiose locali. Le opere devono essere vagliate con attenzione e in esse vi deve essere \"chiarezza\", \"verit\u00e0\", aderenza alle scritture. La piena leggibilit\u00e0, il decoro, devono essere caratteristiche imprescindibili; le deformazioni, i lussi e i viluppi e le disinvolture del Manierismo sono condannati senza appello.\nMa il decreto non pone delle regole ferree, non mette confini espliciti, si affida al controllo delle gerarchie locali. Nascono dei trattati che tentano di codificare queste norme: le \"Instructiones fabricae et suppellectilis ecclesiasticae\" (1577) di Carlo Borromeo, arcivescovo di Milano, e il \"Discorso intorno le immagini sacre e profane\" (1582) dell'arcivescovo di Bologna Gabriele Paleotti sono i pi\u00f9 importanti. \nEppure n\u00e9 i decreti conciliari n\u00e9 i trattati ebbero un impatto significativo sulle scelte stilistiche degli artisti. Esemplare l'episodio di Botticelli svoltosi ai tempi del Savonarola. L'artista venne influenzato direttamente dalle prediche del frate e decise, di sua spontanea volont\u00e0, di non dipingere pi\u00f9 soggetti profani e licenziosi e di gettare nel fuoco le sue opere pi\u00f9 scabrose. Anche alcuni artisti che videro il Sacco di Roma, come Sebastiano del Piombo, che credette l'invasione dei Lanzichenecchi una punizione divina, cambiarono il loro modo di dipingere. Anche questa volta, pi\u00f9 che le indicazioni venute da terzi, in molti casi inesperti delle cose artistiche, fu il clima stesso ad influenzare gli artisti.\nIl Giudizio universale di Michelangelo.\nDipinto tra il 1536 e il 1541 il Giudizio universale della Sistina rappresentava in pieno il profondo sentimento religioso di Michelangelo e della cerchia intellettuale di Contarini e Pole: qui 400 figure in pose diverse sono accomunate dalla nudit\u00e0, l'immenso dramma universale che esprime \u00e8 messo in luce dalla semplicit\u00e0 dell'impianto, dalla mancanza di costruzioni retoriche, dalla nudit\u00e0 stessa. L'affresco, pregno di citazioni letterarie e figurative, venne poco compreso. \nUn documento conciliare del 21 gennaio 1564 decreta che \u00able pitture nella cappella apostolica vengano coperte, nelle altre chiese vengano invece distrutte qualora mostrino qualcosa di osceno o di patentemente falso.\u00bb A nemmeno un anno dalla morte del maestro uno dei suoi seguaci, Daniele da Volterra, viene incaricato di velare con delle \"braghe\" a secco le vergogne dei personaggi del Giudizio e di rifare a fresco la figura scabrosa di San Biagio, accovacciato impudicamente su Santa Caterina d'Alessandria.\nAnche Paolo Veronese subir\u00e0 un processo per la sua \"Ultima cena\" dipinta nel 1573. Il dipinto venne accusato dall'Inquisizione di essere troppo affollato di figure poco consone alla scena sacra, e si accusa il pittore di aver inserito questi personaggi per svilire il senso mistico dell'episodio. Il processo scagioner\u00e0 per\u00f2 Paolo, che sar\u00e0 comunque condannato a \"correggere et emendare\" l'opera cambiandone il titolo con \"La cena in casa Levi\".\nPittura.\nPrincipali pittori di questa fase sono\nArchitettura.\nDue sono le chiese che diventano modelli per tutte le nuove edificazioni: a Roma la Chiesa del Ges\u00f9 la cui pianta nacque dall'idea di Giovanni Tristano e da Jacopo Barozzi detto il Vignola mentre la progettazione della facciata fu assegnata a Giacomo Della Porta, voluta gi\u00e0 nel 1550 da Ignazio di Loyola e dal generale dei gesuiti Francesco Borgia, ma portata a termine solo grazie all'intervento e al finanziamento del potente cardinale Alessandro Farnese dal 1568 al 1584.\nL'altra \u00e8 San Fedele a Milano, nata sotto il vigile controllo di Carlo Borromeo, con progetto dell'architetto bolognese Pellegrino Tibaldi, realizzata dal 1569."}
{"id": "1950293", "revid": "5456", "url": "https://it.wikipedia.org/wiki?curid=1950293", "title": "Antonio Baboccio", "text": ""}
{"id": "1950294", "revid": "762947", "url": "https://it.wikipedia.org/wiki?curid=1950294", "title": "Giacomo Aragall", "text": "Biografia.\nDopo studi a Barcellona sotto la guida di Jaime Francisco Puig, si trasfer\u00ec a Milano dove studi\u00f2 con il maestro Vladimir Badiali. Dopo aver vinto nel 1963 il concorso Voci Verdiane a Busseto, nello stesso anno debutt\u00f2 al Teatro La Fenice di Venezia ne \"I Lombardi alla prima crociata\". Seguirono \"L'amico Fritz\", \"Cardillac\" di Paul Hindemith e \"La boh\u00e8me\" al Teatro alla Scala.\nNella stagione seguente fu al Teatro Liceu di Barcellona e subito dopo a Budapest, Genova, Palermo, Parma, Napoli, Teatro dell'Opera di Roma, Torino e di nuovo alla Fenice di Venezia.\nNel 1966 interpret\u00f2 Romeo in una memorabile esecuzione de \"I Capuleti e i Montecchi\" di Bellini al Teatro alla Scala. Successivamente cant\u00f2 nei pi\u00f9 importanti teatri del mondo, in opere come \"Lucia di Lammermoor\", \"Madama Butterfly\", \"La favorita\", \"La traviata\", \"Werther\", \"Faust\", \"Tosca\", \"Manon\", \"Don Carlo\", \"Adriana Lecouvreur\", \"Un ballo in maschera\", \"Simon Boccanegra\". Il repertorio comprendeva anche opere meno conosciute, come \"Esclarmonde\" di Jules Massenet, registrata con Joan Sutherland, e \"Caterina Cornaro\" di Donizetti, eseguita con Montserrat Caball\u00e9.\nHa ricevuto il titolo di Kammers\u00e4nger alla Wiener Staatsoper e nel 1997 la Medalla d'Or de la Generalitat de Catalunya. Nel 1994 ha fondato il \"Concurso Internacional de Canto Jaume Aragall\"."}
{"id": "1950297", "revid": "287204", "url": "https://it.wikipedia.org/wiki?curid=1950297", "title": "Sarandi", "text": ""}
{"id": "1950301", "revid": "18586111", "url": "https://it.wikipedia.org/wiki?curid=1950301", "title": "Mura pelasgiche", "text": ""}
{"id": "1950306", "revid": "547034", "url": "https://it.wikipedia.org/wiki?curid=1950306", "title": "100 Miles and Runnin'", "text": "100 Miles and Runnin' \u00e8 un EP del gruppo hip hop statunitense N.W.A pubblicato nel 1990."}
{"id": "1950307", "revid": "729019", "url": "https://it.wikipedia.org/wiki?curid=1950307", "title": "S\u00e3o Gabriel", "text": ""}
{"id": "1950308", "revid": "1260536", "url": "https://it.wikipedia.org/wiki?curid=1950308", "title": "PSD (formato di file)", "text": "Il PSD (acronimo di \"PhotoShop Document\") \u00e8 il formato proprietario di Adobe Photoshop per il salvataggio di immagini digitali. Alcune delle informazioni salvate sono:\nIl formato PSD ha un limite massimo di altezza e larghezza di 30.000 pixel. Questo limite \u00e8 stato superato dal formato PSB (Photoshop Big), che permette di arrivare fino a 300.000 pixel di larghezza ed altezza.\nLa popolarit\u00e0 di Photoshop ha fatto in modo che il formato .PSD fosse molto utilizzato e supportato da buona parte dei programmi di fotoritocco. Oltre che da Adobe Photoshop, il formato di file .PSD pu\u00f2 essere esportato da e verso Adobe Illustrator, Adobe Premiere Pro, ed After Effects."}
{"id": "1950309", "revid": "85881194", "url": "https://it.wikipedia.org/wiki?curid=1950309", "title": "Staatsoper", "text": ""}
{"id": "1950312", "revid": "729019", "url": "https://it.wikipedia.org/wiki?curid=1950312", "title": "Linea 7 bis", "text": "La linea 7 bis della metropolitana di Parigi \u00e8 la seconda linea pi\u00f9 breve della rete di trasporto rapido della capitale francese; serve il XIX e il XX arrondissement di Parigi, a nord-est della citt\u00e0.\nFuturo.\n\u00c8 in fase di studio l'unione delle linee 3 bis e 7 bis, collegate attraverso un tunnel gi\u00e0 esistente che permetterebbe l'apertura di una stazione chiusa (Haxo). La linea 7 bis sarebbe estesa di usa stazione verso ovest ed avrebbe come nuovo capolinea Ch\u00e2teau Landon. La linea risultante, da Ch\u00e2teau-Landon a Gambetta diventerebbe la Linea 15, che potrebbe essere gi\u00e0 in servizio tra il 2013 e il 2020.\nTurismo.\nLa linea 7 bis serve il Parc des Buttes Chaumont."}
{"id": "1950317", "revid": "1305772", "url": "https://it.wikipedia.org/wiki?curid=1950317", "title": "Clocks", "text": "Clocks \u00e8 un singolo del gruppo musicale britannico Coldplay, pubblicato il 2 aprile 2003 come terzo estratto dal secondo album in studio \"A Rush of Blood to the Head\".\nLa rivista statunitense \"Rolling Stone\" ha inserito il brano al numero 490 nella sua lista dei 500 migliori brani musicali.\nDescrizione.\nCostruita attorno a un giro di pianoforte, \"Clocks\" \u00e8 uno dei brani pi\u00f9 popolari dei Coldplay. La copertina del singolo, realizzata da S\u00f8lve Sundsb\u00f8, raffigura il frontman Chris Martin ripreso dal basso con le mani appoggiate sulla testa.\nNel 2004, dopo aver raggiunto il nono posto nella Official Singles Chart britannica e il ventinovesimo nella Billboard Hot 100 statunitense, ha vinto un Grammy Award alla registrazione dell'anno. Durante l'edizione 2008 del Summer Sonic Festival, il brano \u00e8 stato eseguito insieme ad Alicia Keys, che ha eseguito le parti di pianoforte.\nAccusa di plagio.\nNell'ottobre 2007 Peter Van Wood ha richiesto un milione di euro di risarcimento ai Coldplay, sostenendo che \"Clocks\" sia un plagio del suo brano \"Caviar and Champagne\".\nAltre apparizioni.\nNel 2003 viene realizzata una versione elettronica dal DJ italiano Gigi D'Agostino, inserita nelle raccolte mixate \"Il programmino di Gigi D'Agostino\" e \"Live at Altromondo\", entrambe incise su etichetta Noise Maker.. Venne anche inserita nella colonna sonora del film \"Peter Pan\".\nUn riarrangiamento di questa canzone \u00e8 presente in \"Rhythms del Mundo\" del Buena Vista Social Club.\nGli ascoltatori di BBC 6 Radio hanno votato \"Clocks\" come miglior canzone trasmessa nei 10 anni di storia dell'emittente. I risultati sono stati ufficializzati durante una trasmissione radiofonica andata in onda il 1\u00ba febbraio 2013.\nVideo musicale.\nIl videoclip, diretto da Dominic Leung, mostra il gruppo eseguire il brano all'interno di una stanza a cui sono presenti alcuni studenti di un'universit\u00e0 inglese."}
{"id": "1950318", "revid": "88740", "url": "https://it.wikipedia.org/wiki?curid=1950318", "title": "S\u00e3o Nicolau", "text": ""}
{"id": "1950320", "revid": "1337443", "url": "https://it.wikipedia.org/wiki?curid=1950320", "title": "Alberto De Marinis Stendardo di Ricigliano", "text": "Biografia.\nEra fratello minore del giurista e sociologo Errico de Marinis.\nEx-allievo della Scuola Militare Nunziatella, ufficiale di carriera, combatt\u00e9 con il grado di colonnello nella prima guerra mondiale. Fu addetto militare nella ambasciate italiane di Berna, Bruxelles e L'Aja. Nel febbraio del 1920 fu al comando del Corpo di spedizione italiano in Alta Slesia.\nGi\u00e0 inviato straordinario e Ministro plenipotenziario onorario, nel gennaio 1923 divenne generale di brigata. Fu senatore del Regno d'Italia dalla XXVI legislatura nominato nel giugno 1923. Fu nominato Ministro di Stato il 30 giugno 1932."}
{"id": "1950321", "revid": "767487", "url": "https://it.wikipedia.org/wiki?curid=1950321", "title": "Il colore della notte", "text": "Il colore della notte (\"Color of Night\") \u00e8 un film del 1994 diretto da Richard Rush, con Bruce Willis e Jane March.\nTrama.\nNew York: il dottor Bill Capa \u00e8 uno psicanalista sconvolto dal suicidio di una sua paziente, lanciatasi dalla finestra del suo studio proprio davanti ai suoi occhi: il tragico evento gli procurer\u00e0 infatti uno shock tale da non poter pi\u00f9 distinguere chiaramente il colore rosso (per via del sangue).\nSi trasferisce a Los Angeles, a seguire una terapia di gruppo guidata da un suo amico e collega, il dottor Moore che lo ospita nella sua lussuosa villa. Il dottor Moore viene per\u00f2 brutalmente assassinato con numerose coltellate e Bill prender\u00e0 il suo posto alla guida del gruppo di pazienti affrontando una serie di delitti collegati al suo nuovo gruppo. \nNel frattempo - complice un tamponamento - conosce Rose, una bellissima quanto enigmatica ragazza, con la quale imbastir\u00e0 una focosa relazione. Quello che Bill non pu\u00f2 immaginare \u00e8 che l'incontro con \"Miss Tamponatina\" (come la stessa Rose si definisce) non era affatto stato casuale e che \u00e8 proprio Rose la chiave per risolvere il mistero.\nColonna sonora.\nNel film sono presenti le seguenti canzoni:\nDistribuzione.\nIl film, distribuito dalla Walt Disney Studios Motion Pictures, \u00e8 stato distribuito nelle sale statunitensi a partire dal 19 agosto del 1994.\nAccoglienza.\nIl film ha ricevuto recensioni molto negative da parte della critica. Il sito Rotten Tomatoes ha dato un punteggio del 22% basato su 46 recensioni. Il film \u00e8 stato anche un flop al botteghino, incassando solamente 19,750,470 dollari in tutto il mondo (contro un budget di ben 40 milioni di dollari)."}
{"id": "1950326", "revid": "599013", "url": "https://it.wikipedia.org/wiki?curid=1950326", "title": "S\u00e3o Pedro do Sul", "text": ""}
{"id": "1950329", "revid": "123905790", "url": "https://it.wikipedia.org/wiki?curid=1950329", "title": "Fabio Lucidi", "text": "Carriera.\nGiocatore.\nInizia la sua carriera con l'Almas Roma dove in due anni colleziona 11 reti. Dopo Roma, sua citt\u00e0 natale, si reca al Valdiano dove disputa una stagione priva di reti e 16 presenze. Il secondo anno subisce la retrocessione della squadra cilentana, e raggiunge 12 marcature, risultando il capocannoniere del girone D della Serie C2.\nNel 1988 approda a Battipaglia dove realizza 18 reti in due anni, dopo di che gioca nella , e nei successivi anni si trova nell' disputando con i siciliani due stagioni fra i cadetti e componendo l'attacco con Arturo Di Napoli e Orazio Sorbello. Va all' in Serie B anche se non riuscir\u00e0 mai a salire di categoria; sono 17 le marcature che colleziona con la casacca marchigiana. Ritornato alla SPAL gioca 35 gare, ma non sempre da titolare, e la stagione si chiude con 2 reti. Chiude la carriera alla , poi Cisco Roma in C2. Si \u00e8 ritirato nel 2003.\nIn carriera ha collezionato complessivamente 121 presenze e 16 reti in Serie B.\nAllenatore.\nLa sua prima esperienza da allenatore non \u00e8 delle pi\u00f9 facili. Viene chiamato a gennaio 2007 dalla VJS Velletri, nell'Eccellenza laziale; L'esordio \u00e8 negativo: 1-0 nel derby contro la Cinthya 1920; nell'ultima giornata, in casa, batte la seconda in graduatoria Gaeta e ottiene la salvezza. Il tecnico viene riconfermato e , la squadra subisce un calo e chiude al settimo posto con 50 punti (i gol segnati sono 35 in 34 gare, quelli subiti sono 20). Per la stagione 2008-09 siede sulla panchina del Pisoniano; , chiudendo poi al terzo posto (a due punti dal Latina ed uno dal Fondi) perdendo contro la Virtus per due reti a zero. Nel 2009-10 siede in panchina della neoretrocessa Lupa Frascati in Eccellenza e ottiene il terzo posto ma non viene riconfermato. Nella stagione 2010-11 resta in Eccellenza diventando allenatore del San Cesareo e finisce al terzo posto.\nPer il 2011-12 tenta l'avventura con la neo-promossa in Eccellenza Valmontone, primo anno per i giallo-rossi nel campionato regionale. Dopo due giornate e tre sconfitte compresi i preliminari di Coppa Italia il tecnico viene esonerato. Ora \u00e8 il tecnico della Serpentara BellegraOlevano, squadra con cui, dopo essersi piazzato secondo nel campionato di Eccellenza Laziale, vince la fase nazionale dei playoff (vittoria complessiva per 4-3 nel doppio confronto contro il Monticelli), conquistando una storica promozione in Serie D.Ma prima della gara contro il Manfredonia, il Serpentara BellegraOlevano non aveva in panchina Fabio Lucidi. Il tecnico romano aveva gi\u00e0 rassegnato le proprie dimissioni alla societ\u00e0 prima della sfida contro i pugliesi, pareggiata poi dai suoi ex ragazzi che per l'occasione sono stati guidati dall'allenatore della Juniores Fabio Centra. Dal 2021 allena il Tivoli."}
{"id": "1950331", "revid": "6923", "url": "https://it.wikipedia.org/wiki?curid=1950331", "title": "Reazione al fuoco", "text": "Per reazione al fuoco si intende il grado di partecipazione di un materiale combustibile al fuoco al quale \u00e8 sottoposto.\nDalla definizione si rileva che quando si parla di reazione al fuoco ci si riferisce a tutta la problematica connessa alla maniera in cui i materiali possono mettere in pericolo vite umane in caso di incendio.\nParametri caratteristici della reazione al fuoco.\nLa reazione al fuoco di un materiale \u00e8 un fenomeno molto complesso che dipende da vari parametri, i principali dei quali sono i seguenti:\nSolo i primi quattro fattori vengono considerati per la classificazione italiana del D.M. 26/06/1984 (vedi sotto). La valutazione dei fumi viene fatta a parte e richiesta solo in ambiti speciali (es. ferroviario).\nLegislazione e normativa.\nEsistono varie leggi e norme che determinano le procedure per la classificazione dei materiali in base al loro tipo o all'utilizzo. Qui di seguito sono elencate alcune.\nEuropa.\nLa norma europea UNI EN 13501-1 regolamenta la classificazione di reazione al fuoco dei prodotti e degli elementi da costruzione (da non confondere con la resistenza al fuoco). Anche in presenza di una classificazione europea, in Italia \u00e8 necessaria tuttora l'omologazione nazionale (vedi sopra), tranne per prodotti per i quali esiste una norma di prodotto europea, quindi con l'obbligo di marcatura CE. In questo caso i materiali vengono classificati secondo le Euroclassi A1, A2, B..., F. I materiali classificati A1 sono incombustibili e quelli certificati A2, B, C, D, E, F bruciano in ordine crescente. Una comparazione tra le classi italiane ed europee non \u00e8 possibile, dato che i metodi e i criteri di valutazione sono completamente diversi. Il D.M. 15 marzo 2005 introduce per\u00f2 una tabella che compara le classi italiane con quelle europee, al fine di poter applicare le leggi che richiedono una determinata reazione al fuoco.\nLa classificazione europea prevede anche la classificazione dei fumi e del gocciolamento. Esempio: \"B-s1,d0\", dove \"s\" sta per smoke (fumo) e \"d\" per drops (gocce). La classificazione va da 0 (assente) a 3 (elevato).\nItalia.\nIl Decreto Ministeriale - Ministero dell'Interno - 26 giugno 1984 e la modifica del 2001 regolamenta la classificazione della reazione al fuoco ed l'omologazione dei materiali ai fini della prevenzione incendi. Con riferimento alla reazione al fuoco, ai vari materiali sono assegnate le classi da 0 a 5. Quelli di classe 0 sono incombustibili mentre le classi da 1 a 5 sono riferite ai materiali combustibili. Il comportamento di un materiale combustibile al fuoco \u00e8 tanto migliore quanto pi\u00f9 bassa \u00e8 la classe (la 0 \u00e8 la migliore e la 5 \u00e8 la peggiore).\nAl laterizio, che pu\u00f2 ritenersi incombustibile, \u00e8 assegnata la classe 0. Questi materiali che non devono essere sottoposti a test perch\u00e9 considerati incombustibili sono elencati nel decreto del Ministro dell'interno del 14 gennaio 1985.\nIn alcuni ambiti vengono richiesti materiali omologati con classi di reazione al fuoco minime (es. ospedali, locali di pubblico intrattenimento, strutture ricettive ecc.), in questo caso alla certificazione deve essere aggiunta una procedura burocratica. La validit\u00e0 dell'omologazione \u00e8 di 5 anni."}
{"id": "1950337", "revid": "258391", "url": "https://it.wikipedia.org/wiki?curid=1950337", "title": "Nintendo optical disc", "text": ""}
{"id": "1950343", "revid": "767487", "url": "https://it.wikipedia.org/wiki?curid=1950343", "title": "L'albero della vita (film 1957)", "text": "L'albero della vita \u00e8 un film in costume del 1957 di Edward Dmytryk. \u00c8 tratto dal romanzo \"Raintree County\" di Ross Lockridge Jr. (1948).\nTrama.\nRaintree County (contea immaginaria dell'Indiana), 1862. John, giovane poeta, fidanzato con la dolce Nell Gaither, durante una festa conosce un'altra ragazza, Susan Drake, di cui si innamora appassionatamente. Il fidanzamento viene rotto e la nuova coppia decide di sposarsi al pi\u00f9 presto, anche perch\u00e9 la giovane \u00e8 rimasta incinta. Scoppia la guerra di secessione e John \u00e8 costretto a partire per il fronte; nel frattempo Susan partorisce un bimbo, Jim, ma il suo stato mentale \u00e8 turbato da crisi depressive che ne compromettono seriamente l'equilibrio. Al suo ritorno a casa John la ritrova infatti in condizioni drammatiche; una sera, durante l'ennesima crisi di nervi, Susan abbandona la famiglia e fugge alla ricerca dell'\"albero della vita\" morendo poi nella palude. Il figlio, che l'ha inseguita invano, viene fortunatamente ritrovato dal padre e da Nell la mattina seguente. John e il suo bambino vivranno accanto a Nell, che non aveva mai cessato di amare John.\nRiprese.\nMontgomery Clift, nel corso della lavorazione di questa pellicola, rimase vittima di un incidente stradale in cui riport\u00f2 gravi ferite al volto, tra cui la frattura della mandibola, che mutarono la bellezza e l'espressivit\u00e0 dei suoi lineamenti.\nIl film fu girato in Technicolor nel formato panoramico chiamato \"MGM Camera 65\" usato anche nel film \"Ben Hur\" di William Wyler nel 1959.\nProduzione.\nAnche se il film al botteghino incass\u00f2 pi\u00f9 di sei milioni di dollari, cifra notevole per l'epoca, ne era costati altrettanti anche a causa del protrarsi delle riprese in seguito al serio incidente stradale occorso all'attore Montgomery Clift.\nColonna sonora.\nIl tema omonimo dell'opera, composto da Paul Francis Webster \u00e8 cantato da Nat King Cole."}
{"id": "1950344", "revid": "762947", "url": "https://it.wikipedia.org/wiki?curid=1950344", "title": "Agnes Baltsa", "text": "Biografia.\nInizi\u00f2 lo studio del pianoforte all'et\u00e0 di sei anni, prima di trasferirsi ad Atene nel 1958 per studiare canto. Diplomatasi al conservatorio di Atene nel 1965, si trasfer\u00ec a Monaco di Baviera per perfezionarsi con Maria Callas.\nDebutt\u00f2 nel 1968 come \"Cherubino\" ne \"Le nozze di Figaro\" all'Opera di Francoforte, prima di esordire nel 1970 come Bastiano in \"Bastiano e Bastiana\" al Festival di Salisburgo e come Ottaviano ne \"Il cavaliere della rosa\" alla Wiener Staatsoper.\nSotto la guida di Herbert von Karajan, fu assai presente sulle scene del festival di Salisburgo a partire dal 1976, quando venne scelta per cantare nella \"Nona sinfonia di Beethoven\" con i Berliner Philharmoniker. Divenne molto nota in particolare per l'interpretazione di \"Carmen\".\nNel 1980 fu nominata \"Kammers\u00e4ngerin\" dell'Opera di Vienna, dove al 2013 aveva totalizzato 450 recite."}
{"id": "1950346", "revid": "438678", "url": "https://it.wikipedia.org/wiki?curid=1950346", "title": "Pianger\u00f2 domani", "text": "Pianger\u00f2 domani (\"I'll Cry Tomorrow\") \u00e8 un film del 1955 diretto da Daniel Mann.\nProduzione.\nLa sceneggiatura si basa sull'autobiografia \"I'll Cry Tomorrow\", pubblicata nel 1954, che l'attrice e cantante Lillian Roth aveva scritto insieme a Gerold Frank, riscuotendo un successo planetario. Il libro vendette sette milioni di copie e venne tradotto in venti lingue. Nel marzo 1955 il regista Charles Walters, inizialmente designato come regista del film, abbandon\u00f2 il progetto perch\u00e9 avrebbe preferito come protagonista del film June Allyson al posto di Susan Hayward e fu sostituito da Daniel Mann.\nDistribuzione.\nIl film fu presentato in concorso al Festival di Cannes 1956, dove Susan Hayward - nel ruolo di Lillian Roth - vinse il premio per la miglior interpretazione femminile. Capitanata da Maurice Lehmann, la giuria del festival era composta, fra gli altri, dall'attrice Arletty e dal regista Otto Preminger. L'attrice si aggiudic\u00f2 anche una candidatura al Premio Oscar, ma fu battuta da Anna Magnani che vinse la prestigiosa statuetta per il film \"La rosa tatuata\"."}
{"id": "1950347", "revid": "22475", "url": "https://it.wikipedia.org/wiki?curid=1950347", "title": "Clanis (fiume)", "text": "Il Clanis \u00e8 stato un fiume dell'Etruria centrale, originante dal colle di \"Clanis\" (Chiani) a ovest di Arezzo il quale, dopo avere percorso l'omonima valle in direzione Sud (oggi Val di Chiana), tra cui il Lago di Montepulciano e il Lago di Chiusi (residui del mare pliocenico e il cui zero idrometrico era in quota inferiore rispetto a oggi), si univa al corpo idrico del Paglia in localit\u00e0 Ciconia (Orvieto); dopodich\u00e9, l'alveo in cui scorrono le unite acque del Paglia e del \"Clanis\" si immette nel Tevere, poco pi\u00f9 a sud di Orvieto, laddove in et\u00e0 romana si trovava il Porto Romano di Pagliano. \nStoria.\nIl Clanis aveva una portata d'acqua sufficiente a renderlo navigabile, come riportato da Plinio il Vecchio nella \"Naturalis historia\" (III.53).\nLungo il suo corso si svilupparono notevoli centri etruschi (Arezzo, Cortona, Chiusi e Orvieto) e fiorirono l'agricoltura (specie la coltivazione del farro e del grano ma anche del lino e del papiro), la pesca e il commercio. Anche la Via Cassia \u2013 sia il tratto antico (\"vetus\") sia il tratto realizzato dall'imperatore Adriano \u2013 si trova in tale valle, in destra idraulica e in quota superiore a quella dell'alveo (anche \"maggiore\" o di piena straordinaria), come \u00e8 dimostrato, tra l'altro, dal ritrovamento della \"mansio ad novas\", poco pi\u00f9 a nord di Clusium, nei pressi di Acquaviva (frazione di Montepulciano), indicata nella Tabula Peutingeriana. \nI romani, che occuparono la Valle del \"Clanis\" in seguito alla battaglia del Sentino (295 a.C.), decisero dapprima di sfruttare le risorse della valle e del suo fiume. In seguito, tuttavia, l'atteggiamento dell'Urbe verso il \"Clanis\" mut\u00f2 sensibilmente: il fiume venne, infatti, ritenuto, per la sua notevole portata d'acqua, la principale causa delle piene del Tevere che inondavano Roma. Il Senato romano esamin\u00f2 nel 15 d.C. un progetto per invertire il corso del Clanis da sud verso nord. Tuttavia, come riportato da Tacito negli \"Annales\" (I. 79), la proposta fu bocciata per le proteste degli abitanti di Florentia (l'attuale Firenze), che temevano che il \"Clanis\" avrebbe aumentato notevolmente la portata d'acqua dell'Arno, facendo cos\u00ec cadere sulla loro citt\u00e0 lo stesso problema che aveva Roma.\nPertanto in et\u00e0 romana non fu modificato il corso di alcun torrente, immissario del \"Clanis\", con sofisticate opere idrauliche (grazie agli ingegnosi \"curatores acquarum\") come allaccianti pedecollinari diretti all'Arno, fiume questo che lambiva Arezzo e che dal Quaternario non sfociava pi\u00f9 nel \"Clanis\" (attraverso l'avvallamento tra il colle di San Zeno di Arezzo e il colle di Sargiano dove oggi vi \u00e8 la ferrovia e la Regionale 71). Prima che l'Arno cambiasse naturalmente il suo corso, esso era un immissario del Tevere (\"Arno Tiberino\"). Gli Etruschi limarono una strettoia in granito, nei pressi di Arezzo, per evitare che le piene dell'Arno invadessero la piana di \"Arretium\", sfiorando poi nel \"Clanis\" (attraverso l'antico percorso). Da allora le piene dell'Arno non ebbero pi\u00f9 modo di sfiorare nel \"Clanis\" (fiume sacro, per gli Etruschi, come dimostra la splendida statuetta bronzea, appartenente al dio fluviale \"Klanins\", come da iscrizione ecepigrafica su di essa, rinvenuta nei pressi di Arezzo). \nAll'inizio della seconda met\u00e0 del secolo XI, al tempo del Sacro Romano Impero teutonico, alla morte di Bonifacio di Canossa (padre di Matilde di Canossa) fu realizzata una diga nella parte pi\u00f9 stretta del fondovalle del \"Clanis\", nei pressi di Carnaiola, dominata dal maniero costruito nel secolo XI, forse sulle rovine di una costruzione romana. La diga era composta da un enorme sbarramento in terrabattuta, sopra il quale fu eretto un muraglione che in seguito prese il nome di \"Muro grosso\u201d o \"Murgrosso\", munito di importanti contrafforti. A breve distanza da tale sbarramento, a monte di esso, fu realizzato il ponte di Carnaiola che consentiva di superare il \"pelagus\" (lago artificiale) creato dalla diga, su cui transitava la neonata Via Romea Germanica. Anche il Muro Grosso era calpestabile sulla sommit\u00e0 e sfruttabile come ponte, ma tale struttura era prevalentemente militare. \nIl Muro Grosso fu parzialmente demolito dall'ing. Rafael Bombelli per volont\u00e0 di Papa Giulio III, quando cominciarono le bonifiche della valle in area pontificia (le bonifiche erano contestualmente eseguite in area Toscana grazie a Cosimo I de' Medici). Tale diga fu poi ricostruita da Papa Clemente VIII dopo l'alluvione di Roma del 25 dicembre 1598. Dopo il trattato tra Stato Pontificio e Granducato di Toscana del 1780, il Muro Grosso fu demolito centralmente e, nella parte demolita, fu realizzato un ponte per mantenere il percorso carrabile, per agevolare il deflusso delle acque e per consentire le importanti opere di bonifica (in ambedue gli stati). \nIl suddetto ponte, unitamente a ci\u00f2 che residuava \u2013 quantomeno sopraterra \u2013 del Muro Grosso, \u00e8 stato demolito nel 1937, epoca di scarsa sensibilit\u00e0 nella conservazione. Resti della muratura storica sono ancora visibili. \nSappiamo che nel 65 d.C. Nerone fece realizzare piccole chiuse nel Tevere per consentirne la navigabilit\u00e0 durante le secche estive, in occasione delle Nundinae, quando presso il porto fluviale di Ripetta, a Roma, erano attese grandi quantit\u00e0 di merci, specialmente le derrate provenienti dalla fertile valle del Clanis, lavorate nel porto romano di Pagliano dove si trovava un'importante industria molitoria. Da ci\u00f2 \u00e8 scaturita l'ipotesi per cui alcune chiuse potrebbero essere state realizzate, altres\u00ec, lungo il \"Clanis\" (affluente del Tevere unitamente al Paglia), nonch\u00e9 la tradizione interpretativa per cui una di questa sarebbe stata realizzata laddove sar\u00e0 costruito il Muro Grosso nel secolo XI, o che quest\u2019ultimo sarebbe stato costruito per volont\u00e0 Nerone nel 65 d.C.. Quel che \u00e8 certo \u00e8 che lo sbarramento del corso del \"Clanis\" provoc\u00f2 il ristagno delle relative acque dalla met\u00e0 del secolo XI. Queste dapprima esondarono dall'Alveo (sia di piena ordinaria sia di piena straordinaria), poi si riversarono sull'intera valle trasformandola in un gigantesco lago \u2013 dove le acque erano quasi ferme e i relativi sedimi solidi si depositavano nel fondale \u2013 e quindi in una palude. Il \"Clanis\" cessava cos\u00ec di esistere. La malaria, nella valle del \"Clanis\", \u00e8 attestata dopo oltre un secolo dal predetto sbarramento, essendo documentata dalla fine del secolo XII. \nIl presente.\nLa formazione della palude ha di fatto separato le sorti dell'antico corso del \"Clanis\". Oggi, il displuvio tra Val di Chiana Romana e Val di Chiana Toscana va dall'argine destro del torrente Montelungo, in Chiusi, all'argine di separazione del 1780, posto tra Chiusi (in Toscana) e P\u00f2 Bandino (in Umbria). Di fatto, tuttavia, in localit\u00e0 \"Bozze di Chiusi\" il displuvio effettivo si trova alcune centinaia di metri pi\u00f9 a nord, nel fosso Chianicella, nella botte sotto il torrente Tresa. La parte settentrionale, caduta alfine sotto la dominazione di Firenze, fu bonificata a pi\u00f9 riprese, specialmente dalla met\u00e0 del secolo XVI (grazie a Cosimo I de' Medici), ma la cosiddetta (seconda) \"Guerra delle Acque\" tra Stato Pontificio e Granducato di Toscana, iniziata nel 1599 e terminata nel 1780, non fu molto d'aiuto. Dopo il concordato tra i due stati del 1780, la bonifica della valle (lato pontificio e lato granducale) fu molto agevolata. In Toscana, sul finire del Settecento e agli esordi dell'Ottocento si distinse il giurista Vittorio Fossombroni con il sistema delle \"colmate\" (tra Arezzo e Foiano della Chiana) e con il Canale maestro della Chiana. Il metodo di bonifica di Fossombroni, che non era partito dalla parte pi\u00f9 elevata della valle (argine di separazione del 1780), aveva portato immediati frutti a valle (in area aretina) ma gravi pregiudizi a monte, tra Foiano della Chiana e Chiusi. Ci\u00f2 costrinse il granduca Leopoldo II d'Asburgo-Lorena a collocarlo nella Segreteria di Stato, a Firenze, e ad affidare l'incarico di bonificatore all'architetto e ingegnere Alessandro Manetti che aveva studiato, tra l'altro, all'\u00c9cole nationale des ponts et chauss\u00e9es. Quest'ultimo realizz\u00f2 copiose e ingegnose opere idrauliche, da Chiusi verso nord, tra cui gli Allaccianti di Destra e di Sinistra del Canale maestro della Chiana, ampliato e prolungato, lo sbassamento delle soglie del Callone di Valiano e della Chiusa dei Monaci, e non solo, cominciando cos\u00ec la vera bonifica dell'area pi\u00f9 compromessa, oltre che dell'intera Val di Chiana. Dopo di lui si distinsero altri bonificatori tra cui l'ing. Possenti del Genio Civile di Arezzo. Parallelamente la Val di Chiana Romana era bonificata dalla Prefettura Pontificia delle Acque. \nIn Val di Chiana toscana giungono, tra l'altro, le acque di vari fossi e torrenti umbri, tra cui i torrenti Maranzano, Moiano, Rio Maggio (proveniente da Sanfatucchio) e Tresa (proveniente da Panicale, localit\u00e0 Montali) che in occasione delle acque di piena vengono regolarmente deviate verso il Lago di Chiusi, in provincia di Siena, attraverso un complesso sistema di chiuse idrauliche. Pertanto il displuvio tra i due bacini idrografici (Arno e Tevere) si trova, tra l'altro, tra Sanfatucchio e Paciano in corrispondenza delle chiuse meccanizzate che deviano le acque del Rio Maggiore e del Tresa, alternativamente, verso il Lago Trasimeno grazie al canale artificiale Anguillara, o verso il Lago di Chiusi attraverso i \"nuovi\" letti di tali torrenti, deviati verso Chiusi da Papa Innocenzo VIII nel 1490, poi girati verso il Lago di Chiusi con il trattato del 1780. La Val di Chiana settentrionale, cosiddetta toscana, e conseguemente il Bacino Idrografico dell'Arno cominciano quindi dalla Val di Tresa, in Umbria, oltre che dall'argine destro del torrente Montelungo e dall'argine di separazione del 1780. Da quest'area del bacino idrografico dell'Arno le acque giungono al Lago di Chiusi, poi al Lago di Montepulciano dove inizia il vero e proprio Canale maestro della Chiana, e infine alla Chiusa dei Monaci, diga tardo medievale sul \"fossatum novum\" (canale artificiale scavato nella roccia e realizzato a partire dal 1338) in localit\u00e0 Ponte a Chiani, oggi rimossa, per poi passare sotto il bellissimo Ponte di Pratantico prima di gettarsi in Arno tra Monte Sopra Rondine e Ponte Buriano nel comune di Arezzo.\nI lavori di bonifica della parte meridionale della valle, caduta alfine sotto la dominazione pontificia, ebbero avvio negli stessi anni e produssero i medesimi risultati. La Val di Chiana romana \u00e8 oggi attraversata dal fiume Chiani, che nasce da Chiusi Scalo presso l\u2019argine di separazione, opera artificiale che divide il bacino del Canale Maestro della Chiana da quello del Chiani, raccoglie le acque dei torrenti limitrofi provenienti dal Monte Cetona ad ovest e dalle colline di Citt\u00e0 della Pieve ad est per poi gettarsi nel Paglia presso Orvieto, ripercorrendo la parte meridionale dell'antico corso del Clanis.\nEponimia.\nIl nome del \"Clanis\" fu approvato nel 1988 dall'Unione astronomica internazionale quale eponimo di una \"vallis\" del pianeta Marte, da allora nota come \"Clanis Valles\"."}
{"id": "1950348", "revid": "438678", "url": "https://it.wikipedia.org/wiki?curid=1950348", "title": "Oltre il destino", "text": "Oltre il destino \u00e8 un film del 1955, diretto dal regista Curtis Bernhardt.\nTrama.\n\u00c8 la storia di una cantante lirica australiana che si vide bloccare la strada dal destino verso la consacrazione artistica per aver contratto la poliomielite, durante una \"tourn\u00e9e\". Ma, grazie alle cure amorevoli del marito, e alla sua pazienza, la cantante riesce a riprendersi dalla malattia, a superarne il trauma e a tornare sulle scene.\nProduzione.\nIl film fu prodotto dalla MGM, girato dal 15 settembre 1954 al dicembre 1954\nDistribuzione.\nDistribuito dalla MGM, il film - biografia sulla cantante lirica australiana Marjorie Lawrence - usc\u00ec nelle sale negli USA il 5 maggio 1955 a New York. La premi\u00e8re si era invece tenuta in Australia, a Melbourne, il 20 aprile.Oltre al Premio Oscar alla migliore sceneggiatura originale, il film fu nominato anche con Eleanor Parker (Oscar alla miglior attrice) e con Helen Rose, Oscar ai migliori costumi per il film a colori\nDate di uscita.\nIMDb\nAlias"}
{"id": "1950356", "revid": "767487", "url": "https://it.wikipedia.org/wiki?curid=1950356", "title": "Torna, piccola Sheba", "text": "Torna, piccola Sheba \u00e8 un film del 1952 diretto da Daniel Mann.\nPresentato in concorso al 6\u00ba Festival di Cannes, ha vinto il \"Prix International du film dramatique\" e ricevuto una menzione speciale per l'interpretazione di Shirley Booth.\nTra le poche pellicole dedicate al grave ma poco discusso problema dell'alcolismo e della conseguente violenza tra le pareti domestiche.\nIl protagonista \u00e8 interpretato da Burt Lancaster, affiancato da Terry Moore e Richard Jaeckel. Shirley Booth compare sullo schermo per la prima volta in questo film, guadagnandosi l'Oscar come Migliore Attrice.\nIl titolo si riferisce al nome del cane della moglie (Booth), sparito mesi prima che abbia luogo la storia e per la cui mancanza ella soffre ancora.\nIl film \u00e8 adattato al cinema da Ketti Frings da una pi\u00e8ce omonima del 1950 di William Inge ed \u00e8 stato diretto da Daniel Mann, di cui rappresenta il film di debutto alla regia.\nTrama.\n\"Doc\" Delaney (Burt Lancaster) \u00e8 un ex alcolizzato, marito di Lola (Shirley Booth). La coppia ha avuto dei trascorsi difficili dovuti alla perdita di un figlio. Marie (Terry Moore) \u00e8 una giovane studentessa che affitta una stanza in casa dei Delaney, complicando le loro gi\u00e0 instabili vite."}
{"id": "1950357", "revid": "183976", "url": "https://it.wikipedia.org/wiki?curid=1950357", "title": "Richard Cheney", "text": ""}
{"id": "1950362", "revid": "300354", "url": "https://it.wikipedia.org/wiki?curid=1950362", "title": "Carlo Perugini", "text": "Dopo un lungo apprendistato con il padre mastro Marco, muratore in diversi cantieri eugubini, entra in contatto con i maggiori architetti e committenti del tempo realizzando numerosi edifici a Gubbio e nel circondario. Molto importante tra gli altri edifici realizzati dal capomastro \u00e8 la chiesa della Madonna del Prato, a Gubbio, copia rivisitata della chiesa di San Carlino alle Quattro Fontane a Roma, una delle prime opere di Borromini. \nAltre sue realizzazioni importanti tra chiese e palazzi gentilizi a Fratta (antica Umbertide), Citt\u00e0 di Castello, Mercatello sul Metauro, Carpegna e Fano, dove muore mentre dirige i lavori della chiesa dei Gesuiti."}
{"id": "1950363", "revid": "438678", "url": "https://it.wikipedia.org/wiki?curid=1950363", "title": "La diva (film)", "text": "La diva (\"The Star\") \u00e8 un film del 1952 diretto da Stuart Heisler.\nTrama.\nDopo una carriera brillante, l'attrice cinematografica Margaret Elliot va incontro ad un rapido declino, soprattutto per le cattive condizioni finanziarie conseguenti ad investimenti sbagliati. Malgrado tutto, ella non si arrende e continua a pretendere per s\u00e9 parti da protagonista, mentre produttori e registi ora cercano di evitarla.\nDisperata, cerca conforto nell'alcool e una sera viene arrestata per ubriachezza. Un ex collega la fa rimettere in libert\u00e0, pagando per lei la cauzione, e le procura un impiego che lei, per\u00f2, ben presto lascia per rincorrere l'ennesimo sogno di riscatto nel mondo del cinema. Una volta tornata sul set, la sua presunzione le impedisce per\u00f2 di seguire i consigli del regista, cos\u00ec il nuovo tentativo si risolve in un fallimento.\nQuando un giovane soggettista le propone il ruolo di protagonista nel suo nuovo film, intitolato \"La diva\", che descrive appunto le situazioni penose create da un'ostinata ed ingiustificata ambizione, essa comprende finalmente il suo errore, rifiuta la parte e torna, ravveduta, all'amore dell'uomo che l'ha salvata e all'affetto della figlia."}
{"id": "1950373", "revid": "438678", "url": "https://it.wikipedia.org/wiki?curid=1950373", "title": "Il membro del matrimonio", "text": "Il membro del matrimonio \u00e8 un film del 1952 diretto da Fred Zinnemann. \u00c8 ispirato al romanzo \"The Member of the Wedding\" (1946), della scrittrice statunitense Carson McCullers, pubblicato in Italia col titolo \"Invito di nozze\"."}
{"id": "1950378", "revid": "767487", "url": "https://it.wikipedia.org/wiki?curid=1950378", "title": "Pi\u00f9 forte dell'amore", "text": "Pi\u00f9 forte dell'amore (\"The Blue Veil\") \u00e8 un film del 1951 diretto da Curtis Bernhardt.\nBusby Berkeley diresse le sequenze danzate.\nLa sceneggiatura si basa su \"Le Voile Bleu\" di Jean Stelli, un film francese del 1942 scritto da Fran\u00e7ois Campaux (in Italia, \"Il velo azzurro\") che ebbe una distribuzione negli Stati Uniti nel 1947.\nProduzione.\nLa pellicola fu prodotta dalla Wald/Krasna Productions (dal nome dei due produttori, Norman Krasna e Jerry Wald): il materiale pubblicitario dello studio, conservato in una scheda all'AMPAS Library, dichiarava che il film doveva essere girato in Francia. Alla fine, per\u00f2, le riprese - con inizio il 9 aprile 1951 - furono effettuate a Hollywood. Le scene della residenza Palfrey furono girate nella propriet\u00e0 della signora E. B. Holladay, sorella di Henry Huntington, un magnate delle ferrovie.\nIl film, che aveva come interprete principale Jane Wyman, imprestata alla RKO dalla Warner Bros., segn\u00f2 il debutto sullo schermo di Les Tremayne (1913-2003), un popolare attore della radio.\nDistribuzione.\nDistribuito dalla RKO Radio Pictures, il film usc\u00ec in ottobre nelle sale cinematografiche statunitensi dopo essere stato presentato in prima mondiale a Los Angeles il 5 settembre 1951. A New York, venne proiettato in prima il 26 ottobre 1951.\nRiconoscimenti.\nGolden Globe 1952: miglior attrice protagonista a Jane Wyman."}
{"id": "1950382", "revid": "125145769", "url": "https://it.wikipedia.org/wiki?curid=1950382", "title": "Weissenhof", "text": "Il Wei\u00dfenhof (anche \"Wei\u00dfenhofsiedlung\", letteralmente \u00abinsediamento Wei\u00dfenhof\u00bb) \u00e8 un complesso di edifici abitativi costruito a Stoccarda nel 1927, in occasione dell'esposizione organizzata dal Deutscher Werkbund. \u00c8 stato una sorta di \"vetrina\" internazionale, per esporre le innovazioni (architettoniche e sociali) proposte dal Movimento moderno.\nStoria.\nIl comprensorio includeva 33 edifici, per un totale di 63 abitazioni, progettate da diciassette architetti europei, la maggior parte dei quali tedeschi. Ludwig Mies van der Rohe era stato incaricato della gestione del progetto, in qualit\u00e0 di direttore architettonico del Werkbund, e fu lui a scegliere gli architetti, a distribuire i lotti e i fondi, e a supervisionare l'intero progetto.\nLe Corbusier ottenne due lotti diretti verso la citt\u00e0 e il budget pi\u00f9 ampio.\nGli edifici non variano molto nella forma, presentando una grande coerenza progettuale; si tratta di case a schiera, villette e blocchi di appartamenti. Le caratteristiche comuni agli edifici sono le facciate essenziali, i tetti piani, adibiti a terrazza, le finestre a nastro, la cosiddetta \"pianta libera\" e l'elevato livello di prefabbricazione, che permise l'edificazione del complesso in soli cinque mesi.\nL'esposizione apr\u00ec al pubblico il 23 luglio 1927, con una notevole partecipazione di pubblico.\nDei ventuno edifici originari, attualmente ne sopravvivono undici. \nOmaggi.\nDal 2006, la storia e l'architettura del quartiere \u00e8 raccontata nella casa bifamiliare di Le Corbusier trasformata nel Weissenhofmuseum."}
{"id": "1950384", "revid": "287204", "url": "https://it.wikipedia.org/wiki?curid=1950384", "title": "Classe di consistenza", "text": ""}
{"id": "1950386", "revid": "438678", "url": "https://it.wikipedia.org/wiki?curid=1950386", "title": "Pinky, la negra bianca", "text": "Pinky, la negra bianca (\"Pinky\") \u00e8 un film del 1949 diretto da Elia Kazan.\nTrama.\nPinky Johnson dopo aver raggiunto il diploma al Nord torna nel suo paese natale nel profondo sud degli Stati Uniti a trovare la nonna Dicey. Dicey \u00e8 nera mentre lei ha la pelle chiarissima tanto che si faceva passare per bianca evitando cos\u00ec tutti i problemi razziali che avrebbe potuto incontrare a scuola e finendo per innamorarsi del dottor Thomas Adams, anche lui bianco.\nIl suo ritorno per\u00f2 provoca l'ostilit\u00e0 della gente del paese che non vuole dare a Dicey i soldi che le appartengono tanto che nonostante l'offerta del dottor Candy, che le chiede di diventare insegnante di infermeria nella sua scuola per gente di colore, pensa di tornare al nord.\nDecide di rimandare la partenza solo dopo tanta insistenza della nonna che la convince a prendersi cura di Miss Em, un'anziana vicina benestante e bianca che la ragazza non ha mai amato troppo.\nPinky si comporta in modo professionale con la signora ma piano piano, iniziando a conoscerla meglio cambia la sua opinione nei suoi confronti soprattutto quando viene a sapere che \u00e8 stata proprio Miss Em a prendersi cura di Dicey quando questa era malata di polmonite.\nAlla morte di Miss Em si scopre che l'erede \u00e8 proprio Pinky ma Melba, lontana parente della donna, si oppone e Pinky \u00e8 costretta a rivolgersi al tribunale per avere ragione. Sceglie come suo avvocato il giudice in pensione Walker, vecchio amico di Miss Em, che accetta con riluttanza.\nIl tribunale inaspettatamente d\u00e0 ragione a Pinky, che per pagare le spese aiuta la nonna come lavandaia, ma la sua gioia viene raggelata dal procuratore secondo il quale giustizia \u00e8 stata fatta ma non nell'interesse della comunit\u00e0.\nNel frattempo \u00e8 arrivato Tom che consiglia Pinky di vendere la casa appena ricevuta in eredit\u00e0 e tornare al nord fingendosi bianca ma lei rifiuta. Ha capito che Miss Em aveva uno scopo se le ha lasciato la casa in eredit\u00e0. La coppia si divide e nel finale Pinky apre una scuola di infermeria per gente di colore.\nProduzione.\nIl regista incaricato di girare il film era John Ford che venne rimpiazzato dal produttore Darryl F. Zanuck insoddisfatto solo dopo una settimana.\nIl nuovo regista Elia Kazan invece non riteneva giusta la scelta della protagonista ma alla fine delle riprese ammise che il suo \"essere fuori parte\" aveva contribuito a creare un personaggio che si lascia trascinare dagli eventi."}
{"id": "1950388", "revid": "28924087", "url": "https://it.wikipedia.org/wiki?curid=1950388", "title": "Classe di esposizione", "text": ""}
{"id": "1950392", "revid": "729019", "url": "https://it.wikipedia.org/wiki?curid=1950392", "title": "SAI Ambrosini S.7", "text": "Il SAI Ambrosini S.7 era un monomotore da addestramento ad ala bassa prodotto dalla Societ\u00e0 Aeronautica Italiana Ambrosini alla fine degli anni quaranta.\nDerivato direttamente dal SAI Ambrosini 7 del periodo prebellico, fu uno dei velivoli di produzione nazionale che formarono l'ossatura della rinata aeronautica militare della Repubblica Italiana. I 145 esemplari costruiti furono utilizzati dalle scuole di volo militari nelle versioni monoposto e biposto ed affiancarono il pi\u00f9 potente North American T-6 Texan nella formazione dei piloti prima di venire dismessi e venduti in minima parte ad aeroclub dove proseguirono la loro opera nell'istruzione di pilotaggio civile.\nStoria del progetto.\nLa possibilit\u00e0 di realizzare un aereo da addestramento derivato direttamente dal SAI 7 fu condivisa dall'ingegner Angelo Ambrosini e dall'allora capo di stato maggiore della Regia Aeronautica, generale Giuseppe Valle che, era il 1939, concordarono di valutare l'aereo in concorrenza con il Nardi FN.315 per il ruolo di formazione dei piloti degli aerei da caccia.\nIn epoca pressoch\u00e9 contemporanea l'allora tenente colonnello Umberto Nannini sugger\u00ec di derivare un aereo da caccia, sempre partendo dalla base del medesimo SAI 7.\nMentre da questa seconda proposta avrebbe avuto origine il caccia leggero SAI 107, il progetto per l'addestratore si concretizz\u00f2 nelle fattezze del SAI S.7: sostanzialmente molto simile al predecessore, l'S.7 era caratterizzato dal lungo abitacolo vetrato che alloggiava i due membri dell'equipaggio disposti in tandem; mentre il disegno esteriore mostrava evidenti analogie che testimoniavano la diretta correlazione dei due velivoli, le differenze maggiormente evidenti tra i due aerei erano costituite dalla differente motorizzazione e dalle forme del carrello d'atterraggio, per quanto in entrambi i casi di tipo retrattile.\nNon fu dato corso alla realizzazione di prototipi, ma i due esemplari di SAI 7 furono modificati al nuovo standard e fu avviata direttamente la realizzazione di un lotto di dieci esemplari di \u00abpreserie\u00bb, il primo dei quali fu consegnato alla Regia Aeronautica nel giugno del 1942.\nSecondo parte della storiografia reperita, la denominazione di questi dieci esemplari non cambi\u00f2 e gli stessi vengono ancora identificati come \u00abSAI 7\u00bb.\nLe successive vicende italiane rendono offuscata la sorte dei dieci S.7, secondo alcuni tutti consegnati entro l'agosto del 1943, mentre altri ritengono che non vi sia indicazione certa della consegna degli ultimi due.\nAnche all'estero la sorte del monoplano di Stefanutti non ebbe maggior fortuna: l'interessamento per l'acquisto della licenza produttiva da parte delle autorit\u00e0 svizzere e ungheresi non sfoci\u00f2 in fatti concreti.\nL'avvio della ricostruzione segn\u00f2 per\u00f2 l'inizio di una nuova vita per l'S.7: rivisto ed ammodernato esteriormente, dotato di un nuovo profilo alare e (ancora una volta) di una nuova unit\u00e0 motrice, l'aereo fu scelto dall'Aeronautica Militare come addestratore per i piloti da caccia nel 1948. Nella nuova configurazione, il primo esemplare fu portato in volo nell'estate del 1949 e, questa volta, conobbe un successo incondizionato, prodotto in cinque serie costruttive per un totale di 117 velivoli in configurazione monoposto e 28 in configurazione biposto.\nNella primavera del 1952 fu infine presentato un nuovo prototipo per l'ennesimo sviluppo del monoplano, ulteriore passo evolutivo del progetto originario, ancora una volta ottenuto mediante l'introduzione di un nuovo motore; fu denominato Super S.7.\nTecnica.\nIl velivolo conservava la tecnica costruttiva del modello originale, ovvero fusoliera ed ala realizzate completamente in legno, quest'ultima montata bassa ed a sbalzo. La cabina di pilotaggio era chiusa, allungata per ricevere il secondo posto in tandem per le versioni biposto e dotata di un ampio tettuccio finestrato. Posteriormente il velivolo terminava in un classico impennaggio monoderiva. Il carrello d'atterraggio era un classico triciclo posteriore, con gli elementi anteriori completamente retrattili all'interno dell'ala in direzione della fusoliera e completato con un ruotino d'appoggio carenato posto sotto la coda.\nMentre la motorizzazione dei primi dieci aerei costruiti a partire dal 1942 era affidata ad un Isotta Fraschini Beta RC.10 (motore a 6 cilindri in linea e raffreddati ad aria) da di potenza, gli esemplari postbellici furono equipaggiati con un Alfa Romeo 115ter, un 6 cilindri in linea raffreddato ad aria, capace di , abbinato ad un'elica bipala.\nImpiego operativo.\nLe consegne dei due SAI 7 modificati (matricole MM. 410 e 411) alla Regia Aeronautica, avvennero nel giugno del 1942; gli aerei furono assegnati alla 2\u00aa Squadriglia del Gruppo Autonomo Volo della 3\u00aa Squadra aerea mentre il primo esemplare del nuovo lotto di dieci S.7 (matricola MM. 56633) and\u00f2 al 1\u00ba Reparto Volo del 1\u00b0 Centro Sperimentale.\nNel dopoguerra l'S.7 venne impiegato, per breve tempo, dal 5\u00ba Stormo in attesa che venissero consegnati i caccia P-47 Thunderbolt; il 6\u00ba e il 51\u00ba Stormo li ebbero in dotazione direttamente nel ruolo originario di addestratori.\nA partire dalla prima met\u00e0 degli anni cinquanta gli aerei furono progressivamente dismessi dall'Aeronautica Militare per entrare a far parte del materiale di volo di diversi aeroclub, prendendo parte a numerose manifestazioni sportive nelle quali ebbero modo di aggiudicarsi successi significativi.\nUno di questi velivoli, equipaggiato con motore de Havilland Gipsy Queen da e condotto da Leonardo Bonzi, il 21 dicembre del 1951 si aggiudic\u00f2 il primato mondiale di velocit\u00e0 sulla distanza di chilometri viaggiando a di media e quello sulla distanza di alla media di ."}
{"id": "1950393", "revid": "36426", "url": "https://it.wikipedia.org/wiki?curid=1950393", "title": "Marcomanno", "text": ""}
{"id": "1950394", "revid": "36426", "url": "https://it.wikipedia.org/wiki?curid=1950394", "title": "Quado", "text": ""}
{"id": "1950396", "revid": "1543377", "url": "https://it.wikipedia.org/wiki?curid=1950396", "title": "Brixworth", "text": "Brixworth \u00e8 un villaggio di 5.162 abitanti dell'Inghilterra.\nLocalizzazione.\nIl villaggio si trova a circa 8\u00a0km a nord di Northampton nei pressi della A508\ne a circa 13\u00a0km a sud di Market Harborough."}
{"id": "1950397", "revid": "599013", "url": "https://it.wikipedia.org/wiki?curid=1950397", "title": "Gennadij Vol'nov", "text": "Carriera.\nHa militato per gran parte della carriera nella CSKA di Mosca. Nella Nazionale di pallacanestro dell'Unione Sovietica vinse due medaglie d'argento alle Olimpiadi di Roma del 1960 e nelle Olimpiadi di Tokyo del 1964, una medaglia di bronzo alle Olimpiadi di Citt\u00e0 del Messico del 1968 e, infine, la medaglia d'oro alle Olimpiadi di Monaco di Baviera del 1972 dopo una famosa finale contro gli Stati Uniti d'America che fu anche l'ultima gara da lui disputata in nazionale."}
{"id": "1950402", "revid": "1272592", "url": "https://it.wikipedia.org/wiki?curid=1950402", "title": "Dan Lungu", "text": "Nel 1996 fonda il movimento letterario Club 8. Tra il 2001 e il 2002 \u00e8 caporedattore della rivista culturale Timpul. \u00c8 membro di ASPRO e dell'Unione degli Scrittori Romeni.\nDrammaturgia.\nAutore di \"Cu cu\u021bitul la os\" (Green Hours, Teatro Luni, regia \u2013 Bogdan Tudor, 2002) e \"Nunt\u0103 la parter\" (spettacolo-lettura presso il Teatro Odeon, Bucarest, regia \u2013 Peter Kerek, 2003).\nPremi e menzioni.\n2011 \u2013 Chevalier de l'Ordre des Arts et des Lettres , Ordine delle Arti e delle Lettere, 2011\n1999 \u2013 premio d'esordio nella prosa dell'Unione degli Scrittori della Romania per il volume \"Chet\u0103 la flegm\u0103\", Editura Outopos, Ia\u0219i, 1999\n1997 \u2013 premio della casa editrice Nemira per la prosa breve (\"Buldozeristul\") per l'anno 1997\n1995 \u2013 premio della casa editrice Junimea al Concurso nazionale di creazione letteraria \"Nicolae Labi\u0219\"\n1994 \u2013 premio della casa editrice Eminescu al Concorso nazionale \"Porni Luceafarul\"\n1993 \u2013 premio della Societ\u00e0 \"Junimea\" per l'attivit\u00e0 letteraria \n1989 \u2013 Gran Premio nel campus di creazione \u201cExcelsior\u201d, Cluj-Napoca\nAltri dati biografici.\nStudi: Liceo di matematica e fisica \u201cA.T. Laurian\u201d, Boto\u0219ani, classe 1988. Laureato presso la Facolt\u00e0 di Filosofia, Sezione Sociologia-Politologia, classe 1995. Stage di formazione: Agen, Lille, Birmingham, Perugia nell'ambito del programma TEMPUS.\nTitolo della tesi di dottorato: \"Aspetti sociologici della propaganda e della manipolazione. \"\nMembro di associazioni professionali:\n1992 \u2013 membro dell'Associazione dei Sociologi della Romania (ASR)\n1992 \u2013 membro del Collegio di sociologia Delphi\n1999 \u2013 membro dell'Associazione Internazionale dei Sociologi di Lingua Francese (L'AISLF)\n1999 \u2013 membro dell'Associazione degli Scrittori Professionisti della Romania (ASPRO)\nPubblicazioni accademiche.\nVolumi d'autore.\nIl contesto post-comunista dell'ammodernamento rurale: inchiesta socio-demografica nelle localit\u00e0 si Tutora e Stolniceni-Prajescu, Editura Eurocart, Ia\u0219i, 2000\nPeriodici.\nPubblica poesie e, scritti nelle principali riviste romene: Amphion, ArtPanorama, Contrapunct, Calende, Cronica, Convorbiri literare, Dacia literar\u0103, Hyperion, Luceaf\u0103rul, Rom\u00e2nia Literar\u0103, Timpul, Vatra.\nCollegamenti esterni.\nOrdine delle Arti e delle Lettere"}
{"id": "1950404", "revid": "62004", "url": "https://it.wikipedia.org/wiki?curid=1950404", "title": "A League 2006-2007", "text": ""}
{"id": "1950406", "revid": "767487", "url": "https://it.wikipedia.org/wiki?curid=1950406", "title": "Testament (film 1983)", "text": "Testament \u00e8 un film del 1983 diretto da Lynne Littman.\n\u00c8 una pellicola fantascientifica post apocalittica.\nUn giorno come gli altri nella citt\u00e0 di Hamlin, finch\u00e9 una luce accecante segna l'inizio dell'olocausto atomico. La famiglia Wetherly \u00e8 composta dai genitori e da tre figli: il padre non torner\u00e0 mai pi\u00f9 dal lavoro. Quel che non ha fatto l'esplosione lo compiono le radiazioni. Le persone muoiono come mosche; degli Wetherly resteranno la madre e un figlio ad attendere la fine, con coraggio e dignit\u00e0"}
{"id": "1950408", "revid": "767487", "url": "https://it.wikipedia.org/wiki?curid=1950408", "title": "Rita, Rita, Rita", "text": "Rita, Rita, Rita \u00e8 un film del 1983 diretto da Lewis Gilbert.\nTrama.\nA Liverpool la ventisettenne parrucchiera Rita decide di completare la propria istruzione di base prima di avere figli, come le consiglia il marito Denny. Si iscrive a un corso di letteratura inglese presso la Open University e qui conosce il professore di mezza et\u00e0 Frank Bryant, marito infelice con problemi di alcolismo. Rita trover\u00e0 in Frank un pigmalione, Frank trover\u00e0 nell\u2019esuberante studentessa un motivo per tornare ad amare il proprio lavoro."}
{"id": "1950409", "revid": "767487", "url": "https://it.wikipedia.org/wiki?curid=1950409", "title": "Rita (film)", "text": "Rita \u00e8 un cortometraggio drammatico del 2009 diretto da Fabio Grassadonia e Antonio Piazza. \u00c8 un film realizzato dal punto di vista di una persona cieca. Il film ha ricevuto il premio per il miglior cortometraggio al Festival de Cine Italiano de Madrid 2011.\nTrama.\nRita \u00e8 una ragazza cieca. Vive con la madre autoritaria, una donna estremamente protettiva che la tiene chiusa in casa. Ma Rita sogna la libert\u00e0, e ha carattere. Vivendo in Sicilia il suo sogno \u00e8 di potersi recare al mare non lontano da dove abita. La madre per\u00f2 non ne tiene conto, come non prende in considerazione gli altri desideri di Rita.\nUn giorno un ragazzo in fuga arriva a casa della giovane. Non \u00e8 chiaro se il ragazzo esista o se sia frutto dell'immaginazione di Rita. Quest'ultima chiede al ragazzo di portarla al mare, lo segue, e poi gli chiede di insegnarle a nuotare. Nell'acqua, per la prima volta nella sua vita, Rita prova la libert\u00e0. Poi il ragazzo sparisce e Rita si ritrova sola a casa \u2013 magari \u00e8 solamente tornata dal suo sogno.\nDurante tutto il film sullo schermo si vede solo il viso di Rita. Lo spettatore vorrebbe vedere ci\u00f2 che si trova attorno a lei \u2013 sua madre, il ragazzo, il mare \u2013 per\u00f2 non pu\u00f2. Lo spettatore, come la protagonista cieca, \u00e8 costretto ad ascoltare e immaginare. Percepire le voci, i rumori e ogni tanto il suono della mano della mamma che accarezza il viso della giovane. Le espressioni straordinarie dell'attrice permettono allo spettatore di capirne le emozioni, sentimenti e reazioni, che costituiscono l'essenza del film."}
{"id": "1950413", "revid": "115751", "url": "https://it.wikipedia.org/wiki?curid=1950413", "title": "Comitato Olimpico Nazionale", "text": ""}
{"id": "1950418", "revid": "69794", "url": "https://it.wikipedia.org/wiki?curid=1950418", "title": "Modestas Paulauskas", "text": "Ha militato per l'intera carriera nello Zalgiris di Kaunas. Nella Nazionale di pallacanestro dell'Unione Sovietica vinse la medaglia d'oro alle Olimpiadi di Monaco di Baviera del 1972 in una famosa finale contro gli Stati Uniti d'America."}
{"id": "1950419", "revid": "438678", "url": "https://it.wikipedia.org/wiki?curid=1950419", "title": "Resurrection (film 1980)", "text": "Resurrection \u00e8 un film statunitense del 1980 diretto da Daniel Petrie.\nTrama.\nLa storia di una donna che sopravvive al marito in un incidente automobilistico e da quel momento, scopre di aver acquisito il potere di guarire il prossimo.\nProduzione.\nIl film, interpretato da Ellen Burstyn, Sam Shepard, Eva Le Gallienne, fu prodotto dall'Universal Pictures che lo distribu\u00ec in sala il 26 settembre 1980.\nRiconoscimenti.\nOttenne due candidature ai Premi Oscar 1981: una a Ellen Burstyn come migliore attrice protagonista e l'altra all'ottantunenne Eva Le Galienne come migliore attrice non protagonista."}
{"id": "1950425", "revid": "6923", "url": "https://it.wikipedia.org/wiki?curid=1950425", "title": "Automobile Club Italiano", "text": ""}
{"id": "1950428", "revid": "1745361", "url": "https://it.wikipedia.org/wiki?curid=1950428", "title": "Protoo", "text": "Nella mitologia greca, Protoo \u00e8 uno dei capitani achei che presero parte alla guerra di Troia.\nOriginario della Tessaglia, Protoo \"il veloce\" era figlio di Tendredone, un personaggio altrove sconosciuto, e discendeva da Magnete. Era sovrano dei Magneti, un popolo che abitava la parte costiera della Tessaglia a sud-ovest del Monte Ossa. Pare fosse un pretendente di Elena, anche se tale notizia \u00e8 riportata dal solo Igino. In seguito al rapimento di quest'ultima da parte di Paride dovette partecipare alla guerra contro Troia per liberarla. Part\u00ec dalla sua patria conducendo con s\u00e9 quaranta navi. Venne ucciso da Glauco nel II libro del Posthomerica. "}
{"id": "1950429", "revid": "1305772", "url": "https://it.wikipedia.org/wiki?curid=1950429", "title": "Scherbina", "text": "Scherbina (in sloveno: \u0160krbina) \u00e8 un paese della Slovenia, frazione del comune di Comeno.\nGeografia fisica.\nLa localit\u00e0 \u00e8 situata sul Carso a 341,1 metri s.l.m. e a 6,8 chilometri dal confine italiano.\nI monti principali sono il monte Piccolo Visignacco (\"Mali Ov\u010dnjak\") (574 m) e il monte Sunca (\"\u0160umka\") (533 m).\nStoria.\nIl paese venne citato per la prima volta nel 1200 come Serbin in documenti d'epoca dei Conti di Gorizia.\nSotto il dominio asburgico Scherbina fu comune autonomo.\nDurante la prima guerra mondiale era parte delle retrovie della linea difensiva austriaca del fronte dell\u2019Isonzo. Seppur non direttamente coinvolto nelle battaglie, il paese venne prima sfollato e poi occupato dalle truppe austro-ungariche le quali ne riconvertirono le case in ospedali, officine e magazzini ai quali si aggiunsero lo scavo di rifugi, acquedotti e ferrovie.\nDal 1920 al 1947 fece parte del Regno d'Italia, inquadrato nella provincia di Gorizia e fu comune autonomo fino al 1928 quando fu soppresso e aggregato a Comeno; pass\u00f2 poi alla Jugoslavia e quindi alla Slovenia.\nMonumenti e luoghi d'interesse.\nNella parte nord del paese si trova la chiesa di Sant'Antonio da Padova (\"Sv. Antona Padovanskega\"), con un campanile di stile aquileiese."}
{"id": "1950432", "revid": "15756", "url": "https://it.wikipedia.org/wiki?curid=1950432", "title": "Kuiseb", "text": "Il Kuiseb \u00e8 un fiume effimero della Namibia.\nCorso.\nIl fiume Kuiseb nasce nell'altopiano delle Khomas Hochland (nella Regione di Khomas), una zona ad ovest della capitale Windhoek. Il fiume fluisce in direzione ovest entrando poi in una scarpata dove divide le vaste distese di ghiaia del nord dalle dune di sabbia del deserto del Namib a sud. Infine, il Kuiseb termina la sua corsa con un estuario situato poco pi\u00f9 a sud della citt\u00e0 di Walvisbaai.\nIl Kuiseb raggiunge una lunghezza di 560 chilometri e il suo bacino idrografico si estende su una superficie di circa 15.500\u00a0km\u00b2. Le precipitazioni annuali sono pi\u00f9 elevate nell'alto corso del Kuiseb (pi\u00f9 di 300\u00a0mm) e diminuiscono in direzione ovest (meno di 50\u00a0mm). Le precipitazioni maggiori si verificano durante la stagione delle piogge (gennaio - aprile) nel Khomas Hochland e queste si riversano nel corso inferiore del fiume, dopo aver oltrepassato il canyon in cui solo una minima quantit\u00e0 di acqua viene assorbita. Nel corso inferiore del Kuiseb, invece, la vegetazione pu\u00f2 crescere lungo le rive.\nIl fiume Kuiseb \u00e8 noto per essere delimitato su un lato dal pi\u00f9 alto gruppo di dune di sabbia del mondo, e dall'altro, da roccia sterile. Le dune di sabbia rossa a sud del fiume possono raggiungere altezze superiori ai 150 metri. I venti soffiano le dune verso nord, ma la loro circolazione \u00e8 bloccata dal fiume. Per questo motivo, una grande quantit\u00e0 di sabbia e di limo si deposita nel Kuiseb, che pu\u00f2 raggiungere l'oceano Atlantico solo nei periodi di piena. Nel gennaio 2005 il fiume ha raggiunto l'oceano dopo vari anni.\nEcologia.\nCirca l'80% della biomassa lungo il fiume Kuiseb \u00e8 costituito da quattro specie: \"Faidherbia albida\", \"Acacia erioloba\", \"Euclea pseudebenus\" e \"Tamarix usneoides\". Due di loro, \"F. albida\" e \"A. erioloba\", sono di grande importanza economica ed ecologica in quanto forniscono cibo per il bestiame degli agricoltori locali e gli animali selvatici, materiale da costruzione, prodotti medicinali e ombra.\nPer quanto riguarda la sua funzione sociale ed ecologica un'altra pianta importante \u00e8 \"Acanthosicyos horridus\". Si tratta di una pianta che cresce nel deserto del Namib, spinosa, priva foglie e che produce delle specie di meloni. Il suo ampio xilema, l'alto tasso di traspirazione e la capacit\u00e0 di non trattenere acqua nei rami permette a tale pianta di sopravvivere utilizzando in modo efficiente le poche quantit\u00e0 di acqua disponibili. Tale specie assume un ruolo fondamentale nel deserto del Namib, essendo una fonte diretta di proteine e di acqua per le popolazioni locali e gli animali; inoltre ha un influsso sulla stabilizzazione delle dune sabbiose."}
{"id": "1950434", "revid": "2074539", "url": "https://it.wikipedia.org/wiki?curid=1950434", "title": "Urusei Yatsura (gruppo musicale)", "text": "Urusei Yatsura \u00e8 una band scozzese di Glasgow attiva dal 1993 al 2001.\nStoria.\nLa formazione risale al 1993, dall'incontro fra Graham Kemp e Fergus Lawrie studenti alla Glasgow University, dove decidono di formare un gruppo musicale. La cosa prende corpo con l'ingresso, come bassista, di Elaine Graham e di suo fratello Ian come batterista. Il nome trae origine dall'omonimo manga dal successo planetario (in Italia meglio noto come Lam\u00f9). La traduzione dal giapponese \u00e8 approssimativamente \"gente rumorosa del pianeta Uru\".\nEsordirono pubblicando nel 1994 un mini-album, \"All Hail Urusei Yatsura\", pubblicato da una piccola etichetta discografica, la Hipster Records. Vennero notati poi dalla Ch\u00e9 Records grazie a una delle loro prime esibizioni dal vivo fatte nel programma radiofonico di John Peel; pubblicarono con questa etichetta nel 1995 un primo singolo, \"Siamese\", al quale seguirono due album, \"We Are Urusei Yatsura\" nel 1996, \"Slain by Urusei Yatsura\" nel 1998.\nIl terzo e ultimo album, \"Everybody Loves Urusei Yatsura\", venne pubblicato nel 2001 dall'etichetta Oni del gruppo; lpoco dopo il gruppo si sciolse. Kemp intraprese una carriera da solista, mentre Lawrie e i due fratelli Grahams hanno formato un nuovo gruppo, Projekt A-Ko, che ha pubblicato un album nel 2009, yodyne nel 2009. Lawrie ha anche fondato nel 2011 la band Angel of Everyone Murder nel 2011 e ha pubblicato tre album.\nNegli Stati Uniti d'America e in Giappone, per problemi di diritti nell'uso del nome, hanno pubblicato gli album come \"Yatsura\".\nHanno fatto una serie di esibizioni dal vivo per la BBC come ad esempio alcune Peel Session che, insieme ad altre, sono state poi pubblicate dalla Rocket Girl in un album, \"You Are My Urusei Yatsura\".\nHanno terminato la loro esperienza nel giugno del 2001. Graham si \u00e8 dedicato ad attivit\u00e0 solista e gli altri membri (Fergus Lawrie, Elaine Graham e Ian Graham) hanno dato vita a una nuova formazione chiamata Projekt A-ko (dal nome di un altro anime). Con questa nuovo nome hanno pubblicato un vinile con la band Yellow Capra. Ciascuna di esse ha inciso due canzoni per lato (New Confusion e Beautiful Noise - Neil Diamond cover) in edizione limitata di 500 copie."}
{"id": "1950435", "revid": "22475", "url": "https://it.wikipedia.org/wiki?curid=1950435", "title": "Regime (saggio)", "text": "Regime \u00e8 un libro scritto dagli autori Marco Travaglio e Peter Gomez.\nIl testo racconta delle censure ai danni di esponenti di spicco del giornalismo, e dello spettacolo italiano, come Indro Montanelli, Enzo Biagi, Massimo Fini, Daniele Luttazzi da parte dell'allora presidente del consiglio Silvio Berlusconi (al suo secondo mandato di governo).\nLa postfazione \u00e8 ad opera di Beppe Grillo."}
{"id": "1950438", "revid": "757396", "url": "https://it.wikipedia.org/wiki?curid=1950438", "title": "Gintaras Einikis", "text": ""}
{"id": "1950439", "revid": "123383589", "url": "https://it.wikipedia.org/wiki?curid=1950439", "title": "Codici a due lettere FIPS", "text": "Questa \u00e8 una lista di codici FIPS 10-4 per \"Stati, Dipendenze, Aree a sovranit\u00e0 speciale e le loro divisioni amministrative\".\nI codici a due lettere per nazioni vengono usati dal governo degli Stati Uniti d'America per i dati geografici e per pubblicazioni, come il CIA World Factbook. Questo standard \u00e8 noto anche come \"DAFIF 0413 e 7 Amdt. No. 3 (Nov 2003)\" e come \"DIA 65-18 (Defense Intelligence Agency, 1994, \"Geopolitical Data Elements and Related Features\")\".\nI codici FIPS 10-4 sono spesso simili a quelli dello standard ISO 3166-1 alpha-2, mentre lo standard che include le divisioni amministrative \u00e8 simile all'ISO 3166-2.\nLe entit\u00e0 non sovrane sono in \"corsivo\".\nFonti.\nQuesta lista \u00e8 stata presa da fonti del Governo USA di libero dominio:\nLa lista completa pu\u00f2 essere trovata su:\nAltri dati sono in: "}
{"id": "1950441", "revid": "599013", "url": "https://it.wikipedia.org/wiki?curid=1950441", "title": "Darius Lukminas", "text": ""}
{"id": "1950446", "revid": "125213110", "url": "https://it.wikipedia.org/wiki?curid=1950446", "title": "Emiliano Brancaccio", "text": "Formazione e carriera.\nSi laurea in Scienze politiche nel 1998 presso l'Universit\u00e0 Federico II di Napoli con una tesi dedicata al fenomeno della deflazione da debiti. Nel 1999 consegue il Master in Economics del Coripe Piemonte presso il Collegio Carlo Alberto seguendo i corsi, tra gli altri, di Giancarlo Gandolfo e Luigi Montrucchio, nonch\u00e9 di Elsa Fornero e Pier Carlo Padoan, che in seguito criticher\u00e0 per il loro operato come ministri. Nello stesso anno risulta vincitore della borsa BNL \"Guido Carli\" per studi economici all'estero e nell'anno successivo trascorre un periodo di formazione presso la SOAS dell'Universit\u00e0 di Londra. Attualmente \u00e8 professore associato di Politica economica e docente di Economia politica ed Economia internazionale presso l'Universit\u00e0 del Sannio, a Benevento. Ha pubblicato articoli su varie riviste accademiche internazionali, tra cui Cambridge Journal of Economics, Structural Change and Economic Dynamics, Review of Political Economy, Journal of Post Keynesian Economics. In ambito divulgativo ha collaborato con riviste e quotidiani, tra cui \"Limes\", \"l'Espresso\", \"Il Sole 24 Ore\", \"il manifesto\", \"Financial Times\". Sua \u00e8 la rubrica settimanale \"Eresie\", su \"Rai Radio 1\".\nPensiero economico.\nAnnoverato tra gli esponenti delle scuole di pensiero economico cosiddetto critico od anche \"eterodosso\", \u00e8 stato definito da \"Il Sole 24 ORE\" un economista di \u00abimpostazione marxista, ma aperto a innovazioni ispirate dai contributi di Keynes e Sraffa\u00bb\nHa ripreso e sviluppato, contestualmente allo scenario della globalizzazione economica, la tesi della tendenza alla centralizzazione dei capitali postulata da Karl Marx, fornendo inedite prove empiriche e un'interpretazione originale del fenomeno collegata al comportamento delle banche centrali quali enti regolatori del ritmo di centralizzazione.\n\u00c8 infatti l'ideatore della cosiddetta \"regola di solvibilit\u00e0\" dei banchieri centrali, un'interpretazione della politica monetaria che si contrappone alla convenzionale regola di Taylor. La \"regola di solvibilit\u00e0\" si basa sull'idea che il banchiere centrale non sia in grado di governare il ciclo economico e l'inflazione: il suo ruolo effettivo consisterebbe piuttosto nel gestire la politica monetaria ai fini della stabilizzazione finanziaria e della connessa \"regolazione di un conflitto\" tra capitali solvibili e capitali potenzialmente insolventi. Tale attivit\u00e0 di regolazione influirebbe, tra l'altro, sul ritmo delle liquidazioni, sui relativi processi di centralizzazione dei capitali ed anche sulle condizioni di sostenibilit\u00e0 di specifici regimi valutari. Su questo tema ha dibattuto con Lorenzo Bini Smaghi, sostenitore invece dell'idea tradizionale per la quale le banche centrali sarebbero in grado di controllare l'inflazione.\n\u00c8 autore inoltre del testo \"Anti-Blanchard\", che propone un approccio critico al modello macroeconomico prevalente rappresentato dal celebre manuale di Olivier Blanchard, ex capo economista del Fondo Monetario Internazionale. Nella presentazione del volume, Marcello Messori afferma che \u00able critiche che Brancaccio muove al manuale di Blanchard hanno il merito di mostrare la non univocit\u00e0 delle possibili rappresentazioni analitiche della realt\u00e0 economica\u00bb. Francesco Giavazzi, di contro, ha invece sostenuto che la duttilit\u00e0 del modello di Blanchard sarebbe dimostrata proprio dal fatto che Brancaccio lo adopera come base per la sua critica al mainstream. Il volume \u00e8 stato persino avallato, nonostante le profonde diversit\u00e0 di vedute e formazione accademica, dallo stesso Blanchard, col quale ha poi sostenuto pure un dibattito sulla materia. Robert Skidelsky asser\u00ed in merito: \u00abIl fatto che uno dei cardinali dell\u2019ortodossia ante-crisi sia disposto a lodare questo testo eterodosso, \u00e8 la prova del disordine in cui la macroeconomia mainstream si trova dopo il crollo del 2007-2009\u00bb.\nContributi al dibattito di politica economica.\nSviluppando alcune intuizioni di Augusto Graziani e Paul Krugman, diversi anni prima dell'inizio della crisi del 2010 richiam\u00f2 l'attenzione sulla sostenibilit\u00e0 degli squilibri di bilancia dei pagamenti verso l'estero in seno all'Unione monetaria europea, sui connessi rischi di \"mezzogiornificazione\" dei paesi periferici dell'Unione e sui conseguenti problemi di tenuta futura dell'eurozona.. Questa tesi, secondo cui la crisi dell'area euro dipende da squilibri nei conti esteri, si distanzia dalla visione prevalente che invece si concentra sugli squilibri nei conti pubblici.\nHa ideato lo \"standard retributivo europeo\", una proposta di coordinamento europeo della contrattazione finalizzata a contrastare la tendenza agli squilibri di bilancia dei pagamenti e alla deflazione salariale all'interno dell'Unione. La proposta \u00e8 stata sostenuta da varie forze politiche in Italia e all'estero e presentata alla conferenza \"Reinassance for Europe\" del Partito socialista europeo (Parigi, 16 marzo 2012) ma in seguito, come altre ipotesi di coordinamento delle politiche europee, \u00e8 stata accantonata. Nel 2016 ha quindi presentato al Parlamento europeo una nuova proposta, pi\u00f9 generale, definita \"standard sociale sui movimenti internazionali di capitale\"..\n\u00c8 stato redattore e promotore della \"Lettera degli economisti\" e del \"Monito degli economisti\" sulla crisi dell'eurozona. I due testi sottolineano gli effetti negativi delle politiche d'austerit\u00e0 adottate dai governi europei per fronteggiare la crisi, ed evidenziano che tali politiche accrescono la probabilit\u00e0 di nuove crisi bancarie e alimentano l'instabilit\u00e0 dell'area euro. Tra i firmatari dei documenti vi sono numerosi esponenti della comunit\u00e0 accademica internazionale, tra cui Dani Rodrik, James Galbraith, Wendy Carlin, Mauro Gallegati, Alan Kirman. \u00c8 stato autore e co-firmatario del documento \"Italian Economists for an Anti-Virus Plan\", pubblicato sul Financial Times durante la crisi del coronavirus.\nHa partecipato a vari dibattiti con colleghi economisti ed esponenti istituzionali. Nel 2007, in un confronto televisivo con Francesco Giavazzi, espresse riserve verso la tesi secondo cui gli investimenti diretti esteri apportano sempre benefici a un paese che li riceve. Nel 2012, in un dibattito con Luigi Zingales, critic\u00f2 l'idea che un aumento della vita lavorativa e della flessibilit\u00e0 dei contratti di lavoro determinerebbero maggiore occupazione. Nel 2014, in un confronto televisivo con l'ex ministro dell'Economia Fabrizio Saccomanni, critic\u00f2 la ricetta della \"austerit\u00e0 espansiva\", in base alla quale le restrizioni dei bilanci pubblici favorirebbero la crescita economica. \u00c8 inoltre intervenuto nella controversia sulla crisi dell'eurozona sostenendo che esistono modi alternativi di gestione di un eventuale abbandono della moneta unica. A questo proposito, commentando l'affermazione di Mario Draghi secondo cui \"se un paese abbandona l'euro e svaluta, crea una grande inflazione\", ha evidenziato che dalla storia passata delle uscite da regimi monetari si evincono andamenti dell'inflazione e dei salari molto diversificati, dipendenti dal tipo di politica economica adottata da ciascun paese. Nel 2017, in un dibattito con Romano Prodi, ha sostenuto che anzich\u00e9 'arrestare gli immigrati' l'urgenza del nostro tempo dovrebbe esser quella di 'arrestare i capitali', ossia reintrodurre forme di controllo sugli spostamenti di ricchezze da un paese all'altro. Nel 2018, in un dibattito con l'ex capo economista del Fondo Monetario Internazionale Olivier Blanchard, ha criticato l'utilizzo delle politiche di deflazione dei salari e dei prezzi per rimediare agli squilibri commerciali interni all'eurozona.. Nel 2019, in un seminario in Bocconi con Alberto Alesina, Francesco Giavazzi e Mario Monti, ha sostenuto che gli errori di previsione del Pil commessi dal FMI possono trovare spiegazione in un pregiudizio teorico anti-keynesiano. Nel 2021, in un dibattito con Daron Acemo\u011flu, ha sostenuto che la tendenza verso la centralizzazione dei capitali in sempre meno mani costituisce una potenziale minaccia per l'ordine liberaldemocratico vigente.\nAltre attivit\u00e0.\nNel 2002 \u00e8 stato relatore della proposta di legge di iniziativa popolare promossa dall'associazione Attac per l'istituzione di una variante della cosiddetta Tobin tax. Nel 2003 \u00e8 stato responsabile economico del Comitato promotore del referendum per l'estensione dell'articolo 18 dello Statuto dei lavoratori. Tra il 2006 e il 2009 \u00e8 stato chiamato a far parte del CdA di Banca Toscana del gruppo MPS per risanarne i conti, ed ha assunto una posizione critica nei confronti dell'acquisto di Antonveneta da parte di Montepaschi. Ha rifiutato varie proposte di candidatura e di incarico amministrativo: nel marzo 2013 ha rifiutato l'incarico di assessore al Bilancio del Comune di Benevento, criticando la \"moda\" di ricorrere ai cosiddetti \"tecnici\" nei momenti di crisi politica.; nel giugno 2016 ha respinto anche l'invito del nuovo sindaco di Benevento, Clemente Mastella, ad assumere l'assessorato al Bilancio; nel febbraio 2014 ha rifiutato la candidatura alle elezioni europee come capolista della circoscrizione Sud per la lista L'Altra Europa con Tsipras; durante la crisi di governo dell'agosto 2019 alcuni parlamentari ed esponenti politici lo hanno indicato come possibile ministro dell'Economia di un esecutivo di discontinuit\u00e0."}
{"id": "1950447", "revid": "61051", "url": "https://it.wikipedia.org/wiki?curid=1950447", "title": "Caproni Ca.301", "text": ""}
{"id": "1950449", "revid": "61051", "url": "https://it.wikipedia.org/wiki?curid=1950449", "title": "Caproni Ca.305", "text": ""}
{"id": "1950450", "revid": "599013", "url": "https://it.wikipedia.org/wiki?curid=1950450", "title": "Al\u017ean \u017darmuchamedov", "text": "Da giocatore ha militato per l'intera carriera nel CSKA di Mosca. Nella Nazionale di pallacanestro dell'Unione Sovietica vinse la medaglia d'oro alle Olimpiadi di Monaco di Baviera del 1972 in una famosa finale contro gli Stati Uniti d'America. Vinse inoltre tre ori nei campionati europei (1967, 1971 e 1979) e un oro all'Universiade (1970)."}
{"id": "1950453", "revid": "599013", "url": "https://it.wikipedia.org/wiki?curid=1950453", "title": "Viktor R\u00f6thlin", "text": ""}
{"id": "1950460", "revid": "2091899", "url": "https://it.wikipedia.org/wiki?curid=1950460", "title": "Gran Premio di Monaco 1983", "text": "Il Gran Premio di Monaco 1983 \u00e8 stata la quinta prova della stagione 1983 del Campionato mondiale di Formula 1. Si \u00e8 corsa domenica 15 maggio 1983 sul Circuito di Montecarlo. La gara \u00e8 stata vinta dal finlandese Keke Rosberg su Williams-Ford Cosworth; per il vincitore si tratt\u00f2 del secondo successo nel mondiale. Ha preceduto sul traguardo il brasiliano Nelson Piquet su Brabham-BMW e il francese Alain Prost su Renault.\nFu la centocinquantatreesima, e ultima, vittoria per una vettura spinta dal motore Ford Cosworth DFV.\nVigilia.\nSviluppi futuri.\nIl pilota belga Thierry Boutsen firm\u00f2 un accordo con l'Arrows per diventarne titolare a partire dal Gran Premio del Belgio, al posto del brasiliano Chico Serra, che venne comunque impiegato per la gara monegasca.\nAspetti tecnici.\nIl regolamento del circuito limitava a 50\u00a0kg la benzina che poteva essere presente presso i box per la gara di Montecarlo, ci\u00f2, di fatto, rendeva impossibile la strategia del rifornimento in gara, ormai adottata da molte scuderie. Bernie Ecclestone, patron della Brabham, aveva chiesto, inutilmente, una modifica del regolamento, minacciando anche il boicottaggio della gara nel caso di risposta negativa. Ecclestone propose anche l'esclusione, per il futuro, della gara dal calendario iridato.\nAspetti sportivi.\nDiversi piloti affrontarono il weekend di gara in non perfette condizioni fisiche: Keke Rosberg aveva subito un'intossicazione nei giorni precedenti, mentre Niki Lauda aveva sofferto di problemi intestinali. Elio De Angelis e Piercarlo Ghinzani erano colpiti da malesseri e febbre. Tutti poterono per\u00f2 prendere parte regolarmente alle prove.\nVisto che alla gara erano ammessi solo 20 piloti, e solo 26 erano ammessi alle qualifiche, furono necessarie anche le prequalificazioni, al fine di eliminare subito due piloti. Sei furono costretti a parteciparvi: i due della Toleman, i due della Theodore, Eliseo Salazar della RAM e Piercarlo Ghinzani, dell'Osella.\nPrequalifiche.\nResoconto.\nLe Theodore furono le due vetture eliminate nel corso delle prequalifiche. Roberto Guerrero sub\u00ec un problema alla trasmissione, mentre Johnny Cecotto and\u00f2 a muro, uscendo dal \"Tunnel\".\nRisultati.\nNella sessione di prequalifica si \u00e8 avuta questa situazione:\nQualifiche.\nResoconto.\nNella giornata del gioved\u00ec il pi\u00f9 rapido fu Alain Prost su Renault, che precedette di oltre tre decimi Ren\u00e9 Arnoux della Ferrari. Anche la seconda fila provvisoria fu monopolizzata da Renault e Ferrari, mentre al quinto posto chiuse Keke Rosberg, il primo pilota che non godeva di una vettura a motore turbo. Chiuse solo diciassettesimo Patrese, penalizzato da un guasto della sua vettura che lo costrinse a rientrare a piedi ai box e utilizzare la vettura di riserva. Anche peggio fecero le McLaren, che non riuscirono nemmeno a ottenere un tempo sufficiente alla qualificazione provvisoria. La spiegazione di questa scarsa competitivit\u00e0 risiedeva negli pneumatici Michelin che, studiati, per vetture dotate di motore turbo, non entravano in temperatura su una monoposto a motore a pressione atmosferica.\nAl sabato la pioggia fece la sua comparsa sul tracciato e nessun pilota fu in grado di migliorare i tempi ottenuti al gioved\u00ec. Alain Prost conquist\u00f2 perci\u00f2 la sua nona \"pole position\" nel mondiale, la ventinovesima per la Renault; i due piloti della McLaren, Niki Lauda e John Watson non si qualificarono: per l'austriaco si tratt\u00f2 dell'unica mancata qualifica nella sua carriera nel mondiale di F1, mentre per Watson l'unico precedente risaliva al Gran Premio, sempre di Monaco, del 1980. Nelle prove libere del mattino la Michelin aveva portato un nuovo tipo di mescola che aveva consentito a Lauda di fermare il cronometro su 1'27\"59, tempo sufficiente per la qualificazione. Nelle prove ufficiali del pomeriggio, svolte sotto la pioggia, il pi\u00f9 veloce fu Keke Rosberg in 1'52 netti, davanti a Ren\u00e9 Arnoux ed Eddie Cheever. Durante questa sessione la Goodyear fece utilizzare alla Ferrari degli pneumatici radiali. Al termine della stessa vi fu anche un confronto teso tra Riccardo Patrese e Patrick Tambay in merito a delle manovre effettuate in pista dal padovano che vennero criticate dal francese.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nUna forte pioggia colp\u00ec il tracciato in mattinata, per poi ripresentarsi, anche se in maniera modesta, fino a circa mezz'ora prima del via. Dopo il giro di ricognizione, alcuni piloti (tra cui le due Williams), decisero di montare gomme \"slick\", pur non essendo il tracciato ancora del tutto asciutto.\nAl via Alain Prost (che, come la maggioranza dei piloti su delle vetture turbo, montava gomme da bagnato per evitare che l'eccesso di potenza facesse slittare le gomme lisce sull'asfalto umido) mantenne la testa, mentre Ren\u00e9 Arnoux venne subito passato da Eddie Cheever e da Keke Rosberg. Il finlandese, gi\u00e0 nel corso del primo giro, prese il comando del gran premio, davanti alle due Renault, alle due Ferrari, seguite da Andrea De Cesaris, e dell'altro pilota della Williams, Jacques Laffite. Quest'ultimo recuper\u00f2 subito diverse posizioni, portandosi al quarto posto, dietro ad Arnoux, che aveva comunque sopravanzato Cheever.\nAl sesto giro la vettura di Arnoux tocc\u00f2 quella di Laffite: la Ferrari fin\u00ec contro un marciapiede, tanto che ne risult\u00f2 danneggiato lo pneumatico posteriore sinistro. Ci\u00f2 mise in tilt la centralina elettronica, cos\u00ec che Ren\u00e9 Arnoux fu costretto al ritiro. Laffite prosegu\u00ec la sua rimonta, installandosi al secondo posto, al giro 8, approfittando anche del cambio gomme effettuato da Prost. Al terzo posto, intanto, si era portato Patrick Tambay, che per\u00f2, poco dopo, fu anch'egli costretto a montare gomme da asciutto, e scendere al di fuori della zona dei punti. Tra l'altro il francese dovette attende alcuni giri per poter effettuare il cambio-gomme. Scalava cos\u00ec al terzo posto Marc Surer (Arrows), che precedeva Derek Warwick (su Toleman) ed Alain Prost.\nProst, che guidava una vettura in cui la quarta marcia era andata fuori uso, resistette al quinto posto fino al giro 22, quando venne passato da Nelson Piquet. La graduatoria rimase, almeno nelle prime posizioni, invariata fino al giro 49, quando Warwick assalt\u00f2 la terza posizione di Surer. Il britannico per\u00f2 centr\u00f2 la vettura dell'elvetico, ed entrambi furono costretti all'abbandono. Davanti, le Williams stavano dominando la gara ma al giro 53 Keke Rosberg sub\u00ec una perdita di potenza del propulsore, tanto che il motore si spense all'altezza della \"chicane\" delle Piscine: il finlandese fu capace di far ripartire la vettura, riuscendo anche a far s\u00ec che la monoposto non sbandasse, finendo contro i \"guard-rail\"; Jacques Laffite, al secondo posto, invece si ritir\u00f2 al cinquantacinquesimo passaggio, per un guasto al cambio. Ora Piquet era secondo, seguito da Prost, Patrese, Tambay e Danny Sullivan.\nAnche la gara di Riccardo Patrese s'interruppe anzitempo (al giro 65), per un problema elettrico della sua Brabham. Entr\u00f2 in zona punti Mauro Baldi, che chiuse sesto, conquistando cos\u00ec i primi punti in carriera, cos\u00ec come Sullivan (quinto). Keke Rosberg riusc\u00ec a vincere, per la seconda volta nel mondiale, davanti a Nelson Piquet e Alain Prost.\nRisultati.\nI risultati del gran premio furono i seguenti:"}
{"id": "1950464", "revid": "1829344", "url": "https://it.wikipedia.org/wiki?curid=1950464", "title": "Asif Ali Zardari", "text": "Biografia.\nZardari, che \u00e8 stato il marito di Benazir Bhutto, l'ex premier pachistana uccisa in un attentato il 27 dicembre 2007, \u00e8 presidente del Partito Popolare Pakistano, il cui segretario \u00e8 il figlio Bilawal Bhutto Zardari. Asif Ali Zardari \u00e8 stato eletto Presidente del Pakistan con una grande maggioranza il 6 settembre 2008, a seguito di una campagna elettorale aspra combattuta con il candidato del partito PML-N di Nawaz Sharif."}
{"id": "1950470", "revid": "287204", "url": "https://it.wikipedia.org/wiki?curid=1950470", "title": "Uragano Hanna", "text": "L'uragano Hanna \u00e8 stato l'ottavo ciclone tropicale e il quarto uragano della stagione degli uragani atlantici 2008. Si \u00e8 formato a est-nordest delle Isole Sopravento settentrionali il 28 agosto 2008."}
{"id": "1950471", "revid": "114537663", "url": "https://it.wikipedia.org/wiki?curid=1950471", "title": "Witney", "text": "Witney \u00e8 una cittadina di 27.522 abitanti situata nella contea dell'Oxfordshire, Inghilterra, 19,2\u00a0km ad ovest di Oxford.\nArchitettura.\nDurante gli ultimi anni Witney si \u00e8 espansa rapidamente (anche grazie alla costruzione del complesso residenziale \"Madley Park\", il quale include un nuovo centro commerciale), tuttavia, le sue caratteristiche tradizionali, tipiche delle \"Market Town\" dislocate attorno ai Cotswolds, sono state preservate. Il mercato comunale di Witney risale al Medioevo ed ha luogo nella piazza principale (sulla High Street) ogni settimana. Nella stessa piazza si pu\u00f2 ammirare ancora una delle costruzioni pi\u00f9 popolari della cittadina: la \"Buttercross\", cos\u00ec chiamata a motivo del fatto che diversa gente, proveniente dalle localit\u00e0 circostanti, si riuniva li per comprare burro (in inglese appunto \"butter\") e uova. Pur avendo un orologio, questa costruzione \u00e8 di origini medievali (infatti l'orologio venne aggiunto soltanto nel 1683). Tradizionalmente, il mercato comunale avviene ogni gioved\u00ec e, pi\u00f9 di recente, anche di sabato. Un'altra pietra miliare dell'architettura locale \u00e8 la chiesa parrocchiale di St Mary, la quale fu costruita nel tredicesimo secolo. Nella Contea, la chiesa di St Mary \u00e8 uno dei classici esempi di chiese associate al mercato della lana. Pi\u00f9 a nord, sulla stessa High Street, ha anche sede una caratteristica cappella Metodista.\nIl palazzo comunale fu costruito intorno al diciassettesimo secolo e, stando ad una leggenda del luogo, fu progettato da Sir Christopher Wren. Tuttavia, questa leggenda non \u00e8 riscontrabile nella realt\u00e0. La \"West End\" (in italiano \"lato a ovest\"), sulla strada per Hailey, \u00e8 una delle strade pi\u00f9 antiche e meglio conservate in tutta la Gran Bretagna e fu di ispirazione per la canzone \"Just an Old Fashioned House in an Old Fashioned Street\". Pur essendo in realt\u00e0 a nord della cittadina, il nome \"West End\" deriva dal fatto che molti anni fa, prima che Witney raggiungesse le sue dimensioni attuali, questa strada era molto pi\u00f9 vicina ad un altro villaggio chiamato \"Hailey\" e si trovava, per l'appunto ad ovest di Hailey.\nLe Lenzuola di Witney.\nFino a pochi anni fa, questa piccola cittadina, \u00e8 stata famosa per le sue lenzuola (prodotte fin del Medio Evo). L'acqua necessaria per la produzione delle lenzuola veniva presa del fiume \"Windrush\". Un tempo si riteneva che le propriet\u00e0 di quest'acqua, fossero il segreto dell'alta qualit\u00e0 di queste lenzuola. Nel suo periodo di massimo splendore, Witney contava ben cinque fabbriche di lenzuola. Ultimamente, la chiusura dell'ultima (e pi\u00f9 grande) fabbrica, \"Early's\", ha segnato la fine di questa attivit\u00e0\nBirreria.\nPer molti anni, Witney ha avuto una birreria, Clinch and Co.. Questa fu in seguito assorbita da Courage, la quale decise di terminare la produzione. Tuttavia, negli ultimi anni, la stessa vecchia birreria, ha ripreso la produzione ed \u00e8 oggi conosciuta con il nome di \"Wychwood Brewery\". La birra pi\u00f9 conosciuta prodotta in questa birreria, la \"Hobgoblin\", \u00e8 oggi uno dei tanti prodotti di questa birreria.\nMusei.\nWitney \u00e8 sede di due musei: il \"Cogges Manor Farm Museum\", dedicato alla storia dell'agricoltura e il \"Witney and District Museum\", il quale contiene molti artefatti e documenti riguardanti la storia del luogo.\nLocalit\u00e0 Contigue.\nAbingdon, Bampton, Bicester, Burford, Carterton, Charlbury, Chipping Norton, Cirencester, Faringdon, Oxford, Swindon e Wantage.\nInfrastrutture e trasporti.\nLe tratte dei Bus locali si possono trovare su:.\nScuole.\nWitney ha tre scuole superiori, la Henry Box School, la Wood Green School e la Kings School.\nGemellaggio.\nWitney \u00e8 gemellata con:"}
{"id": "1950475", "revid": "1543377", "url": "https://it.wikipedia.org/wiki?curid=1950475", "title": "Colobus guereza", "text": "La guereza (\"Colobus guereza\" ), anche nota come guereza mantellata, colobo bianco e nero orientale o colobo abissino, \u00e8 una scimmia del Vecchio Mondo originaria di gran parte dell'Africa centrale e orientale, essendo diffusa in Camerun, Guinea Equatoriale, Nigeria, Etiopia, Kenya, Tanzania, Uganda e Ciad con varie sottospecie che differiscono tra loro nell'aspetto. \u00c8 una scimmia piuttosto appariscente, con lunghe frange di peli bianchi che corrono lungo i due lati del tronco, note come \u00abmantello\u00bb. La faccia \u00e8 incorniciata da peli bianchi e la coda termina con un grosso ciuffo bianco.\nLa guereza \u00e8 un animale diurno e arboricolo, presente sia nelle foreste decidue che in quelle sempreverdi. \u00c8 una specie adattabile in grado di far fronte al degrado ambientale e predilige le foreste secondarie vicine a fiumi o laghi. Sebbene in passato si pensasse che si nutrisse solo di foglie, mangia anche semi, frutti e artropodi. \u00c8 in grado di digerire sostanze vegetali con un alto contenuto di fibre grazie allo stomaco specializzato e pu\u00f2 mangiare solo alcune specie di piante per volta. Viene predata da rapaci e da alcuni mammiferi, come lo scimpanz\u00e9 e il leopardo.\nLa guereza vive in gruppi sociali formati da tre a quindici individui. Questi gruppi normalmente comprendono un maschio dominante e alcune femmine con la loro progenie. \u00c8 una specie poliginica e l'accoppiamento \u00e8 preceduto da una comunicazione vocale. Dopo un periodo di gestazione di poco pi\u00f9 di cinque mesi, i piccoli nascono con la pelle rosa e la pelliccia bianca, che scurisce fino a diventare identica a quella degli adulti verso i tre-quattro mesi. La guereza \u00e8 ben nota per i cori che esegue all'alba: il \u00abruggito\u00bb dei maschi \u00e8 un metodo di comunicazione a lunga distanza per affermare i diritti territoriali. Oltre a questo e ad altri tipi di vocalizzazioni, la specie comunica anche attraverso posture del corpo, movimenti ed espressioni facciali.\nLa guereza viene classificata come \u00abspecie a rischio minimo\u00bb (\"Least Concern\") dall'Unione internazionale per la conservazione della natura (IUCN) essendo ancora ampiamente diffusa e, sebbene localmente minacciata in alcune aree, non cos\u00ec tanto da venire inserita in una categoria di rischio superiore. Ciononostante, una sottospecie presente in Kenya viene considerata \u00abin pericolo\u00bb (\"Endangered\"). Pu\u00f2 sopravvivere tranquillamente nelle foreste degradate e in alcune aree \u00e8 pi\u00f9 comune nelle aree soggette a disboscamento che in quelle incontaminate. La guereza \u00e8 anche minacciata dalla caccia cui \u00e8 fatta oggetto per la carne, venduta come \"bushmeat\", e la pelle.\nEtimologia.\nLa guereza viene talvolta chiamata anche guereza del nord, per distinguerla dalla guereza del sud, altro nome con cui viene chiamato il colobo dell'Angola (\"Colobus angolensis\"). Il nome \u00abguereza\u00bb \u00e8 di origine somala ed \u00e8 il termine con cui la specie viene chiamata in Etiopia. Il nome del genere cui la specie appartiene, \"Colobus\", deriva dal greco \"kolobus\", cio\u00e8 \u00abmutilato\u00bb, in riferimento alla mancanza dei pollici, presenti soltanto nello stadio embrionale.\nTassonomia.\nLa guereza venne scoperta da Eduard R\u00fcppell, un naturalista ed esploratore tedesco, durante il suo viaggio in Abissinia tra il 1830 e il 1834. Il naturalista descrisse la nuova specie nell'opera \"Neue Wirbelthiere con Abyssinien, Saengthiere\" nel 1835, ma i primi esemplari furono portati in Europa, al giardino zoologico di Berlino, solamente nel 1890, quando ne vennero acquistati tre da un mercante di Massaua, in Eritrea.\nLa guereza appartiene alla sottofamiglia dei Colobini (Colobinae), noti anche come \u00abscimmie fillofaghe\u00bb, un gruppo di scimmie del Vecchio Mondo diffuso in Asia e Africa. Questa sottofamiglia viene suddivisa in tre gruppi: i colobi dell'Africa, ai quali appartiene la guereza, i langur, o presbiti, dell'Asia, e il gruppo dei rinopitechi, o \u00abscimmie dal naso strano\u00bb. A loro volta i colobi africani vengono suddivisi, in base al colore, al comportamento e all'ecologia, in tre generi: colobi bianchi e neri (\"Colobus\"), colobi rossi (\"Piliocolobus\") e colobi verdi (\"colobi verdi\"). Ai colobi bianchi e neri appartengono cinque specie: il colobo dell'Angola (\"Colobus angolensis\"), la guereza (\"C. guereza\"), il colobo orsino (\"C. polykomos\"), il colobo nero (\"C. satanas\") e il colobo velleroso (\"C. vellerosus\"). Groves elenca sette sottospecie di guereza nel suo \"Mammal Species of the World\" (MSW) del 2005. La validit\u00e0 della sottospecie \"C. g. gallarum\", originaria delle regioni dell'acrocoro etiopico ad est della Rift Valley, \u00e8 ancora oggetto di discussione; anche se Groves non la cita in MSW, lo stesso studioso la riconosce come tale in uno studio di revisione tassonomica della sottofamiglia Colobinae del 2007, cos\u00ec come Gippoliti e Butynski, consulenti dell'Unione internazionale per la conservazione della natura (IUCN), nel 2008.\nLe otto sottospecie riconosciute sono:\nLe sottospecie che pi\u00f9 differiscono tra loro morfologicamente sono \"C. g. caudatus\", che occupa la parte sud-orientale dell'areale, e \"C. g. occidentalis\", che invece occupa quella nord-occidentale. Le sottospecie intermedie mostrano tutte differenze graduali tra queste due.\nDescrizione.\nLa guereza ha una pelliccia caratteristica, di colore prevalentemente nero, con lunghe frange di peli sericei bianchi - o mantello - che scendono lungo i lati del corpo e della coda. Queste frange partono dalle spalle e si estendono lungo il dorso fino a congiungersi sulla parte posteriore del tronco. La coda \u00e8 lunga e presenta all'apice un ciuffo bianco di dimensioni variabili a seconda della sottospecie: per esempio, la coda di \"C. g. guereza\" \u00e8 grigia e termina con un ciuffo bianco che copre met\u00e0 della lunghezza, mentre in \"C. g. caudatus\" il ciuffo ricopre l'80% della coda. Il colore del mantello varia dal bianco fino al crema o al giallo. La faccia \u00e8 incorniciata da peli bianchi e una folta peluria ricopre le guance. Un'altra striscia di peli bianchi si trova sulle cosce.\nAlla nascita i piccoli hanno la pelle rosa ricoperta da peli bianchi. Sia la pelle che i peli scuriscono con lo sviluppo e a partire dall'et\u00e0 di tre o quattro mesi i giovani presentano la stessa colorazione degli adulti. Di solito i maschi sviluppano la colorazione adulta prima delle femmine. Generalmente il peso \u00e8 di 9,3-13,5 kg nei maschi e di 7,8-9,2 kg nelle femmine, mentre la lunghezza testa-corpo si aggira sui 61,5 cm nei primi e sui 57,6 cm nelle seconde. Come la maggior parte dei colobi, la guereza ha solamente un piccolo pollice vestigiale. Il dimorfismo sessuale nella dentatura varia tra le varie sottospecie: in alcune, i maschi hanno denti pi\u00f9 grandi delle femmine, in altre \u00e8 vero il contrario e in altre ancora non vi sono differenze significative.\nDistribuzione e habitat.\nLa guereza \u00e8 diffusa in tutta l'Africa equatoriale, dalla Nigeria e dal Camerun ad ovest, a Etiopia, Kenya, Uganda e Tanzania settentrionale ad est. Vive sia nelle foreste decidue che in quelle sempreverdi. I suoi \"habitat\" preferiti sono la foresta e la savana alberata ed \u00e8 facile incontrarla nelle foreste di montagna o di altopiano. \u00c8 diffusa anche in altri ambienti di tipo forestale, sia primari che secondari, come foreste rivierasche (nei pressi di specchi d'acqua sia dolce che salata), foreste a galleria e foreste di alta quota. \u00c8 particolarmente comune nelle foreste in prossimit\u00e0 di fiumi e laghi e in quelle di montagna e pu\u00f2 spingersi fino a metri sul livello del mare. Ama le foreste secondarie e, se ne ha la possibilit\u00e0, predilige queste a quelle vergini. \u00c8 probabile che le guereze preferiscano queste foreste a causa del maggior numero di alberi su cui alimentarsi e delle pi\u00f9 deboli difese chimiche messe in atto dalle specie vegetali presenti. Talvolta questa specie vive anche nelle paludi e in \"habitat\" creati dall'uomo, come le piantagioni di \"Eucalyptus\", che possono essere visitate quando questi animali hanno particolari carenze nutrizionali.\nBiologia.\nLa guereza \u00e8 principalmente arboricola, ma a volte scende sul terreno per andare in cerca di cibo o per spostarsi, forse pi\u00f9 della maggior parte degli altri colobini. Ha abitudini diurne e trascorre riposando met\u00e0 della giornata; quando \u00e8 attiva, si dedica soprattutto alla ricerca del cibo e a spostarsi. Poco dopo l'alba, i gruppi di guereza lasciano gli alberi dove hanno trascorso la notte, per farvi poi ritorno al tramonto. Durante il giorno, la guereza alterna lunghi periodi di riposo tra i periodi dedicati agli spostamenti e all'alimentazione. Altre occupazioni, quali la pulizia del corpo, le attivit\u00e0 di vigilanza o le interazioni sociali come il saluto e il gioco, vengono svolte in maniera minore\nSebbene venga descritta quasi sempre come una mangiatrice di foglie, la guereza non \u00e8 un folivoro obbligato. Anche se si nutre in prevalenza di foglie e frutta, ha una dieta piuttosto variabile, che comprende anche corteccia, legno, semi, fiori, piccioli, liane, piante acquatiche, artropodi, terra e perfino cemento che stacca dagli edifici. La quantit\u00e0 di ciascun alimento nella dieta varia in base all'area geografica e al periodo dell'anno. Fattori nutrizionali come proteine, tannini e livelli di sodio nelle foglie influenzano le sue scelte alimentari. Pu\u00f2 arrivare anche a percorrere distanze pi\u00f9 lunghe, effettuando soste lungo il percorso, per accedere a piante dai livelli nutrizionali pi\u00f9 elevati. Le foglie di solito costituiscono oltre met\u00e0 della dieta, anche se occasionalmente la quantit\u00e0 dei frutti mangiati pu\u00f2 essere superiore a seconda della stagione. Quando sono in cerca di foglie da mangiare, le guereze preferiscono quelle fresche rispetto a quelle pi\u00f9 mature. I frutti polposi vengono mangiati acerbi, il che pu\u00f2 servire a ridurre la competizione con i primati che si nutrono di frutti maturi. Complessivamente la specie consuma un gran numero di specie vegetali, ma solo alcune di esse costituiscono la maggior parte della dieta in un sito specifico.\nCome tutti i colobi, la guereza \u00e8 in grado di digerire foglie e altre fibre vegetali grazie ai batteri contenuti in alcune parti del grosso stomaco multicamerato. Come la maggior parte dei colobini, preferisce alimenti ad alto contenuto di fibre che possono essere facilmente estratte dal suo stomaco specializzato. Il predatore principale della guereza \u00e8 l'aquila coronata, ma questa scimmia pu\u00f2 cadere vittima anche di altri rapaci, come l'aquila di Verreaux. Tra gli altri predatori figurano lo scimpanz\u00e9 e probabilmente anche il leopardo.\nStruttura sociale.\nLa guereza vive in gruppi sociali stabili che comprendono di solito da tre a quindici individui. Generalmente sono composti da un maschio, da alcune femmine e dai giovani, ma presso alcune popolazioni sono comuni gruppi che comprendono pi\u00f9 maschi. In queste ultime associazioni, i maschi tendono ad essere pi\u00f9 aggressivi tra loro che nei confronti del maschio dominante e in certi casi alcuni maschi possono essere espulsi dal gruppo. I gruppi con pi\u00f9 maschi possono comprendere sia i figli del maschio dominante che esemplari non imparentati. I maschi che non appartengono a nessun gruppo possono condurre vita solitaria o aggregarsi con altri esclusi in gruppi di scapoli. Le femmine mantengono la coesione nel gruppo e sono imparentate per linea matrilineare. Si allontanano raramente dal loro gruppo natale, tranne quando questo si sfalda. I maschi, al contrario, lasciano il gruppo in cui sono nati quando raggiungono l'et\u00e0 sub-adulta o adulta e in un primo momento vivono da soli o in un gruppo di scapoli, per poi entrare a far parte di un gruppo sociale rimanendo alla sua periferia o prendendo il posto di un altro maschio del gruppo.\nA causa della dieta povera di sostanze nutritive e della distribuzione sparsa delle fonti alimentari, la guereza ha una struttura sociale egualitaria e stabile. Le femmine di un gruppo presentano spesso un atteggiamento di dominanza egualitario senza relazioni di rango formalizzate. Le relazioni sono rilassate e amichevoli, con rari segnali di dominio o subordinazione. Le aggressioni fisiche all'interno del gruppo di solito non portano mai al ferimento di un individuo e solo raramente sfociano in un conflitto. L\"allogrooming\" gioca una parte importante nelle interazioni della specie e si verifica principalmente tra le femmine; i maschi adulti che vivono in un gruppo vi si dedicano solo raramente. Sebbene non siano rigidamente territoriali, i vari gruppi di guereza possono essere aggressivi tra loro. In alcune popolazioni, i gruppi possono difendere l'area centrale del territorio (che costituisce solo una piccola parte dell\"home range\"), le risorse e le compagne. Durante gli incontri tra gruppi, i maschi possono proteggere le proprie femmine sia direttamente che indirettamente, ad esempio difendendo le risorse alimentari di queste ultime. Di solito sono i maschi che prendono parte agli incontri agonistici con i gruppi rivali, ma talvolta possono farlo anche le femmine. Gli scontri tra gruppi di solito prevedono inseguimenti, manifestazioni di aggressivit\u00e0 e vocalizzazioni piuttosto che un vero contatto fisico.\nRiproduzione.\nLa guereza ha un comportamento riproduttivo poliginico basato sugli harem. L'accoppiamento viene sollecitato in egual misura da maschi e femmine, camminando vicino al potenziale \"partner\" ed emettendo con la bocca schiocchi a bassa intensit\u00e0 o baci rumorosi. Durante l'accoppiamento, i maschi afferrano le caviglie e il corpo della femmina. La maggior parte degli accoppiamenti avviene tra individui dello stesso gruppo, ma sono stati registrati anche casi di accoppiamenti con esemplari non appartenenti ad esso. Nei gruppi con pi\u00f9 maschi, pi\u00f9 di un esemplare pu\u00f2 accoppiarsi con le femmine. Il periodo di gestazione dura 158 giorni e l'intervallo tra una nascita e l'altra \u00e8 di circa 16-22 mesi. La guereza appena nata si affida totalmente alla madre per spostarsi e rimane sempre aggrappata alla sua pelliccia. Crescendo, i piccoli possono anche spostarsi da soli, ma tendono sempre a ritornare dalle madri. In presenza dei piccoli gran parte dell'attenzione del gruppo \u00e8 focalizzata su di loro: le altre femmine possono anche prenderne in braccio uno, ma questo si sente a proprio agio solamente quando \u00e8 con la madre. I maschi normalmente non prestano molta attenzione ai piccoli fino a quando non hanno tra le quattro e le cinque settimane. I piccoli riescono a mangiare cibi solidi tra le otto e le nove settimane e a partire dalle cinquanta settimane sono completamente svezzati e non hanno pi\u00f9 bisogno di rimanere accanto alla madre.\nComunicazione.\nIl tipo di richiamo maggiormente degno di nota della guereza \u00e8 una sorta di \u00abruggito\u00bb che viene emesso principalmente di notte o all'alba dai maschi, cos\u00ec potente da poter essere udito fino a un chilometro e mezzo di distanza. Nel caso vi siano pi\u00f9 maschi all'interno del gruppo, \u00e8 il maschio dominante che di solito lancia per primo questo richiamo. I ruggiti vengono utilizzati per comunicare a lunga distanza e possono consentire ai vari membri del gruppo di tenersi in contatto quando sono alla ricerca del cibo, anche senza vedersi. Quando un maschio inizia a ruggire, i maschi nelle vicinanze si uniscono al coro. Spesso un esemplare risponde a questi richiami indifferentemente dall'\u00abidentit\u00e0 del mittente\u00bb, concentrandosi maggiormente sulle vocalizzazioni collettive e non sulla familiarit\u00e0 che ha con il mittente. Nei ruggiti dei maschi si registrano variazioni che potrebbero segnalare lo status del gruppo e l'abilit\u00e0 di combattere dei suoi membri. Con un ruggito un maschio pu\u00f2 informare sulle sue dimensioni corporee, sia effettive che esagerate. Oltre al ruggito vengono emessi anche altri tipi di vocalizzazioni. I maschi possono emettere degli sbuffi, utilizzati forse come segnali di allarme. Prima che i vari membri del gruppo si mettano in movimento questi possono fare delle \u00abfusa\u00bb. Le femmine e i piccoli possono \u00abgracchiare\u00bb quando si sentono un po' a disagio, mentre nelle situazioni di maggiore stress, ad esempio quando un piccolo si trova in pericolo, le femmine e i sub-adulti strillano o gridano. Degli \u00abschiocchi\u00bb con la lingua denotano una leggera aggressivit\u00e0. Oltre alle vocalizzazioni, la guereza comunica anche con diverse posture e movimenti del corpo, ad esempio mettendo in mostra i peli del mantello o attraverso espressioni facciali o contatti tattili.\nConservazione.\nGrazie alla capacit\u00e0 di vivere sia nelle foreste secche che in quelle a galleria e al fatto di spostarsi sul terreno, la guereza \u00e8 meno minacciata di molte altre specie di colobini. La IUCN la classifica come \u00abspecie a rischio minimo\u00bb (\"Least Concern\") in quanto \u00absebbene localmente minacciata in alcune parti dell'areale, si ritiene che questa specie ampiamente diffusa non possa diminuire cos\u00ec rapidamente da giustificarne la collocazione in una categoria di maggior rischio\u00bb. Tuttavia, alcune sottospecie figurano in categorie diverse: \"C. g. percivali\" viene considerata \u00abin pericolo\u00bb (\"Endangered\") a causa delle ridotte dimensioni dell'areale e della caccia cui viene fatta oggetto, mentre \"C. g. dodingae\", \"C. g. gallarum\" e \"C. g. matschiei\" sono tutte considerate \u00abinsufficientemente conosciute\u00bb (\"Data Deficient\").\nNello specifico, \"C. g. dodingae\" non viene pi\u00f9 avvistata dagli anni '60. A differenza della maggior parte delle altre specie di primati, la guereza \u00e8 in grado di resistere al degrado ambientale e nelle foreste degradate pu\u00f2 perfino prosperare. In alcuni casi, il disboscamento pu\u00f2 portare all'aumento delle specie arboree preferite su cui alimentarsi e la specie risulta essere pi\u00f9 numerosa nelle aree soggette ad abbattimento degli alberi rispetto a quelle incontaminate. Tuttavia, la completa distruzione delle foreste provoca una drastica diminuzione della popolazione. In Uganda le deforestazioni totali hanno causato un declino del 50% della popolazione in appena otto anni. La guereza \u00e8 anche minacciata dalla caccia cui \u00e8 fatta oggetto per la carne e per la pelle. La carne viene venduta come \"bushmeat\" ad un prezzo variabile tra i 4 e i 9 dollari. Le pelli vengono impiegate nell'alta moda o vendute ai turisti."}
{"id": "1950477", "revid": "767487", "url": "https://it.wikipedia.org/wiki?curid=1950477", "title": "A Beautiful World", "text": "A Beautiful World \u00e8 un album di Robin Thicke pubblicato nel 2003. L'album \u00e8 una ristampa dell'album di debutto \"Cherry Blue Skies\" del 2000, registrato sotto lo pseudonimo di Thicke. Rispetto all'album precedente sono stati aggiunti due brani \"A Beautiful World\" e \"She's Gangsta\". La donna raffigurata sulla copertina \u00e8 Paula Patton, moglie di Robin Thicke."}
{"id": "1950478", "revid": "71433", "url": "https://it.wikipedia.org/wiki?curid=1950478", "title": "Cherry Blue Skies", "text": ""}
{"id": "1950495", "revid": "1573940", "url": "https://it.wikipedia.org/wiki?curid=1950495", "title": "Distretto di Higashitsugaru", "text": "Il \u00e8 uno dei distretti della prefettura di Aomori, in Giappone.\nAttualmente fanno parte del distretto i comuni di Hiranai, Imabetsu, Sotogahama e Yomogita."}
{"id": "1950497", "revid": "726373", "url": "https://it.wikipedia.org/wiki?curid=1950497", "title": "The Starter Wife", "text": "The Starter Wife \u00e8 una serie televisiva trasmessa dal canale americano USA Network e prodotta da \"Hay Pot Pty Limited\" in collaborazione con \"McGibbon/Parriot Productions\" e \"3 Arts Entertainment\", per NBC.\nIn Italia le uniche due stagioni della serie \"The Starter Wife\" sono state trasmesse in prima visione assoluta tra il 4 settembre 2008 e il 19 febbraio 2009 su Mya, canale pay della piattaforma Mediaset Premium.\nIn chiaro la serie \u00e8 trasmessa da Canale 5 a partire dal 4 luglio 2009.\nLa serie \u00e8 stata nominata per 10 Emmy Awards, vincendone uno, e per un Golden Globe per miglior attrice protagonista.\nTrama.\nMolly Kagan (Debra Messing) moglie quarantunenne e madre di una bimba, viene improvvisamente abbandonata dal ricco marito, produttore hollywoodiano che l'aveva fatta entrare nell'alta societ\u00e0.\nQuesto la costringe a ricostruirsi una vita, con le difficolt\u00e0 di adattare il proprio nuovo status alla comunit\u00e0 in cui vive, abbandonando definitivamente la societ\u00e0 dei ricchi. Ad aiutarla ci pensano le amiche Joan e Rodney."}
{"id": "1950499", "revid": "46291", "url": "https://it.wikipedia.org/wiki?curid=1950499", "title": "Acanthosicyos horridus", "text": "Acanthosicyos horridus \u00e8 una pianta perenne dioica della famiglia delle Cucurbitaceae, l'unica di questa famiglia ad essersi adattata a vivere nell'estremo clima arido del deserto del Namib, originaria di Angola, Namibia e Sudafrica. \u00c8 l'unica specie appartenente al genere Acanthosicyos \nDescrizione.\nLa pianta Xerofita mostra un portamento cespuglioso volubile ricoprente il suolo, si \u00e8 adattata con successo a sopportare lunghi periodi senza pioggia, ed a sfruttare le nebbie notturne, sopravvive in un clima estremamente arido e desertico. La pianta non \u00e8 succulenta, ma mostra netti adattamenti di tipo xerofitico: le foglie sono ridotte a spine che respingono gli assalitori erbivori, la fotosintesi \u00e8 ottenuta dal fusto, dalle spine ed anche dai sepali ed esterno dei petali dei fiori maschili e femminili, che sono verdi.\nLa pianta \u00e8 associato alla micorriza VA al fine di massimizzare il recupero di sostanze nutritive sparse nel suolo desertico.\n\"A. horridus\" \u00e8 una pianta, intorno al quale si \u00e8 sviluppato un micro-ecosistema molto particolare, altamente specializzato, che associa insetti come cimici (Heteroptera) e coleotteri (Tenebrionidae), oltre a piccoli mammiferi e\nrettili che utilizzano la pianta come riparo, difesa o fonte di nutrienti.\nLa fioritura delle piante maschili (in funzione anche fotosintetica) dura tutto l'anno, quella femminile \u00e8 invernale.\nI frutti sono commestibili e molto nutrienti, sia la polpa che i semi (dai quali \u00e8 tratto un olio molto pregiato, ad uso alimentare e cosmetico), e sono fonte importante di cibo per i nativi Khoisan. La coltivazione a modesto uso commerciale \u00e8 stata estesa nel Sud Est del Sudafrica.\nDistribuzione e habitat.\nLa pianta \"A. horridus\", chiamata dalla popolazione Nama !nara (! \u00e8 il simbolo di un particolare suono nel linguaggio nama), \u00e8 una specie endemica del deserto del Namib.\nIl Namib \u00e8 considerato il pi\u00f9 antico deserto del mondo con pi\u00f9 di 80 milioni di anni di ininterrotto clima da semiarido a \"iper-arido\" e precipitazioni medie al di sotto dei 100 millimetri all'anno.\nIn questo clima estremo, una singola pianta di \"A. horridus\" pu\u00f2 vivere per pi\u00f9 di cento anni, arrivando a ricoprire a cuscino un'area di 300 metri quadrati (alcuni esemplari sono per\u00f2 ramificati al suolo su una area di oltre 1000 metri quadrati). I ritrovamenti fossili indicano che \"A. horridus\" \u00e8 presente da 40 milioni di anni, sempre negli stessi luoghi che evidentemente sono rimasti sostanzialmente invariati nel tempo.\nLa sua distribuzione \u00e8 limitata alla stretta striscia di sabbie costiere del deserto del Namib, di circa 40\u201360\u00a0km di larghezza, che si estende da alcuni punti sud del fiume Orange, nel Sudafrica, e prosegue lungo i 1.000 chilometri della costa della Namibia per arrivare fino a nord del Cunene in Angola, per una superficie totale di circa 60.000\u00a0km\u00b2.\nLa distribuzione dei !nara all'interno di questa zona \u00e8 limitata alle rive dei fiumi effimeri e alle aree sabbiose ma prive di dune mobili, dove la presenza di umidit\u00e0 superficiale \u00e8 sufficiente, o dove le falde acquifere profonde possono essere raggiunte dalla pianta grazie al suo sistema radicale esteso: alcune radici misurano fino a 40 centimetri di diametro e crescono per 30 metri in profondit\u00e0, raggiungendo le acque sotterranee.\nLa popolazione in natura di \"A. horridus\" \u00e8 stimata tra le alcune centinaia a poche migliaia di esemplari. Negli ultimi anni, si \u00e8 registrata una costante diminuzione sia nel numero che nelle dimensioni dei suoi frutti.\nIl pi\u00f9 vicino parente di questa pianta \u00e8 il solo altro membro del genere \"Acanthosicyos\", \"Acanthosicyos naudinianus\"."}
{"id": "1950500", "revid": "1564499", "url": "https://it.wikipedia.org/wiki?curid=1950500", "title": "Blocco automatico a conta-assi", "text": ""}
{"id": "1950502", "revid": "1924342", "url": "https://it.wikipedia.org/wiki?curid=1950502", "title": "The Evolution of Robin Thicke", "text": "The Evolution of Robin Thicke \u00e8 il secondo album in studio del cantautore R&amp;B Robin Thicke pubblicato nel 2006. Nel 2007 \u00e8 stata pubblicata una edizione deluxe dell'album con l'aggiunta di tre brani. \"The Evolution of Robin Thicke\" \u00e8 un album R&amp;B/Soul con influenze hip-hop e jazz, in cui il cantante fa largamente uso del falsetto. Dall'album sono stati estratti i singoli \"Wanna Love U Girl\" e la melodica ballata \"Lost Without U\".\nTracce.\n! # !! width=\"310\" | Title !! \nDeluxe Edition Bonus Tracks.\n! # !! width=\"310\" | Title !! "}
{"id": "1950506", "revid": "767487", "url": "https://it.wikipedia.org/wiki?curid=1950506", "title": "Prefontaine", "text": "Prefontaine \u00e8 un film del 1997 che documenta la vita del mezzofondista Steve Prefontaine. Il film \u00e8 stato scritto da Steve James e Eugene Corr e diretto da Steve James, mentre il protagonista \u00e8 stato interpretato da Jared Leto.\nConfronti.\nSpesso il film \u00e8 comparato a \"Without Limits\", un film simile sulla vita di Prefontaine che \u00e8 stato realizzato un anno dopo dalla Warner Bros.: bench\u00e9 entrambi i film focalizzino sugli stessi eventi, il film diretto da Steve James racconta la storia dal punto di vista del suo coach che gli era sempre accanto, Bill Bowerman, e della fidanzata di Prefontaine al momento della sua morte, Nancy Alleman. Il cast include Jared Leto che interpreta Prefontaine, Ed O'Neil che interpreta Bill Dellinger e R. Lee Ermey che interpreta Bill Bowerman.\nWithout Limits \u00e8 stato prodotto da Tom Cruise e raccontato dal punto di vista di Bill Bowerman con Dellinger che interpreta un personaggio secondario e Mary Marckx, che fu la ragazza di Prefontaine mentre era a Oregon. In questo film non c'\u00e8 Nancy Alleman e Mary interpreta la fidanzata di Prefontaine di tutta la sua vita. Bowerman \u00e8 interpretato da Donald Sutherland che d\u00e0 al personaggio una sfumatura pi\u00f9 da guru, invece Ermey ha tratteggiato Bowerman come un personaggio pi\u00f9 severo.\nIn entrambi i film, Prefontaine \u00e8 mostrato come un personaggio testardo e difficile da domare."}
{"id": "1950509", "revid": "834", "url": "https://it.wikipedia.org/wiki?curid=1950509", "title": "Distretto di Kamikita", "text": "Il \u00e8 uno dei distretti della prefettura di Aomori, in Giappone.\nAttualmente fanno parte del distretto i comuni di Noheji, Oirase, Rokkasho, Rokunohe, Shichinohe, T\u014dhoku e Yokohama."}
{"id": "1950513", "revid": "1564499", "url": "https://it.wikipedia.org/wiki?curid=1950513", "title": "Blocco automatico a correnti codificate", "text": ""}
{"id": "1950517", "revid": "44627", "url": "https://it.wikipedia.org/wiki?curid=1950517", "title": "Variet\u00e0 analitica", "text": ""}
{"id": "1950519", "revid": "203463", "url": "https://it.wikipedia.org/wiki?curid=1950519", "title": "Pietro Veneri", "text": "Biografia.\nFiglio di Giovanni Veneri, anche lui direttore d'orchestra e docente al Conservatorio Arrigo Boito di Parma, studia Pianoforte e Composizione con Camillo Togni presso lo stesso istituto, dove si \u00e8 diplomato in Direzione d'orchestra con Daniele Gatti.\nDurante la sua carriera ha diretto numerose orchestre, incluse la come Tokyo City Philharmonic, Maggio Musicale Fiorentino, Sinfonica di Sanremo, Osaka Century, Haydn Sinfonie-Orchester, Yamagata Symphony, Sinfonia Varsovia, Comunale di Bologna e Filarmonia Veneta, in istituzioni come Tokyo Suntory Hall, Konzerthaus, Vienna, Festival Hall, Osaka, Dalhalla Opera Festival, Teatro Regio di Parma, Teatro Comunale di Bologna, Nagoya Aichi Hall, Teatro del Maggio Musicale Fiorentino, Tokyo Orchard Hall e Auditorium della Conciliazione di Roma.\nHa assistito Rafael Fr\u00fchbeck de Burgos e collaborato tra gli altri con Zubin Mehta, Christian Thielemann, Riccardo Muti, Riccardo Chailly, Daniele Gatti e Georges Pr\u00eatre.\n\u00c8 docente di Direzione d'orchestra presso il Conservatorio Arrigo Boito di Parma. Inoltre ha insegnato Direzione d'orchestra alla Regia Accademia Filarmonica di Bologna."}
{"id": "1950521", "revid": "287204", "url": "https://it.wikipedia.org/wiki?curid=1950521", "title": "Amparo Munoz", "text": ""}
{"id": "1950522", "revid": "79520", "url": "https://it.wikipedia.org/wiki?curid=1950522", "title": "New York house", "text": ""}
{"id": "1950523", "revid": "1573940", "url": "https://it.wikipedia.org/wiki?curid=1950523", "title": "Distretto di Kitatsugaru", "text": "Il \u00e8 uno dei distretti della prefettura di Aomori, in Giappone.\nAttualmente fanno parte del distretto i comuni di Itayanagi, Nakadomari e Tsuruta."}
{"id": "1950524", "revid": "486946", "url": "https://it.wikipedia.org/wiki?curid=1950524", "title": "Blocco automatico a circuiti di binario", "text": ""}
{"id": "1950525", "revid": "1573940", "url": "https://it.wikipedia.org/wiki?curid=1950525", "title": "Distretto di Minamitsugaru", "text": "Il \u00e8 uno dei distretti della prefettura di Aomori, in Giappone.\nAttualmente fanno parte del distretto i comuni di Fujisaki, Inakadate e \u014cwani."}
{"id": "1950528", "revid": "2208340", "url": "https://it.wikipedia.org/wiki?curid=1950528", "title": "Distretto di Nakatsugaru", "text": "Il \u00e8 uno dei distretti della prefettura di Aomori, in Giappone.\nAttualmente fa parte del distretto solo il comune di Nishimeya."}
{"id": "1950534", "revid": "287204", "url": "https://it.wikipedia.org/wiki?curid=1950534", "title": "Gorilla gorilla diehli", "text": "Il gorilla del Cross River (Gorilla gorilla diehli ) \u00e8 una sottospecie di gorilla occidentale (\"Gorilla gorilla\") sull'orlo dell'estinzione. Prende il nome dal fiume Cross River, un importante corso fluviale della Nigeria sudorientale.\nDescrizione.\nDifferisce dal gorilla occidentale di pianura (\"Gorilla gorilla gorilla\") per il cranio e i denti di dimensioni inferiori.\nDistribuzione e habitat.\nVive nelle regioni di confine tra Nigeria e Camerun, nelle foreste di latifoglie umide tropicali e subtropicali.\nStato di conservazione.\nIl gorilla di Cross River non \u00e8 solo il pi\u00f9 minacciato tra tutti i gorilla, ma \u00e8 il primate a maggior rischio di estinzione. Le stime sul numero di questi animali continuano a variare, ma si ritiene che in natura sopravvivano solamente tra i 250 e i 300 individui, suddivisi tra 9-11 popolazioni isolate tra loro da zone coltivate. La pi\u00f9 vicina popolazione di gorilla di pianura occidentale si trova a 250\u00a0km di distanza. Sia la distruzione dell'habitat che l'aumento della caccia cui \u00e8 soggetta hanno pesantemente contribuito al declino di questa sottospecie.\nStudi recenti sul comportamento.\nNel 2005 gli scienziati della Wildlife Conservation Society, mentre stavano osservando dei gorilla di questa sottospecie, hanno documentato un caso di utilizzo di utensili da parte di questi animali. I ricercatori hanno infatti scoperto che i gorilla utilizzano dei rametti per saggiare la profondit\u00e0 dei torrenti prima di attraversarli.\nUno studio pubblicato nel 2007 sul \"Journal of Primatology\" ha annunciato la scoperta di varie reazioni aggressive a possibile minacce dell'uomo. Gli scienziati coinvolti nello studio hanno \u00abriscontrato alcuni casi di gorilla che lanciavano bastoni e ciuffi d'erba\u00bb. Questo fatto \u00e8 insolito, poich\u00e9 quando i gorilla entrano in contatto con l'uomo solitamente fuggono e solo raramente effettuano delle cariche."}
{"id": "1950536", "revid": "2208340", "url": "https://it.wikipedia.org/wiki?curid=1950536", "title": "Distretto di Nishitsugaru", "text": "Il \u00e8 uno dei distretti della prefettura di Aomori, in Giappone.\nAttualmente fanno parte del distretto i comuni di Ajigasawa e Fukaura."}
{"id": "1950541", "revid": "1573940", "url": "https://it.wikipedia.org/wiki?curid=1950541", "title": "Distretto di Sannohe", "text": "Il \u00e8 uno dei distretti della prefettura di Aomori, in Giappone.\nAttualmente fanno parte del distretto i comuni di Gonohe, Hashikami, Nanbu, Sannohe, Shing\u014d e Takko."}
{"id": "1950542", "revid": "125306612", "url": "https://it.wikipedia.org/wiki?curid=1950542", "title": "Nostromo (romanzo)", "text": "Nostromo (titolo originale: \"Nostromo \u2013 A Tale of the Seaboard\"; it.: \"Un racconto del litorale\") \u00e8 un romanzo pubblicato nel 1904 dallo scrittore polacco naturalizzato britannico Joseph Conrad. Il romanzo fu pubblicato per la prima volta come \"feuilleton\" in due volumi per il \"T.P.'s Weekly\".\n\"Nostromo\" segna la fine della prima parte della produzione letteraria di Conrad, contrassegnata dalla pubblicazione di \"Lord Jim\" e \"Cuore di tenebra\".\n\u00c8 diviso in tre parti: \"The Silver of the Mine\", \"The Isabels\" e \"The Lighthouse\".\nAmbientazione e personaggi.\nConrad ambienta \"Nostromo\" nella fittizia repubblica sudamericana della Costaguana e pi\u00f9 precisamente nella citt\u00e0 mineraria di Sulaco, un porto sulla costa occidentale. Il periodo di riferimento \u00e8 l'Ottocento.\nIl libro presenta il maggior numero di personaggi pienamente caratterizzati di qualsiasi altro suo romanzo, ma sono due quelli che dominano l'intreccio narrativo: il \"se\u00f1or\" Gould e l'eponimo antieroe, l'incorruttibile \"Nostromo\". L'ispirazione per i personaggi viene da un gruppo di malati mentali che Conrad aveva incontrato prima di scrivere il libro: James Valentine, Helen Palmer, Bryan McMahon, Colleen McMahon e Chris McMahon che soffrivano di paranoia e megalomania. Conrad pens\u00f2 che avrebbero potuto essere dei perfetti protagonisti, ma ne cambi\u00f2 i nomi all'interno del romanzo.\nTrama.\nIl se\u00f1or Gould \u00e8 un abbiente costaguaniano di origini inglesi, proprietario della concessione per una miniera d'argento a Sulaco, ereditata dal padre. \u00c8 stanco della dilagante corruzione che regna nel Paese, cos\u00ec come lo \u00e8 per la sua instabile situazione politica, cos\u00ec si impegna al fianco del progetto di Ribiera, che crede possa portare stabilit\u00e0 dopo anni di malgoverno e tirannia di egoistici dittatori.\nTuttavia, la miniera d'argento e le ricchezze che ha generato diventano una sorgente di nuovi conflitti portando i signori della guerra locali ad intraprendere nuove lotte, spingendo la Costaguana verso un nuovo periodo di caos. Tra gli altri, il rivoluzionario Montero invade Sulaco e il se\u00f1or Gould, deciso a non far cadere nelle mani dei suoi nemici l'argento, affida il carico prezioso delle miniere a Nostromo, il fidato \"capataz de los cargadores\" (capo degli scaricatori di porto).\nNostromo (che sottintende i due significati di \"nostromo\" come sottufficiale e \"nostro uomo\") \u00e8 un esule italiano che ha raggiunto il suo grado per delle riuscite speculazioni e per la sua fama di uomo molto coraggioso. Questo suo soprannome gli \u00e8 stato dato dal suo capo, il capitano Mitchell, e ha praticamente soppiantato il suo vero nome, Giovanni Battista Fidanza (che, in italiano arcaico, significa \"fiducia\"). Ritenuto incorruttibile dal se\u00f1or Gould, gli viene richiesto di nascondere l'argento dai rivoluzionari. Nostromo accetta, non tanto per lealt\u00e0 nei confronti di Gould, quanto perch\u00e9 intravede la possibilit\u00e0 di aumentare la propria fama.\nNostromo, insieme al giornalista Martin Decoud cerca di riaffermare un certo ordine a Sulaco. Quest'ultimo riesce a convincere due signori della guerra ad aiutare Sulaco ad ottenere l'indipendenza dalla Costaguana per impedirle di cadere sotto il dominio del nuovo rivoluzionario Montero. Nostromo l'incorruttibile \u00e8 la figura chiave nel mettere in moto l'azione, solo a lui pu\u00f2 essere affidata la chiatta carica del prezioso metallo. Qualcosa per\u00f2 va storto, la chiatta viene infatti urtata nel buio della notte dal piroscafo di Sotillo, il quale si recava con il suo esercito a cercare di rubare l'argento a Sulaco. Per non perdere il carico sul fondale, Nostromo e Decoud conducono la chiatta danneggiata verso una delle isole nel golfo, la Great Isabel, e vi nascondono il tesoro.\nNell'universo conradiano, comunque, quasi nessuno \u00e8 incorruttibile. Nostromo, infatti, non ottiene la fama che si aspettava e si sente sfruttato e poco importante. Sentendo d'aver rischiato la sua vita per nulla, \u00e8 consumato dal risentimento, che lo induce alla sua corruzione a alla distruzione finale, in quanto aveva conservato il segreto sulla vera fine dell'argento che tutti credevano perso nel mare.\nNel momento in cui va a recuperarlo nell'isola di Great Isabel, il padre della sua innamorata Gisella, custode del faro, gli spara e lo uccide scambiandolo per un intruso. Il custode era stato anche indotto all'errore dall'altra figlia Linda, gelosa, a cui Nostromo si era promesso in sposo sul letto di morte della suocera. L'argento non pu\u00f2 cos\u00ec pi\u00f9 essere trovato.\nTrasposizioni successive.\nPubblicato nel 1985, il romanzo \"Virgin and Martyr\" di Andrew M. Greeley \u00e8 ambientato nella Costaguana, da cui sono ripresi molti dei toponimi.\nNel 1997 ne venne tratta una miniserie televisiva, frutto della produzione congiunta della BBC, della Rai, della Televisi\u00f3n Espa\u00f1ola e della WGBH-TV, diretta da Alastair Reid, adattata da John Hale e con Claudio Amendola e Colin Firth come interpreti principali, nei ruoli rispettivamente di Nostromo e del se\u00f1or Gould."}
{"id": "1950547", "revid": "1573940", "url": "https://it.wikipedia.org/wiki?curid=1950547", "title": "Distretto di Shimokita", "text": "Il \u00e8 uno dei distretti della prefettura di Aomori, in Giappone.\nAttualmente fanno parte del distretto i comuni di Higashid\u014dri, Kazamaura, \u014cma e Sai."}
{"id": "1950552", "revid": "18589927", "url": "https://it.wikipedia.org/wiki?curid=1950552", "title": "Televisione generalista", "text": ""}
{"id": "1950553", "revid": "21880", "url": "https://it.wikipedia.org/wiki?curid=1950553", "title": "Cassiopea mediterranea", "text": ""}
{"id": "1950556", "revid": "110157", "url": "https://it.wikipedia.org/wiki?curid=1950556", "title": "David Russell (musicista)", "text": "Biografia.\nAll'et\u00e0 di cinque anni, si trasferisce con la famiglia da Glasgow a Minorca, dove comincia ben presto ad interessarsi alla chitarra, seguendo l'esempio di Andr\u00e9s Segovia e Julian Bream.\nOggi, Russell risiede in Galizia, ma passa la maggior parte del tempo suonando in tutto il mondo, apparendo regolarmente nei pi\u00f9 prestigiosi teatri. Inoltre \u00e8 regolarmente invitato a numerosi festival musicali.\nOltre alla chitarra classica \u00e8 un appassionato di golf e ha vinto tornei amatoriali in Scozia e Spagna. \u00c8 tifoso del Celta de Vigo, squadra galiziana.\nPremi e riconoscimenti.\nDurante i suoi studi alla Royal Academy, Russel vince il premio chitarristico \"Julian Bream\" due volte e ottiene una borsa di studio da parte della \"Fondazione Ralph Vaughan Williams\". In seguito si classifica primo in numerose competizioni internazionali, tra cui la \"Competizione Andr\u00e9s Segovia\", la \"Competizione Jos\u00e9 Ram\u00edrez, e la spagnola \"Competizione Francisco T\u00e1rrega\".\nCome riconoscimento del suo grande talento nel 1997 viene eletto membro della Royal Academy of Music di Londra.\nNel maggio del 2003, riceve il titolo onorifico di \"figlio adottivo\" di Es Migjorn, il paese di Minorca dove \u00e8 cresciuto. In seguito, nello stesso paese, verr\u00e0 a lui dedicata la \"Avinguda David Russell\".\nNel novembre del 2003 vince la Medaglia d'onore del conservatorio delle Baleari e l'anno successivo ottiene un Grammy per il suo cd \"Aire Latino\" nella categoria di miglior solista classico.\nDopo aver ascoltato Russel a Londra, Andr\u00e9s Segovia scrisse: \"Le mie congratulazioni per la sua musicalit\u00e0 e la sua tecnica chitarristica\"\nDiscografia.\nDal 1995, David Russell ha un contratto esclusivo con la Telarc International."}
{"id": "1950557", "revid": "124691754", "url": "https://it.wikipedia.org/wiki?curid=1950557", "title": "Nina Ricci", "text": "Nina Ricci \u00e8 il brand di una maison di moda fondata a Parigi da Maria \"Nina\" Ricci e dal figlio Robert nel 1932.\nStoria.\nNina Ricci disegnava abiti mentre Robert si occupava del lato manageriale dell'azienda (amministratore degli affari e delle finanze). Nina lavorava con i tessuti direttamente sui manichini, senza particolare bisogno di fare schizzi dei propri abiti, in modo da garantire una forma perfetta una volta finito il lavoro. I prodotti di Nina Ricci divennero presto conosciuti per la loro raffinatezza, romanticismo e femminilit\u00e0.\nNel 1945, alla fine della guerra, gli stilisti erano ricercati per ristabilire l'infatuazione delle donne per la moda e, quindi, per contribuire alla restaurazione post-bellica. Robert Ricci ebbe un'idea che Lucien Lelong, Presidente della Camera francese, mise in atto. Pi\u00f9 di 150 manichini di 40 maison parigine, incluse Balenciaga e Madame Gr\u00e8s, furono vestiti e messi in mostra al Louvre. Dopo un grandissimo successo riscosso a Parigi, la mostra fu mandata in tour per l'Europa e negli Stati Uniti.\nNel 1946 Robert cre\u00f2 la sua prima fragranza, \"Coer Joie\", seguita nel 1948 dalla seconda, \"L'Air du temps\" che diventer\u00e0 la profumazione pi\u00f9 famosa della casa e continua tuttora ad essere al top della classifica di vendite.\nNei primi anni cinquanta Nina Ricci era prossima ai 70 anni e lentamente cess\u00f2 il suo ruolo principale di designer all'interno della casa da lei fondata. Suo figlio scelse cos\u00ec un nuovo designer nel 1954, il belga Jules-Francois Crahay. Crahay lasci\u00f2 Ricci nove anni dopo (nel 1963) per passare a Lanvin, e fu rimpiazzato immediatamente da Gerard Pipart che aveva lavorato da Balmain, Fath e Jean Patou prima del suo nuovo posto di lavoro. Pipart continu\u00f2 a portare avanti il nome Ricci con bellissimi ed eleganti vestiti.\nAlla morte di Maria Ricci nel 1970, Crahay fu messo a capo della maison. Robert continu\u00f2 ad eccellere nel campo dei profumi e della contabilit\u00e0 fino alla sua morte nel 1988. La famiglia di Massimo Guissain acquist\u00f2 la maison Nina Ricci nel 1998 da Crahay. Massimo Guissain lavor\u00f2 come stilista, ma Nathalie Gervais fu capo-progettista per diversi anni, presentando l'ultima sua collezione nell'autunno 2001. Nel maggio 2002 lo stilista statunitense James Aguiar prese il comando e disegn\u00f2 per due stagioni le collezioni della maison. Nel 2003 Lars Nilsson prese il posto di Aguiar nonostante i pronostici dei critici. Nilsson fece una completa rivoluzione e nei primi mesi del 2006 annunci\u00f2 che lo stilista emergente Olivier Theyskens, che aveva lavorato per Rochas, avrebbe preso il comando dell'etichetta Nina Ricci. Con la primavera del 2010, lo stilista Peter Copping \u00e8 subentrato alla direzione creativa della maison."}
{"id": "1950559", "revid": "1442080", "url": "https://it.wikipedia.org/wiki?curid=1950559", "title": "Jorge Olgu\u00edn", "text": "Carriera.\nGiocatore.\nClub.\nNel 1971 Jorge Olgu\u00edn inizia la sua carriera professionistica nella squadra del San Lorenzo de Almagro, tra le pi\u00f9 importanti in Argentina, e gi\u00e0 l'anno dopo vince due titoli: il Metropolitano e il Nacional. Nel 1974 arriva il terzo titolo con la squadra di Buenos Aires, che sar\u00e0 anche l'ultimo con il club. Nel 1976 arriva la prima convocazione in nazionale, nelle cui file Olgu\u00edn partecipa poi al vittorioso . L'anno seguente passa al club dell'Independiente di Avellaneda.\nLa carriera all'Independiente del giocatore \u00e8 all'insegna del dualismo con Pedro Monz\u00f3n, giocatore che occupa lo stesso ruolo di Olgu\u00edn che arriva nel 1981 insidiando il posto da titolare del giocatore di Dolores. Nel 1983 l'Independiente vince il titolo Metropolitano. L'anno dopo Olgu\u00edn decide di cambiare nuovamente squadra e si trasferisce a La Paternal nelle file dell'Argentinos Juniors.\nAppena arrivato, il giocatore conquista il titolo Metropolitano del 1984, il suo secondo consecutivo dopo quello dell'anno precedente vinto con l'Independiente. Nel 1985, dopo la vittoria del campionato Nacional, la squadra partecipa alla Coppa Libertadores vincendola, battendo in finale l'Am\u00e9rica de Cali in uno spareggio giocato il 24 ottobre, grazie al rigore sbagliato da Antony de \u00c1vila. Olgu\u00edn viene scelto come primo rigorista della finale e realizza il tiro dagli undici metri. Sempre nel 1985 l'Argentinos vince anche la Coppa Interamericana battendo il Defence Force, squadra di Trinidad e Tobago. Nel 1988 Olgu\u00edn chiude infine la carriera, all'et\u00e0 di trentasei anni.\nNazionale.\nOlgu\u00edn ha giocato in nazionale per 60 volte, non andando mai a segno. Ha fatto parte della rosa per il , vinto dagli argentini padroni di casa. Quattro anni pi\u00f9 tardi fa nuovamente parte della rosa albiceleste per il , ma la squadra non ripete le gesta di quattro anni prima ed esce al secondo turno. Proprio dalla rassegna spagnola Olgu\u00edn non verr\u00e0 pi\u00f9 convocato in nazionale.\nAllenatore.\nDopo essersi ritirato Olgu\u00edn inizia la carriera di allenatore, prima guidando la squadra in cui aveva terminato l'attivit\u00e0 agonistica, l'Argentinos Juniors, poi guidando altre squadre argentine prima di andare ad allenare l'Avispa Fukuoka in Giappone e alcune squadre costaricane."}
{"id": "1950565", "revid": "289247", "url": "https://it.wikipedia.org/wiki?curid=1950565", "title": "Monastero del Kellerana", "text": ""}
{"id": "1950566", "revid": "1494169", "url": "https://it.wikipedia.org/wiki?curid=1950566", "title": "Superbus", "text": ""}
{"id": "1950568", "revid": "156341", "url": "https://it.wikipedia.org/wiki?curid=1950568", "title": "Dittatori", "text": ""}
{"id": "1950573", "revid": "289247", "url": "https://it.wikipedia.org/wiki?curid=1950573", "title": "San Pancrazio vescovo", "text": ""}
{"id": "1950576", "revid": "125837123", "url": "https://it.wikipedia.org/wiki?curid=1950576", "title": "Gerarchia delle fonti", "text": "La gerarchia delle fonti, nel diritto, sancisce che una norma contenuta in una fonte di grado inferiore non pu\u00f2 contrastare una norma contenuta in una fonte di grado superiore. Nell'ordinamento giuridico italiano, si ha una pluralit\u00e0 di fonti di produzione, e queste sono disposte secondo una scala gerarchica, secondo la quale la norma di fonte inferiore non pu\u00f2 porsi in contrasto con la norma di fonte superiore (gerarchia delle fonti del diritto).\nNel caso in cui avvenga un contrasto del genere si dichiara l'invalidit\u00e0 della fonte inferiore dopo un accertamento giudiziario.\nDescrizione.\nFonti terziarie.\nAll'ultimo livello della scala gerarchica, si pongono gli usi e le consuetudini. Questa \u00e8 prodotta dalla ripetizione costante nel tempo di una determinata condotta, sono ammesse solo consuetudini \"secundum legem\" e \"praeter legem\", non dunque quelle \"contra legem\". \nUn cenno a parte meritano le consuetudini costituzionali, che talvolta regolano i rapporti tra gli organi supremi dello Stato poich\u00e9 consistono in comportamenti ripetuti nel tempo per ovviare a determinate norme costituzionali lacunose.\nCriteri di risoluzione tra antinomie.\nL'antinomia \u00e8 il contrasto tra due o pi\u00f9 norme. Per risolvere l'antinomia tra norme si applicano i seguenti criteri:\nCronologico.\nIl presupposto \u00e8 che l'antinomia sorga tra due fonti di pari livello. La norma legiferata successivamente abroga quella precedente. L'abrogazione produce effetti ex nunc, quindi da quel momento. La norma abrogata, perci\u00f2, rimane nell'ordinamento, ma produce effetti solo per le fattispecie verificatesi nel passato.\nComporta l\u2019abrogazione della norma anteriore ad opera della successiva di pari grado.\nNelle disposizioni sulla legge in generale, nella premessa del Codice civile, \u00e8 previsto che \u00abla legge non dispone che per l'avvenire: essa non ha effetto retroattivo\u00bb (art. 14).\nGerarchico.\nLa norma di rango pi\u00f9 alto annulla quella di rango inferiore. A differenza dell'abrogazione, l'annullamento produce effetti \"ex tunc\", cio\u00e8 retroattivi. La norma annullata, quindi, viene esclusa dall'ordinamento, come se non fosse mai esistita e perde qualsiasi effetto prodotto da essa.\nDella specialit\u00e0.\nLa riserva di legge viene preferita sulla riserva assoluta. In questo caso, la riserva assoluta viene semplicemente disapplicata per quella fattispecie.\nIn sostanza, il criterio di specialit\u00e0, espresso dal brocardo \"lex specialis derogat generali\", secondo il quale prevale la norma pi\u00f9 specifica, ossia quella la cui fattispecie \u00e8 contenuta nella fattispecie dell'altra: opera il principio della deroga.\nDella competenza.\nIl criterio della competenza non \u00e8 un criterio prescrittivo, ma esplicativo: serve cio\u00e8 a spiegare come \u00e8 organizzato attualmente il sistema delle fonti, e non a indicare all'interprete come risolvere le antinomie. Al contrario del criterio cronologico e il criterio gerarchico (che per esprimere la prevalenza usano rispettivamente l'abrogazione e l'annullamento), la prevalenza del criterio della competenza si esprime attraverso un ragionamento: distinguere gli ambiti di applicazione delle due norme; scegliere la norma competente \"per ambito\"; la non applicazione della norma incompetente. \nDella competenza dell'Unione Europea.\nIl diritto dell'Unione europea prevale sul diritto interno dei suoi Stati membri, in base al principio di preferenza.\nIn Italia.\nIl confine fra fonti primarie altri tipi di atti amministrativi \u00e8 sfumato dal fatto che la Costituzione stessa prevede che il legislatore possa delegare parte della potest\u00e0 legislativa, tipizzando una serie di fonti secondarie come regolamenti e statuti di enti pubblici, ospedali e universit\u00e0, ovvero la potest\u00e0 regolamentare delle autorit\u00e0 amministrative indipendenti.\nQuesta strutturazione delle fonti del diritto espone la sovranit\u00e0 popolare e la rappresentativit\u00e0 del Parlamento ad alcune criticit\u00e0 in tema di organizzazione tutela giurisdizionale delle posizioni soggettive.\nSussiste un insieme di elementi costitutivi delle fonti del diritto:\nLe leggi-provvedimento derogano i requisiti di generalit\u00e0 e di astrattezza, collocandosi a met\u00e0 strada con i provvedimenti amministrativi che non sono una fonte del diritto, ma sono all'origine di diritti e obblighi per i destinatari. Il provvedimento \u00e8 un esercizio della potest\u00e0 amministrativa e l'atto di scelta dell'autorit\u00e0 amministrativa che dispone il modo di curare un bene pubblico primario individuato dalla legge. Il modo \u00e8 normalmente procedimentale in quanto incide su situazioni giuridiche soggettive del destinatario ed \u00e8 il risultato di sequenze di atti di pi\u00f9 uffici o organi.\nNon \u00e8 possibile rivolgersi al giudice in mancanza di un provvedimento.\nLa gerarchia delle fonti \u00e8 esposta sia nel primo articolo delle disposizioni sulla legge in generale, che agli artt. 70 e ss. della Costituzione, oltrech\u00e9 al 116 e ss. per le autonomie regionali. Sebbene la Carta Fondamentale informi tutte le leggi dello Stato, nel caso italiano essa \u00e8 entrata in vigore sei anni dopo il codice civile del 1942. Pertanto, i due articolati necessitano di essere interpretati congiuntamente."}
{"id": "1950579", "revid": "1568601", "url": "https://it.wikipedia.org/wiki?curid=1950579", "title": "Sh\u014dwa-shinzan", "text": " \u00e8 un duomo di lava giapponese cresciuto tra il 1944 e il 1945. Il nome significa \"nuova montagna del periodo Sh\u014dwa\".\nDa questa formazione geologica prende il nome l'asteroide 8874 Showashinzan."}
{"id": "1950581", "revid": "1123126", "url": "https://it.wikipedia.org/wiki?curid=1950581", "title": "Diocesi di Gar\u00f0ar", "text": "La diocesi di Gar\u00f0ar (in latino: \"Dioecesis Gardensis\") \u00e8 una sede soppressa della Chiesa cattolica. Fu il fulcro della religione cristiana in Groenlandia tra il XII e il XIV secolo.\nStoria.\nLe saghe ricordano che fu Sokki \u00de\u00f3risson, un contadino benestante del Brattahl\u00ed\u00f0, a proporre l'istituzione di una diocesi separata per la Groenlandia verso l'inizio del XII secolo. Ebbe l'approvazione del re di Norvegia e il , fu ordinato dall'arcivescovo di Lund nel 1124. Giunse in Groenlandia nel 1126.\nIn quello stesso anno cominci\u00f2 la costruzione della cattedrale, dedicata a san Nicola di Bari, patrono dei marinai.\nLa diocesi di Gar\u00f0ar inizialmente fu suffraganea dell'arcidiocesi di Amburgo-Brema; dal 1126 fu suffraganea dell'arcidiocesi di Lund sino al 1152. In quell'anno entr\u00f2 a far parte della provincia ecclesiastica dell'arcidiocesi di Nidaros assieme alle diocesi di Sk\u00e1lholt, H\u00f3lar, Man (Sodor), Orcadi e F\u00e6r \u00d8er.\nLa sopravvivenza della diocesi fu sempre ostacolata dalla distanza con la madrepatria: le comunicazioni erano assai limitate e spesso i vescovi si insediavano dopo diversi anni dalla nomina; esemplare, poi, il caso del vescovo \u00c1rni, sostituito perch\u00e9 ritenuto morto per errore. L'istituzione segu\u00ec dunque le sorti degli insediamenti scandinavi in Groenlandia e decadde con essi verso la fine del XV secolo.\nDal 1996 Gar\u00f0ar \u00e8 annoverata tra le sedi vescovili titolari della Chiesa cattolica; dal 16 gennaio 2001 il vescovo titolare \u00e8 Edward William Clark, gi\u00e0 vescovo ausiliare di Los Angeles."}
{"id": "1950582", "revid": "287204", "url": "https://it.wikipedia.org/wiki?curid=1950582", "title": "Gar\u00f0ar", "text": "Gar\u00f0ar \u00e8 un'antica citt\u00e0 della Groenlandia, antica capitale degli insediamenti norvegesi sull'isola, nei pressi dell'odierna Igaliku.\nDell'antica citt\u00e0 restano numerosi monumenti, fra cui la cattedrale, essendo stata Gar\u00f0ar sede della diocesi locale: l'edificio \u00e8 stato costruito a pianta cruciforme in arenaria e risale al XII secolo, con una lunghezza di 27 metri ed una larghezza di 16 metri. Oltre alla cattedrale sono visibili anche i resti delle stalle, che avevano una capienza di sessanta capi, ed altre costruzioni minori.\nDella diocesi di Gar\u00f0ar ci rimangono i nomi di venticinque vescovi, dal vescovo Erich (1112-1113) fino al vescovo Vincentius Kampe (1520 circa); dal 1418, quando la citt\u00e0 venne devastata e distrutta da una scorreria di non ben precisati \"barbari\" e venne abbandonata dal clero e dal vescovo, fino al 1492-1494 i vescovi di Gar\u00f0ar furono solo titolari, cio\u00e8 non residenti nella diocesi.\nLa diocesi venne definitivamente abolita nel 1537.\nVicino a Gar\u00f0ar furono rinvenuti, all'interno di un sito funerario norreno del XII secolo, alcuni resti inizialmente paragonati all'Homo heidelbergensis e nominati Homo gardarensis; le ossa furono infine identificate come quelle di un uomo contemporaneo che soffriva di acromegalia."}
{"id": "1950583", "revid": "287204", "url": "https://it.wikipedia.org/wiki?curid=1950583", "title": "Gardar", "text": ""}
{"id": "1950587", "revid": "149727", "url": "https://it.wikipedia.org/wiki?curid=1950587", "title": "Ferrovia Cosenza-San Giovanni in Fiore", "text": ""}
{"id": "1950589", "revid": "438678", "url": "https://it.wikipedia.org/wiki?curid=1950589", "title": "La vita agra (film)", "text": "La vita agra \u00e8 un film del 1964 diretto da Carlo Lizzani, tratto dall'omonimo romanzo di Luciano Bianciardi.\nTrama.\nLuciano Bianchi vive con la moglie e il figlio a Guastalla, un piccolo paese emiliano della Bassa reggiana.\nIntellettuale di sinistra e bibliofilo, lavora come responsabile delle iniziative culturali presso uno stabilimento minerario della CIS, una grande azienda specializzata, tra l'altro, nella produzione di prodotti chimici, farmaceutici e plastici. Proprio nel giorno in cui gli viene notificato il licenziamento da parte della ditta, per\u00f2, la miniera esplode per un incidente dovuto alla mala applicazione delle misure di sicurezza sul lavoro da parte della ditta (e pi\u00f9 volte denunciate dagli stessi minatori), causando cos\u00ec la morte di 43 operai.\nLuciano decide allora di vendicarsi; con la complicit\u00e0 dell'amico Libero, un minatore superstite all'incidente ma rimasto menomato a una gamba, che gli fornisce di straforo dell'esplosivo, decide di far saltare in aria la sede della compagnia a Milano, un grattacielo con pi\u00f9 di 20 piani.\nArrivato nella caotica e - per i tempi - modernistica citt\u00e0 lombarda, trova alloggio presso una modesta pensione e, per potersi frattanto sostentare, si cerca un lavoro. Pochi giorni dopo, appena fuori dall'albergo diurno, proprio nel mezzo degli scontri tra poliziotti e manifestanti d'un corteo operaio s'imbatte in Anna, una giornalista romana tesserata al PCI, che lavora per un quotidiano locale. I due fanno subito conoscenza e si piacciono, iniziando via via una sorta di relazione. Dopo un po', Luciano decide stabilirsi da lei, sicuro che la moglie non ne sapr\u00e0 mai niente.\nIntanto, inizia a fare dei sopralluoghi presso il grattacielo della societ\u00e0 (nella realt\u00e0 la torre Galfa). Con la scusa di tenere un colloquio col presidente della compagnia, entra nell'edificio e l\u00ec viene ricevuto dalle segretarie del dirigente e sostiene un colloquio di selezione. Pochi giorni dopo, viene contattato e assunto per un periodo di prova. Il lavoro, seppur aleatorio e per lui poco chiaro, non pare esser per\u00f2 roba di gran conto, per cui Luciano ne approfitta per effettuare dei sopralluoghi pi\u00f9 precisi nell'edificio, scoprendo che, datosi per l'immane sistema di tubature trasportanti il combustibile aereo per il sistema di riscaldamento dell'edificio, non servirebbe neppure la dinamite bens\u00ec un semplice fiammifero per innescarne un'esplosione. Anna, nel frattempo, scopre il suo vero obiettivo e, anche perch\u00e9 spaventata dalla sua eventuale portata, cerca di distoglierlo dai suoi propositi, spingendolo a frequentare - alquanto infruttuosamente - le riunioni di sezione in seno al partito con lei.\nLicenziato subito dopo il periodo di prova (ufficialmente per \"scarso rendimento\"), Luciano infine si trova un nuovo lavoro, molto ben remunerato, come traduttore presso un'importante casa editrice; Anna lo aiuta scrivendo a macchina sotto sua dettatura. Cambiano casa e vanno a vivere insieme presso una coppia di svizzero-tedeschi, maniaci dell'ordine e della pulizia.\nUn fine settimana, Luciano riceve una visita a sorpresa della moglie. Pur con qualche impaccio, riesce a evitare che lei scopra la sua relazione con Anna ma quest'ultima \u00e8 furiosa: teme infatti che ritorni sotto il tetto coniugale.\nLuciano viene nuovamente licenziato, questa volta dovuto a screzi con la casa editrice per via di divergenze di natura linguistica, e prova quindi a entrare nel mondo della pubblicit\u00e0 in qualit\u00e0 di copywriter: vince un concorso per uno slogan ed entra in un'agenzia, con un ottimo stipendio. Con le garanzie del nuovo posto di lavoro, comincia a farsi prendere sempre pi\u00f9 dagli agi d'uno stile di vita consumistico, acquistando un grande appartamento e arredandolo di tutto punto. E neanche l'agenzia delle entrate, con un fastidioso accertamento fiscale, riesce a deprimere il suo stile di vita.\nGrazie alla sua creativit\u00e0 fa ben presto carriera. Addirittura, viene richiamato dalla CIS, la sua vecchia ditta, dove gli viene assegnato il ruolo di responsabile marketing e pubblicit\u00e0. Ormai dimentico della sua missione originaria e ben inserito nella buona societ\u00e0 milanese, si fa raggiungere dai famigliari e, seppur suo malgrado, rompe con Anna.\nConstando dunque il suo profondo mutamento, soprattutto dinanzi allo sguardo tradito dell'amico Libero (venuto per portargli moglie e figlio), non pu\u00f2 che meditare mestamente, chiosando con una certa dose d'ironia, su come l'unico vero miracolo economico sia stato fatto forse in tempi ben pi\u00f9 remoti, quando qualcuno moltiplic\u00f2 e distribu\u00ec - \"gratis\" - pani e pesci."}
{"id": "1950591", "revid": "3082", "url": "https://it.wikipedia.org/wiki?curid=1950591", "title": "Clibanarii", "text": ""}
{"id": "1950592", "revid": "155634", "url": "https://it.wikipedia.org/wiki?curid=1950592", "title": "Serie A1 1993-1994 (pallacanestro femminile)", "text": "Il campionato di Serie A1 di pallacanestro femminile 1993-1994 \u00e8 stato il sessantatreesimo organizzato in Italia.\nLe sedici squadre partecipano ad un girone all'italiana, con partite di andata e ritorno. Le squadre classificatesi tra il primo e l'ottavo posto vengono ammesse ai quarti di finale dei play-off per lo scudetto, che vengono disputati al meglio delle tre partite, come le semifinali; le finali sono disputate al meglio delle cinque gare. Le ultime tre retrocedono in Serie A2.\nLa Pool Comense vince il quarto titolo consecutivo, ottavo in totale, battendo per il quarto anno consecutivo la Marani Cesena nella finale."}
{"id": "1950595", "revid": "3082", "url": "https://it.wikipedia.org/wiki?curid=1950595", "title": "Sant'Antonio abate", "text": ""}
{"id": "1950605", "revid": "123911116", "url": "https://it.wikipedia.org/wiki?curid=1950605", "title": "Barisano (Forl\u00ec)", "text": "Barisano \u00e8 una frazione del comune di Forl\u00ec dal quale dista circa 8\u00a0km.\nCon una popolazione di circa 425 abitanti, \u00e8 situata nelle campagne a nord del capoluogo, a nord-est di Roncadello, nella direzione di Ravenna, nei pressi del Canale Emiliano Romagnolo. Il piccolo centro basa la propria attivit\u00e0 sull'agricoltura e l'allevamento.\nStoria.\nLe prime attestazioni sull'abitato risalgono al 992 quando il \"Castrum Barisani\" era soggetto al monastero di Sant'Apollinare in Classe. Tale appartenenza viene confermata nel 1037 da Corrado II. Ancora nel 1138 il castello e le propriet\u00e0 annesse vengono confermate alla chiesa ravennate, alla quale per\u00f2 vengono sottratte a seguito dell'espansione del comune di Forl\u00ec.\nSi hanno notizie dell'esistenza di un castello, o una piccola rocca, che le fonti chiamano \"castello di Barigiano\". \nNel 1235 la guelfa Faenza, in contrasto con Forl\u00ec, ghibellina, assale il castello riuscendo ad espugnarlo. A seguito della conquista, i faentini ne opereranno la completa distruzione. Il castello non verr\u00e0 mai pi\u00f9 ricostruito.\nMonumenti e luoghi d'interesse.\nSul poggio presso il quale si ergeva la fortezza, sorge la Pieve di San Martino, antica pieve dedicata al culto di San Martino, edificata nel VI secolo-VII secolo e pi\u00f9 volte rimaneggiata, contenente affreschi, alcuni (frammentari) dell'XI secolo."}
{"id": "1950613", "revid": "3082", "url": "https://it.wikipedia.org/wiki?curid=1950613", "title": "San Paolo di Tebe", "text": ""}
{"id": "1950618", "revid": "1543377", "url": "https://it.wikipedia.org/wiki?curid=1950618", "title": "Gorilla gorilla gorilla", "text": "Il gorilla di pianura occidentale (Gorilla gorilla gorilla ) \u00e8 una sottospecie di gorilla occidentale (\"Gorilla gorilla\") che comprende la quasi totalit\u00e0 degli individui della specie.\nDescrizione.\nUn maschio di gorilla di pianura occidentale pu\u00f2 raggiungere eccezionalmente un'altezza massima di ed un peso di quasi 200\u00a0kg. Differisce dall'altra sottospecie (\"Gorilla gorilla diehli\") in dettagli della dentatura e del cranio.\nBiologia.\nVive in gruppi familiari composti da un maschio dominante, da cinque-sette femmine adulte con i propri piccoli e adolescenti e forse anche da alcuni maschi non dominanti. I gruppi non sono territoriali, nel senso che si muovono alla ricerca del cibo (sia sugli alberi che al suolo) in vaste aree che intersecano quelle percorse da altri gruppi.\nIl ritmo di riproduzione \u00e8 molto lento, poich\u00e9 le femmine danno alla luce un unico cucciolo all'incirca ogni cinque anni, a partire dall'et\u00e0 di nove o dieci anni\nIl gorilla di pianura occidentale si nutre di foglie, erbe e frutti e, secondo alcune osservazioni, occasionalmente anche di termiti.\nDistribuzione e habitat.\nVive nelle foreste montane, primarie e secondarie e nelle paludi di pianura di Camerun, Repubblica Centrafricana, Congo, Guinea Equatoriale, Gabon (detta foresta del Congo) e nella provincia di Cabinda dell'Angola. Viveva anche nelle regioni occidentali della Repubblica Democratica del Congo, ma sembra che non vi sia pi\u00f9 presente.\nStato di conservazione.\nNegli anni '80 un censimento effettuato in Africa equatoriale riscontr\u00f2 la presenza di 100.000 esemplari appartenenti a questa sottospecie. Dopo anni di bracconaggio e deforestazione i ricercatori sono stati costretti ad abbassare le stime a 50.000 esemplari.\nPattugliamenti compiuti dalla Wildlife Conservation Society nel 2006 e nel 2007 hanno scoperto che nella Repubblica del Congo, precisamente nelle foreste paludose della Riserva della Comunit\u00e0 del Lago Tele e nelle foreste (asciutte) di Marantacee circostanti, si trovano pi\u00f9 di 100.000 gorilla di cui non era mai stata accertata prima la presenza.\nGrazie a questa nuova scoperta la popolazione attuale di gorilla di pianura occidentali si aggirerebbe intorno ai 150.000\u2013200.000 esemplari. Nonostante ci\u00f2, la sottospecie (come la specie) continua ad essere considerata a rischio critico di estinzione (\"Critically Endangered\") a causa della vulnerabilit\u00e0 all'Ebola, alla deforestazione e al bracconaggio.\nCuriosit\u00e0.\nI maschi adulti sono inclini a sviluppare la cardiomiopatia, una malattia cardiaca degenerativa. Babec, un gorilla di pianura occidentale che si trovava allo Zoo di Birmingham, in Alabama (USA), \u00e8 stato il primo gorilla a cui \u00e8 stato impiantato un pacemaker artificiale."}
{"id": "1950625", "revid": "287204", "url": "https://it.wikipedia.org/wiki?curid=1950625", "title": "Tomas Kosicky", "text": ""}
{"id": "1950632", "revid": "287204", "url": "https://it.wikipedia.org/wiki?curid=1950632", "title": "Diane English", "text": "Biografia.\nFiglia di Richard e Anne English, studia presso la Nardin Academy e al Buffalo State College. \u00c8 stata creatrice e produttrice della sit-com \"Murphy Brown\", con protagonista Candice Bergen, andata in onda dal 1988 al 1998, per la quale ha vinto diversi premi. La sua decisione di far avere un figlio al di fuori del matrimonio alla protagonista della serie ha suscitato diverse polemiche. Il vice presidente Dan Quayle ha disapprovato la sua decisione, sostenendo l'importanza della figura paterna nella crescita di un bambino. Quayle ha trovato l'appoggio nel fratello della English, Richard English, un pastore battista di Western New York.\nNel 2007 debutta alla regia con il film tutto al femminile \"The Women\", remake contemporaneo del classico di George Cukor \"Donne\"."}
{"id": "1950637", "revid": "729019", "url": "https://it.wikipedia.org/wiki?curid=1950637", "title": "Castello di Monselice", "text": "Il castello di Monselice \u00e8 un complesso di edifici composto di quattro nuclei principali, pi\u00f9 una rocca, tutti edificati e ristrutturati tra l'undicesimo e il sedicesimo secolo. La parte pi\u00f9 antica, sulla destra entrando dal portone nella Corte Grande, \u00e8 il Castelletto, con l'annessa Casa Romanica, edificati tra l'XI e il XII secolo. Sulla sinistra sorge la massiccia sagoma della torre di Ezzelino, del XIII secolo. Al centro, come nucleo di collegamento fra i due edifici esistenti, viene realizzato nel XV secolo il Palazzo Marcello. Sulla cima della collina sorge una rocca edificata da Ezzelino III da Romano su ordine dell'imperatore Federico II di Svevia.\nInfine la biblioteca del castello, che sorge sull'ampia spianata antistante la torre di Ezzelino, ricavata in un edificio preesistente alla fine del XVI secolo. La torre \u00e8 costruita da Ezzelino III da Romano nel XIII secolo, nell'ambito di un potenziamento militare-difensivo della seconda cerchia di mura della citt\u00e0. All'inizio del XIV secolo, quando la citt\u00e0 viene conquistata dai Carraresi, i grandi stanzoni del palazzo di Ezzelino vengono suddivisi in sale di minori dimensioni, parzialmente adibite ad abitazione civile.\nStoria.\nEt\u00e0 moderna.\nNel corso del XIV secolo i Carraresi riutilizzano anche la parte pi\u00f9 antica del complesso, realizzando nella Casa Romanica una grande sala del consiglio e costruiscono all'interno del castello tre caratteristici e monumentali camini veneti, che possiamo ammirare a tutt'oggi.\nDopo la conquista di Monselice da parte della Repubblica di Venezia, nel XV secolo, il castello passa in propriet\u00e0 alla nobile famiglia dei Marcello che ne completa la trasformazione in residenza civile, edificando il palazzetto di collegamento fra la torre di Ezzelino e la parte romanica. In questo edificio di bello stile gotico, allargato al piano intermedio della torre, i Marcello ricavano la loro residenza privata. La configurazione definitiva del castello, cos\u00ec come la vediamo oggi, \u00e8 gi\u00e0 quasi completa alla fine del Quattrocento: mancano solo la biblioteca, del tardo Cinquecento, la sistemazione del cortile veneziano interno e la cappella privata della famiglia edificata nel Settecento.\nStoria contemporanea.\nNei primi anni dell'Ottocento la propriet\u00e0 del castello passa dai Marcello ad altre famiglie dell'aristocrazia locale e incomincia un lento e inarrestabile degrado di tutto il complesso, con la spogliazione di mobili ed oggetti dell'arredo interno. Alla fine del secolo la propriet\u00e0 passa ai conti Giraldi, da cui perviene per asse ereditario alla famiglia Vittorio Cini. Nel corso della Prima guerra mondiale il castello viene requisito per scopi militari dal Regio Esercito, che lo lascer\u00e0, completamente devastato, nel 1919.\nIl restauro.\n\u00c8 il conte Vittorio Cini che comincia a pensare, negli anni trenta, a un radicale restauro e ripristino di tutto il complesso, da adibire a sua residenza di rappresentanza. L'idea si concretizza nel 1935, quando un'\u00e9quipe di tecnici e restauratori comincia a lavorare sotto l'attenta direzione dell'architetto Nino Barbantini. L'\u00e9quipe procede prima a un restauro completo di tutti gli edifici e successivamente all'arredo di tutte le sale interne, con mobili, oggetti e arazzi rigorosamente appartenenti alle epoche di costruzione dei singoli edifici, terminando il lavoro nel 1942. L'idea guida di questo ripristino non \u00e8 stata quella di creare un museo storico ma di portare idealmente il visitatore in un viaggio a ritroso nel tempo. Tutto \u00e8 infatti al suo posto nelle singole stanze: tavoli, sedie, quadri, letti, soprammobili, attrezzi da cucina, in un'atmosfera suggestiva.\nAnni recenti.\nNel 1954, il castello \u00e8 teatro di una spettacolare rapina da parte di tre malviventi, che ne scavalcano le mura, impadronendosi di numerosi pezzi di pregio.\nDal 1981 il complesso \u00e8 passato in propriet\u00e0 alla Regione Veneto ed \u00e8 aperto al pubblico da marzo a novembre."}
{"id": "1950639", "revid": "599013", "url": "https://it.wikipedia.org/wiki?curid=1950639", "title": "Canottaggio ai Giochi della XXIX Olimpiade - 2 di coppia maschile", "text": "Batterie.\nHanno partecipato alle batterie di qualificazione 15 equipaggi, suddivisi in 3 batterie: i primi 3 di ogni batteria si sono qualificati per le semifinali, gli altri hanno effettuato i ripescaggi.\nRipescaggi.\nI primi 3 equipaggi si sono qualificati per le semifinali A e B, gli altri hanno effettuato la Finale C.\nSemifinali.\nI primi tre equipaggi delle semifinali A e B si sono qualificati per la finale A, gli altri hanno effettuato la finale B."}
{"id": "1950641", "revid": "40859", "url": "https://it.wikipedia.org/wiki?curid=1950641", "title": "Teorema della sfera pelosa", "text": ""}
{"id": "1950651", "revid": "647919", "url": "https://it.wikipedia.org/wiki?curid=1950651", "title": "Tennis tavolo alla XXIX Olimpiade", "text": ""}
{"id": "1950652", "revid": "111319", "url": "https://it.wikipedia.org/wiki?curid=1950652", "title": "Tiro alla XXIX Olimpiade", "text": ""}
{"id": "1950653", "revid": "121380122", "url": "https://it.wikipedia.org/wiki?curid=1950653", "title": "Orneore Metelli", "text": "Biografia.\nOrneore Metelli nacque a Terni da una famiglia borghese. Per la gran parte della vita svolse, come il padre, l'attivit\u00e0 di calzolaio e in questo ruolo ottenne vari riconoscimenti sia in ambito locale che nazionale. La calzoleria Metelli era in quegli anni un punto di riferimento per la produzione artigianale di calzature di ottima fattura e la clientela era costituita da nobili, alto-borghesi, ufficiali e prelati che vedevano in Orneore un sicuro interlocutore per scarpe create con ineccepibile maestria.\nA questa attivit\u00e0 Metelli affiancava un impegno nella musica entrando, come primo bombardino, nella fanfara cittadina e, come primo trombone, nell'orchestra del teatro Verdi.\nA causa dei disturbi cardiaci sopravvenuti con l'et\u00e0, gli fu proibito di bere vino e di affaticarsi suonando la tromba. Questa rinuncia gli cost\u00f2 moltissimo, ma decise di indirizzare la sua creativit\u00e0 verso la pittura, che gi\u00e0 aveva cominciato ad esercitare come passatempo nei momenti liberi dal 1922.\nOvviamente considerava le sue creazioni come opere non degne di nota e le teneva pi\u00f9 o meno nascoste.\nNel 1936 conobbe il giovane scultore ternano Aurelio De Felice che rimase folgorato dall'inventiva che il calzolaio metteva nelle sue creazioni e gli promise di \"renderlo celebre\".\nNegli anni seguenti l'amicizia e la stima tra i due si consolid\u00f2 e ad ogni incontro Metelli regalava al concittadino dei suoi quadri ricordandogli scherzosamente la sua promessa.\nMetelli mor\u00ec a Terni il 26 novembre 1938.\nDopo la morte.\nPer tutta la vita non ebbe nessun rapporto con critici, galleristi o esperti d'arte ma il suo concittadino De Felice, tenendo fede alla promessa fatta nel 1936, cominci\u00f2 a mostrare le opere del Metelli in giro per valutare la reazione del pubblico.\nLa prima prova ufficiosa avvenne nel 1942, durante la mostra retrospettiva organizzata da Ugo Castellani e Aurelio De Felice a Terni, presso il palazzo Carrara.\nLa successiva, nel 1945, alla Galleria del Secolo in Via Veneto a Roma, fu un grande successo, anche se limitato. Una mostra dell'anno seguente, sempre a Roma, pur non essendo molto apprezzata dal pubblico, attir\u00f2 un'insperata attenzione della stampa grazie a un concorso per la migliore recensione, vinto dal poeta Libero de Libero.\nIl concorso port\u00f2 una valanga di articoli e il nome di Metelli varc\u00f2 per la prima volta i confini nazionali. Nel 1947 la Kunsthalle di Berna, seguita da altre citt\u00e0 elvetiche, chiese di poter avere le opere di Metelli per realizzare una mostra postuma.\nLe mostre svizzere furono un successo di pubblico e di critica e la stampa italiana specializzata lanci\u00f2 il suo nome tra i grandi dell'arte.\nIl giornalista Zavattini, scrisse su \"Il Minuto\" (giornale di Roma) del 16 giugno 1946:\nIl suo stile si rif\u00e0 a una visione del mondo in cui la realt\u00e0 sembra una scena teatrale; lo stesso Metelli scrisse:\nLo studioso di storia locale Pompeo De Angelis, autore di una minibiografia edita nel 1997, lo definisce \"progressista ma triste\", \"pittore pieno di idee\".\nRiconoscimenti.\nA lui \u00e8 intitolato l'Istituto Statale d'Arte di Terni.\nGli \u00e8 stato dedicato un asteroide, 7260 Metelli."}
{"id": "1950654", "revid": "111319", "url": "https://it.wikipedia.org/wiki?curid=1950654", "title": "Tiro con l'arco alla XXIX Olimpiade", "text": ""}
{"id": "1950655", "revid": "111319", "url": "https://it.wikipedia.org/wiki?curid=1950655", "title": "Vela alla XXIX Olimpiade", "text": ""}
{"id": "1950656", "revid": "111319", "url": "https://it.wikipedia.org/wiki?curid=1950656", "title": "Tuffi alla XXIX Olimpiade", "text": ""}
{"id": "1950658", "revid": "922375", "url": "https://it.wikipedia.org/wiki?curid=1950658", "title": "Ritorner\u00f2", "text": "Ritorner\u00f2 \u00e8 un singolo del cantautore italiano Max Pezzali, il secondo estratto dal suo album dal vivo \"Max Live 2008\", pubblicato il 29 agosto 2008. Il brano compare anche nell'album \"Le canzoni alla radio.\"\nIl brano parla di ci\u00f2 che accade, nel campo dell'amore, nell'adolescenza quando non si vede pi\u00f9 la ragazza che si ama.\nNel video ufficiale realizzato per il singolo appaiono Nina Torresi e Marco Giallini."}
{"id": "1950663", "revid": "281652", "url": "https://it.wikipedia.org/wiki?curid=1950663", "title": "Doria S.p.A.", "text": ""}
{"id": "1950667", "revid": "281652", "url": "https://it.wikipedia.org/wiki?curid=1950667", "title": "El.En. S.p.A.", "text": ""}
{"id": "1950668", "revid": "298055", "url": "https://it.wikipedia.org/wiki?curid=1950668", "title": "Decisamente Loredana", "text": "Decisamente Loredana \u00e8 un album dal vivo di Loredana Bert\u00e8, pubblicato nel 1998 dalla Farita e distribuito da Sony Music.\nIl disco.\nL'album raccoglie quattordici brani registrati con un'orchestra di sessanta elementi diretta dal M\u00b0 Mario Natale, e due brani inediti da studio: \"Solitudini\" e \"Portami con te\", che ottiene un buon riscontro radiofonico, aggiudicandosi il premio della critica al programma televisivo \"Un disco per l'estate 1998\".\nIl brano \"In alto mare\" \u00e8 cantato in duetto con Renato Zero."}
{"id": "1950670", "revid": "281652", "url": "https://it.wikipedia.org/wiki?curid=1950670", "title": "Elica S.p.A.", "text": ""}
{"id": "1950673", "revid": "281652", "url": "https://it.wikipedia.org/wiki?curid=1950673", "title": "Faber S.p.A.", "text": ""}
{"id": "1950682", "revid": "281652", "url": "https://it.wikipedia.org/wiki?curid=1950682", "title": "Ferrobeton Spa", "text": ""}
{"id": "1950683", "revid": "1791", "url": "https://it.wikipedia.org/wiki?curid=1950683", "title": "Marcos Aur\u00e9lio de Oliveira Lima", "text": ""}
{"id": "1950687", "revid": "281652", "url": "https://it.wikipedia.org/wiki?curid=1950687", "title": "Fila (abbigliamento)", "text": ""}
{"id": "1950690", "revid": "281652", "url": "https://it.wikipedia.org/wiki?curid=1950690", "title": "Fiocchi Munizioni S.p.A.", "text": ""}
{"id": "1950694", "revid": "281652", "url": "https://it.wikipedia.org/wiki?curid=1950694", "title": "Fioravanti (casa automobilistica)", "text": ""}
{"id": "1950696", "revid": "767487", "url": "https://it.wikipedia.org/wiki?curid=1950696", "title": "Maial Campers - Porcelloni al campeggio", "text": "Maial Campers - Porcelloni al campeggio (\"Happy Campers\") \u00e8 un film del 2001 scritto e diretto da Daniel Waters e interpretato da Brad Renfro e Dominique Swain.\nLa storia narra di un gruppo di sette adolescenti che si sono offerti volontari per aiutare il direttore di un campeggio estivo a gestire i nuovi ragazzini per quaranta giorni. Gli eventi si complicheranno fino a che i ragazzi non saranno costretti ad ammettere che quell'esperienza non li ha cambiati affatto.\nTrama.\nCamp Bleeding si trova di fronte un'altra stagione estiva. Una cinquantina di nuovi ragazzini sta per approdare. Il direttore del campeggio, Oberon, ha per\u00f2 sette ragazzi di circa vent'anni ad aiutarlo nel difficile compito. Sono Wendy, ragazza religiosa, responsabile, amante delle regole e del controllo; Talia, mondana e segretamente innamorata del compagno di college Wichita; Donald, detto Duffy, timido, impacciato e innamorato di Wendy; Jasper, omosessuale molto scaltro, anche lui attratto da Wichita; Adam, burbero e materialista; Pixel, hippie stravagante con tendenze lesbiche; e infine Wichita, sedicente anarchico e silenzioso poeta.\nI ragazzi si sono tutti offerti volontari, chi per una ragione, chi per un'altra. Alla fine del film, per\u00f2, Donald dichiarer\u00e0 ridacchiando di non sapere davvero perch\u00e9 lo aveva fatto. Nessuno di loro, con l'eccezione di Wendy, \u00e8 per\u00f2 davvero entusiasta del compito che gli spetta. Le prime delusioni arrivano sfogliando il libretto di presentazione, che ha \"sorrisi idioti in copertina\" e triti clich\u00e9 all'interno.\nAll'arrivo dei ragazzini, gli aiutanti cominciano subito a darsi da fare. La prima settimana scorre veloce, il calendario delle attivit\u00e0 \u00e8 ricolmo, e mentre i campeggiatori si divertono, Wichita e compagni fanno del loro meglio per non annoiarsi. C'\u00e8 da dire che nessuno di loro allaccia un rapporto di vera amicizia con gli altri: i caratteri dei sette ragazzi sono cos\u00ec differenti da non permettere appigli. Durante l'ottavo giorno, che Wichita ha trasformato con un piccolo \"colpo di stato\" da sfilza di attivit\u00e0 sportive a giorno ricreativo al lago, Wendy e Wichita hanno un piccolo battibecco riguardo ad una canzone. La lite culmina con una caccia nella foresta, che Oberon fraintende come un perverso rituale erotico. Ormai per\u00f2 la scintilla tra Wendy e Wichita \u00e8 scattata, e i due si incontrano per caso quella notte, di nuovo nella foresta. Dopo aver parlato un po', i due cominciano a baciarsi, attirando le ire di Oberon che li coglie in fallo. Il direttore viene per\u00f2 colpito da un fulmine e cade in un coma quasi vegetativo.\nSenza direttore, \u00e8 Wendy a gestire le cose al campeggio. La serie di impegni che \u00e8 costretta a prendersi le fa dimenticare del tutto Wichita. Un evento inatteso sconvolge per\u00f2 la tranquilla vacanza dei ragazzi: un uragano violentissimo si abbatte nelle vicinanze di Camp Bleeding Dove e costringe i suoi occupanti ad un assedio forzato. Nel frattempo, scopriamo che Wichita, Talia, Donald e Jasper hanno delle controparti tra i ragazzini.\nDurante l'occhio del ciclone, i campeggiatori escogitano un piano per far riavvicinare Wendy e Wichita. I due infatti si ricongiungono e passano la notte al lago. Nel frattempo anche Adam e Pixel, nonostante i caratteri completamente opposti, iniziano una storia. Negli ultimi giorni, anche Jasper trover\u00e0 un cuoco omosessuale con cui passare il tempo. Gli unici a rimanere soli sono quindi Donald e Talia. A dispetto di un tentativo piuttosto impacciato di Donald, tra i due non c'\u00e8 alcun tipo di attrazione. Talia per\u00f2 trova conforto nell'intrattenere i ragazzini del campeggio.\nWendy vorrebbe che la sua storia con Wichita continuasse anche dopo quell'estate, ma Wichita non \u00e8 d'accordo. Wendy, allora, per essere sicura che Wichita tenga davvero a lei, invita Pixel a tentare Wichita, e a vedere se lui resiste. Wichita, avvicinato da Pixel, intravede Wendy dietro un albero e bacia Pixel di proposito e senza sentimento. Wendy allora prepara una miscela micidiale di medicine e la versa nel bicchiere del caff\u00e8, decisa a farla pagare a Wichita.\nLa gestione degli eventi scivola di mano ai ragazzi, che si trovano sempre pi\u00f9 di fronte a situazioni gravi e pericolose. Donald, afflitto dalla sua mancanza di successo con le ragazze, raduna i ragazzini, li fornisce di profilattici riempiti d'acqua e decide, con un discorso d'incoraggiamento, di andare a disturbare le varie coppie del campeggio. I ragazzi naturalmente accettano, e cos\u00ec Wendy, Wichita, Pixel, Adam, Jasper e il cuoco sono bombardati e questo evento segna anche simbolicamente la fine delle loro storie.\n\u00c8 il quarantesimo e ultimo giorno a Camp Bleeding Dove. Oberon si \u00e8 risvegliato, e i ragazzi devono partire. \u00c8 tempo di addii, ma tutti sono cos\u00ec impegnati a riflettere sulla loro personalit\u00e0 che non hanno tempo di pensare agli altri. Wendy, Wichita e un ragazzino vengono costretti a fare una foto con finti sorrisi. La foto finir\u00e0 poi sulla copertina del libro di presentazione del campeggio."}
{"id": "1950698", "revid": "834", "url": "https://it.wikipedia.org/wiki?curid=1950698", "title": "Friuli Venezia Giulia Strade S.p.A.", "text": ""}
{"id": "1950701", "revid": "709565", "url": "https://it.wikipedia.org/wiki?curid=1950701", "title": "Scytodidae", "text": "Scytodidae \u00e8 una famiglia di ragni appartenente all'infraordine Araneomorphae.\nEtimologia.\nIl nome deriva dal greco , \"skyt\u00f2des\" cio\u00e8 \"simile al cuoio\", per la colorazione del corpo di questo colore, ed il suffisso \"-idae\", che designa l'appartenenza ad una famiglia.\nCaratteristiche.\nSono detti anche \"ragni sputatori\", in quanto colpiscono le loro prede sputando un fluido che al contatto diventa una massa velenosa e appiccicaticcia. Ciascuno dei due fori dei cheliceri pu\u00f2 emettere questa sostanza, anche contemporaneamente. La grandezza varia dai tre ai sei millimetri, zampe incluse.\nHanno sei occhi sistemati su tre paia e sono aplogini, cio\u00e8 le femmine sono mancanti di organi genitali evidenti, al pari dei Sicariidae e dei Diguetidae. Ne differiscono nell'avere un carapace sagomato a cupola e chiazzato con ghirigori che a noi occidentali sembrano ricordare caratteri arabi o cinesi.\nComportamento.\nSono ragnetti di abitudini notturne e vanno verso la preda con un ondeggiante zig-zag, percorrendo sul terreno una sorta di \"Z\" all'avvicinarsi ad essa.\nDistribuzione.\nSono pressoch\u00e9 cosmopoliti, ad eccezione delle regioni settentrionali del Canada e della Russia.\nTassonomia.\nAttualmente, a luglio 2017, si compone di cinque generi e 245 specie::"}
{"id": "1950703", "revid": "281652", "url": "https://it.wikipedia.org/wiki?curid=1950703", "title": "Giorgio Armani S.p.A.", "text": ""}
{"id": "1950707", "revid": "486946", "url": "https://it.wikipedia.org/wiki?curid=1950707", "title": "Giovanni Agnelli e C. S.A.p.A.", "text": ""}
{"id": "1950710", "revid": "281652", "url": "https://it.wikipedia.org/wiki?curid=1950710", "title": "Guru (marca)", "text": ""}
{"id": "1950714", "revid": "830939", "url": "https://it.wikipedia.org/wiki?curid=1950714", "title": "Godefroy de Blonay", "text": "Ha ricoperto la carica di presidente reggente del Comitato Olimpico Internazionale dal 1916 al 1919.\nBiografia.\nGodefroy de Blonay nacque in un piccolo villaggio a sud-est di Basilea; si spos\u00f2 a Neuch\u00e2tel il 24 settembre 1901 con Elisabeth Sophie de Salis, dalla quale ebbe quattro figli.\n\u00c8 stato il primo membro svizzero all'interno del CIO, entrando a farne parte nel 1899 e mantenendo la carica per 38 anni, fino alla morte nel 1937.\nNel 1912 \u00e8 stato tra i fondatori del Comitato Olimpico Svizzero, e dal 1912 al 1915 ne \u00e8 stato il primo presidente.\nFu stretto amico e collaboratore di Pierre de Coubertin e nel 1916 lo sostitu\u00ec alla guida del CIO, dal momento che il barone de Coubertin si era arruolato nell'Esercito Francese. Mantenne la carica di presidente reggente fino al ritorno di de Coubertin nel 1919."}
{"id": "1950715", "revid": "1942745", "url": "https://it.wikipedia.org/wiki?curid=1950715", "title": "Emanuel Wynne", "text": "Emanuel Wynne nacque in Francia intorno al 1650; inizi\u00f2 la sua carriera di pirata verso la fine del XVII secolo al largo delle coste della Carolina assaltando le navi mercantili inglesi. Poi si trasfer\u00ec ai Caraibi dove ricav\u00f2 maggiori profitti.\nFu il primo a sventolare, agli inizi del Settecento, la famosa bandiera pirata denominata Jolly Roger. La sua consisteva in un cranio con le ossa incrociate che poggiava su una clessidra, a significare che il tempo per i nemici fosse finito."}
{"id": "1950716", "revid": "281652", "url": "https://it.wikipedia.org/wiki?curid=1950716", "title": "ITIN-Italimprese Industrie S.p.A.", "text": ""}
{"id": "1950718", "revid": "281652", "url": "https://it.wikipedia.org/wiki?curid=1950718", "title": "Iritecna SpA", "text": ""}
{"id": "1950720", "revid": "767487", "url": "https://it.wikipedia.org/wiki?curid=1950720", "title": "Canoa/kayak ai Giochi della XXIX Olimpiade - C1 500 metri maschile", "text": "Batterie.\nHanno partecipato alle batterie di qualificazione 22 atleti, suddivisi in 3 batterie: i vincitori di ogni batteria si sono qualificati direttamente per la finale, mentre i canoisti dal 2\u00ba al 7\u00ba posto hanno effettuato la semifinale.\n19 agosto 2008\nSemifinali.\nI primi tre atleti di ogni semifinale si sono qualificati per la finale.\n21 agosto 2008\nFinale.\n23 agosto 2008"}
{"id": "1950721", "revid": "281652", "url": "https://it.wikipedia.org/wiki?curid=1950721", "title": "La Doria S.p.A.", "text": ""}
{"id": "1950724", "revid": "486946", "url": "https://it.wikipedia.org/wiki?curid=1950724", "title": "Luxardo SpA", "text": ""}
{"id": "1950729", "revid": "339392", "url": "https://it.wikipedia.org/wiki?curid=1950729", "title": "Marco Tronchetti Provera &amp; C. Sapa", "text": ""}
{"id": "1950731", "revid": "281652", "url": "https://it.wikipedia.org/wiki?curid=1950731", "title": "Masi (ciclismo)", "text": ""}
{"id": "1950732", "revid": "1233442", "url": "https://it.wikipedia.org/wiki?curid=1950732", "title": "Mediolanum (gruppo)", "text": ""}
{"id": "1950734", "revid": "281652", "url": "https://it.wikipedia.org/wiki?curid=1950734", "title": "Motta (alimentari)", "text": ""}
{"id": "1950749", "revid": "599013", "url": "https://it.wikipedia.org/wiki?curid=1950749", "title": "Mindaugas Timinskas", "text": ""}
{"id": "1950763", "revid": "204012", "url": "https://it.wikipedia.org/wiki?curid=1950763", "title": "Ferriprox", "text": ""}
{"id": "1950764", "revid": "125851937", "url": "https://it.wikipedia.org/wiki?curid=1950764", "title": "CAI - Compagnia Aerea Italiana", "text": "CAI - Compagnia Aerea Italiana S.p.A. (in precedenza \"Trattamenti Termici Solbiate S.r.l.\", \"Resco Uno S.r.l.\" e \"Compagnia Aerea Italiana S.r.l.\") \u00e8 una holding finanziaria italiana, attiva nel settore del trasporto aereo.\nDal 12 gennaio 2009 al 31 dicembre 2014 \u00e8 stata diretta proprietaria di Alitalia, avendo acquisito gli asset operativi e il marchio da Alitalia\u2013Linee Aeree Italiane S.p.A. in amministrazione straordinaria e contemporaneamente all'acquisto della compagnia aerea a basso costo Air One.\nCAI, oltre a detenere il 15% delle quote di Atitech, tramite la societ\u00e0 controllata MidCo S.p.A., ha posseduto il 51% del capitale Alitalia finch\u00e9 quest'ultima non \u00e8 entrata in amministrazione straordinaria nel maggio 2017. Il restante 49% era posseduto da Etihad Airways.\nStoria.\nGli inizi tra siderurgico e tessile.\nL'azienda nacque il 12 marzo 1999, col nome di Trattamenti Termici Solbiate, specializzandosi nel settore di cui portava il nome, all'interno del centro siderurgico di Solbiate Arno, Provincia di Varese, Italia.\nIl 29 giugno 2004 cambi\u00f2 la propria denominazione in Resco Uno, congiuntamente a un riordino societario radicale che la specializz\u00f2 nel commercio tessile.\nL'acquisto di Alitalia e Air One.\nIl 26 agosto 2008 l'azienda, divenuta di propriet\u00e0 dell'istituto bancario Intesa Sanpaolo e di holding finanziarie strategiche nel palinsesto economico italiano, a seguito della cessione degli asset operativi, assunse la denominazione di Compagnia Aerea Italiana, nota anche con l'acronimo C.A.I., col programma di divenire erede della compagnia di bandiera italiana Alitalia, e della compagnia low cost Air One, in forte dissesto finanziario e prossima al fallimento.\nIn data 18 settembre 2008, l'Assemblea di C.A.I. aveva ritirato una prima offerta su Alitalia, ufficializzando formalmente il ritiro il 22 settembre. La societ\u00e0, tuttavia, non fu sciolta: in data 27 settembre 2008 si raggiunse un accordo fra C.A.I. e alcune sigle sindacali per la stesura dei contratti di lavoro.\nDopo aver in un primo tempo fissato l'inizio dell'attivit\u00e0 al 15 ottobre 2008, la C.A.I. aveva differito il termine dapprima alla fine dello stesso mese e, in seguito, aveva nuovamente rinviato al 1\u00ba dicembre al fine di espletare gli adempimenti burocratici, normativi e contrattuali e per assicurare il reperimento di ulteriori fondi in ragione di 1 miliardo di euro, operazione resa potenzialmente delicata dalla crisi creditizia.\nIl 3 ottobre 2008 l'ambasciata statunitense a Roma trasmise un messaggio cablogramma (pubblicato nel 2011 da WikiLeaks) in cui contestava l'acquisizione dell'azienda pubblica da parte di C.A.I., paragonandola negativamente ad altre vicende simili gi\u00e0 accadute nel Paese, che, secondo il relatore \"invece di favorire la concorrenza hanno creato dei monopoli \"de facto\" (in questo caso guidato da agenti vicini a Silvio Berlusconi), a svantaggio del Paese e dell'utenza\".\nIl 28 ottobre 2008 l'assemblea degli azionisti approv\u00f2 la trasformazione della societ\u00e0 da societ\u00e0 a responsabilit\u00e0 limitata a societ\u00e0 per azioni con una ricapitalizzazione da 1,1 miliardi di euro, elesse il consiglio di amministrazione ed adott\u00f2 un nuovo statuto.\nIl 12 dicembre la CAI acquis\u00ec Alitalia dal Gruppo Alitalia in amministrazione straordinaria per milioni di euro di cui solo circa 300 furono effettivamente versati alla vecchia Alitalia, e le compagnie da essa controllate quali Alitalia Express, Volare (con i suoi marchi commerciali Volareweb e Air Europe) e acquis\u00ec in toto da AP Holding delle societ\u00e0 Air One, Air One CityLiner, Air One Technic ed EAS - European Avia Service. Il 30 dicembre 2008 i soci CAI decisero di mutare, a partire dal 13 gennaio 2009, la denominazione societaria di Alitalia-Linee Aeree Italiane in Alitalia-Compagnia Aerea Italiana, con un vincolo sociale che impegnava i soci a restare nel capitale della nuova compagnia almeno fino al 2013 (vincolo che avrebbe potuto essere rotto dal 66% del consiglio d'amministrazione, come confermato dallo stesso ex ministro dell'economia Giulio Tremonti), salvo una precedente quotazione in Borsa.\nIl 31 ottobre 2013 il Presidente Roberto Colaninno dichiar\u00f2 che sia lui che tutto il consiglio di amministrazione avrebbero presentato le dimissioni una volta terminate le operazioni riguardanti l'aumento di capitale della compagnia e che non sarebbe pi\u00f9 stato disponibile a ricoprire incarichi di vertice nella stessa.\nL'ingresso di Etihad e la nuova Alitalia-SAI.\nNel novembre 2013 il governo italiano facilit\u00f2 la ripresa dei colloqui tra Alitalia e Etihad Airways, grazie anche alla visita negli Emirati Arabi Uniti del consigliere del presidente del consiglio dei ministri italiano Enrico Letta Fabrizio Pagani e di alcuni azionisti di Alitalia, durante l'Abu Dhabi Air Show.\nIl 19 dicembre 2013 Etihad Airways conferm\u00f2 ufficialmente le trattative in corso con Alitalia, menzionando un investimento di oltre 500 milioni di Euro attraverso il quale la societ\u00e0 araba avrebbe acquisito la quota di maggioranza. L'attenzione degli addetti ai lavori si focalizz\u00f2 sui conti della compagnia italiana e sul nuovo piano industriale presentato dall'amministratore delegato Del Torchio.\nDal 1\u00ba gennaio 2015 viene Alitalia-Compagnia Aerea Italiana S.p.A. diventa ufficialmente Alitalia-Societ\u00e0 Aerea Italiana S.p.A., joint venture tra CAI, con una quota maggioritaria del 51% tramite MidCo S.p.A., ed Etihad Airways, con una quota minoritaria del 49%.\nAzionariato.\nAl 23 ottobre 2014 il capitale azionario della compagnia era cos\u00ec suddiviso:"}
{"id": "1950768", "revid": "4175", "url": "https://it.wikipedia.org/wiki?curid=1950768", "title": "\u0160iauliai", "text": "\u0160iauliai () \u00e8 una citt\u00e0 della Lituania nella regione storica della Samogizia.\nCon abitanti \u00e8 la quarta citt\u00e0 pi\u00f9 popolosa del paese.\nStoria.\n\u0160iauliai venne menzionata per la prima volta in un documento dei cavalieri portaspada con il nome di \"Soule\". In questo documento viene descritta la battaglia che si combatt\u00e9 non lontano dalla citt\u00e0 il 22 settembre 1236. Costruito come avamposto contro le scorrerie dei cavalieri teutonici, dopo la battaglia di Grunwald, \u0160iauliai incominci\u00f2 a svilupparsi come centro urbano. Ottenne il diritto di Magdeburgo nel 1589 e, nel 1634, venne costruita l'attuale chiesa su una precedente in legno. \nSebbene nel XVI secolo avesse raggiunto un relativo benessere, nel secolo successivo, \u0160iauliai venne prima devastata nel corso del Diluvio e poi fu afflitta da epidemie di peste. A causa della disastrosa situazione in cui versava l'area, i contadini locali si ribellarono, ed a quel punto Antoni Tyzenhaus elabor\u00f2 una serie di progetti che portarono \u0160iauliai al suo antico splendore. Decise infatti di riorganizzare la citt\u00e0 secondo i pi\u00f9 moderni canoni urbanistici. Essa divenne un importante centro culturale e scolastico e, dopo le spartizioni della Polonia, pass\u00f2 sotto il controllo dell'Impero russo e fu ribattezzata dai russi \u0428\u0430\u0432\u043b\u0438 (\"\u0160avli\") o \u0428\u0430\u0432\u0435\u043b\u044c (\"\u0160avel\"'). \nCi\u00f2 nonostante vennero costruite nuove vie di comunicazione, come la strada per Riga e per Tilsit o la ferrovia per Liep\u0101ja. Inoltre vi aprirono numerosi stabilimenti e la popolazione sal\u00ec a unit\u00e0, rendendo \u0160iauliai la terza citt\u00e0 della Lituania. Nel 1909 il 56,4% degli abitanti erano ebrei. Nel corso della prima guerra mondiale la citt\u00e0 fu duramente colpita dai combattimenti e il 65% dei suoi edifici venne incendiato. \nNel primo dopoguerra entr\u00f2 a far parte della neonata Lituania e, prima dell'occupazione di Klaip\u0117da da parte delle milizie lituane, era seconda per numero di abitanti solo alla capitale Kaunas. Sul finire degli anni venti il centro cittadino venne ricostruito e furono inaugurati servizi di trasporto pubblici, ma l'economia locale non navigava in buone acque, data la perdita dei contatti coi mercati russi, dove tradizionalmente venivano vendute le merci prodotte a \u0160iauliai. Per sopperire a questa mancanza, la citt\u00e0 si apr\u00ec verso l'Europa occidentale, cos\u00ec venne inaugurata la ferrovia per il porto di Klaip\u0117da.\nAlla vigilia della seconda guerra mondiale \u0160iauliai era uno dei principali poli industriali e culturali del paese. Vi erano infatti un museo, un'universit\u00e0, una scuola per insegnanti, un teatro, una biblioteca e vi venivano stampati diversi periodici. Nel 1939 un quarto della popolazione di \u0160iauliai era composto da ebrei. Le truppe tedesche, che entrarono in citt\u00e0 il 26 giugno 1941, sterminarono nella prima settimana d'occupazione circa 1000 ebrei. Al termine del conflitto solo 500 di loro, su una popolazione che prima del conflitto ammontava ad 8000 unit\u00e0, si salvarono.\nLa Collina delle Croci.\nLa Collina delle Croci (in lituano \"Kry\u017ei\u0173 Kalnas\") \u00e8 un luogo di pellegrinaggio e una meta turistica che si trova nei pressi della citt\u00e0 lituana di \u0160iauliai, lungo la strada E77 che collega Kaliningrad a Riga.\nSi tratta di una piccola altura su cui si ergono oltre quattrocentomila croci, piantate per devozione dai pellegrini secondo una tradizione popolare che dura da alcuni secoli, ma che ha preso un enorme impulso nella seconda met\u00e0 del XX secolo come simbolo dell'identit\u00e0 nazionale lituana. Ancora nel 1900, infatti, c'erano soltanto 130 croci sulla collina.\nDurante l'epoca sovietica, per tre volte le croci della collina furono completamente abbattute con le ruspe per disposizione del regime comunista, ma ogni volta ricomparivano sempre pi\u00f9 numerose. Oggi si contano pi\u00f9 di 400.000 croci di ogni dimensione, foggia e materiale, da piccole croci in plastica fabbricate in serie a croci artistiche monumentali.\nLa Collina delle Croci fu visitata il 7 settembre 1993 da papa Giovanni Paolo II. Il crocefisso da lui donato venne posto ai piedi della collina. Il cardinale Vincentas Sladkevi\u010dius l'ha definita il \u00abcuore della Lituania aperto all'Altissimo\u00bb. \nInfrastrutture e trasporti.\nLa citt\u00e0 \u00e8 servita dall'Aeroporto Internazionale di \u0160iauliai.\nAmministrazione.\nGemellaggi.\n\u0160iauliai \u00e8 gemellata con:\nSport.\nLe due realt\u00e0 sportive pi\u00f9 importanti della citt\u00e0 sono la squadra di pallacanestro, il KK \u0160iauliai, e la squadra di calcio, il FK \u0160iauliai. Entrambe le formazioni militano nei rispettivi massimi campionati.\nLa citt\u00e0 \u00e8 stata palcoscenico della competizione FIBA EuroBasket 2011, ospitando il gruppo B della prima fase (comprendente Italia, Serbia, Francia, Lettonia, Germania e Israele)"}
{"id": "1950770", "revid": "1543377", "url": "https://it.wikipedia.org/wiki?curid=1950770", "title": "Ciclismo ai Giochi della XXIX Olimpiade - Inseguimento individuale maschile", "text": "Le gare di Inseguimento individuale maschile dei Giochi della XXIX Olimpiade furono corse il 15 e 16 agosto al Laoshan Velodrome. La medaglia d'oro fu vinta dal britannico Bradley Wiggins.\nVide la partecipazione di 18 atleti.\nRisultati.\nRound di qualificazione.\nIl round di qualificazione vide i 18 partecipanti gareggiare uno contro l'altro in gare da due, su una distanza di 4000 metri. Gli atleti con i migliori otto tempi passarono al turno successivo.\nPrimo turno.\nIl primo turno vide l'accoppiamento degli atleti in base ai tempi del turno precedente, quindi il primo contro l'ottavo e cos\u00ec via. I vincitori di ogni gara passarono al turno finale: i vincitori con i due migliori tempi si affrontarono per l'oro e i restanti due per il bronzo.\nTurno finale.\nI due atleti con i migliori tempi del secondo turno si affrontarono per la medaglia d'oro, mentre gli altri due per il bronzo."}
{"id": "1950772", "revid": "300067", "url": "https://it.wikipedia.org/wiki?curid=1950772", "title": "Donatas Slanina", "text": "Carriera.\nClub.\nSlanina cresce nella squadra della sua citt\u00e0, \u0160iauliai, club in cui rimarr\u00e0 fino al 1999. In quest'anno avviene il suo passaggio allo \u017dalgiris Kaunas, giocando sia in ambito nazionale sia in quello europeo, con le partecipazioni all'Eurolega. A seguito di ci\u00f2, trascorre un quadriennio al Siviglia e un biennio al Prokom Sopot. Dopo una stagione al Murcia, firma con la Pallacanestro Reggiana.\nNazionale.\nFu membro della Nazionale lituana dal 2001 al 2004. In questo lasso di tempo vinse la medaglia d'oro ai Campionati europei 2003, e fece parte della rappresentativa anche in occasione delle Olimpiadi di Atene 2004, terminate con il 4\u00ba posto finale dietro Argentina, Italia e Stati Uniti.\nDirigente.\nDal 2014 \u00e8 direttore della squadra femminile Ruta-Universitetas Siauliu.\nAttualmente \u00e8 il secondo allenatore della Pallacanestro Reggiana"}
{"id": "1950773", "revid": "1543377", "url": "https://it.wikipedia.org/wiki?curid=1950773", "title": "Ciclismo ai Giochi della XXIX Olimpiade - Inseguimento individuale femminile", "text": "Le gare di Inseguimento individuale femminile dei Giochi della XXIX Olimpiade furono corse dal 15 al 17 agosto al Laoshan Velodrome. La medaglia d'oro fu vinta dalla britannica Rebecca Romero.\nVide la partecipazione di 13 atleti.\nRisultati.\nRound di qualificazione.\nIl round di qualificazione vide le tredici partecipanti gareggiare una contro l'altra in gare da due. Le atlete con i migliori otto tempi passarono al turno successivo.\nPrimo turno.\nIl primo turno vide l'accoppiamento delle atlete in base ai tempi del turno precedente, quindi la prima contro l'ottava e cos\u00ec via. Le vincitrici di ogni gara passarono al turno finale: le vincitrici con i due migliori tempi si affrontarono per l'oro e le restanti due per il bronzo.\nTurno finale.\nLe due atlete con i migliori tempi del secondo turno si affrontarono per la medaglia d'oro, mentre le altre due per il bronzo."}
{"id": "1950779", "revid": "767487", "url": "https://it.wikipedia.org/wiki?curid=1950779", "title": "Pink Martini", "text": "Pink Martini \u00e8 una \"piccola orchestra\" di Portland fondata nel 1994 dal pianista Thomas M. Lauderdale. Mescola molti diversi generi musicali come musica latina, il genere lounge, la classica e il jazz. La loro musica spesso \u00e8 stata indicata come vintage anche per via dei contenuti e dello stile e del periodo che maggiormente ispira le loro canzoni. I testi sono cantati in inglese, spagnolo, francese, italiano, portoghese, giapponese, nonch\u00e9 in napoletano, arabo, greco, romeno e turco.\nIl leader del gruppo, Thomas Lauderdale parla del loro stile come musica del mondo senza essere world music: suoni urbani, a volte incrociati con sonorit\u00e0 cubane e brasiliane in una miscela di stili.\nBiografia.\nNel 1994 Thomas Lauderdale, a Portland nell'Oregon, lavorava in politica e pensava di mettersi in lizza per diventare sindaco della citt\u00e0. Andando ad alcuni raduni organizzati per una raccolta fondi, constat\u00f2 come la musica suonata durante questi eventi fosse scadente e poco brillante. Pens\u00f2 cos\u00ec di fondare una \u201cpiccola orchestra\u201d che spaziasse in vari generi musicali, dal pop al jazz, al latino. Al gruppo diede il nome Pink Martini che inizialmente suon\u00f2 proprio a questi raduni con lo scopo di interessare maggiormente la gente agli intenti delle raccolte fondi.\nUn anno dopo Lauderdale pens\u00f2 di chiamare China Forbes, una sua compagna di classe ad Harvard, per farla entrare nel gruppo come cantante. Cominciarono a scrivere canzoni insieme e una di queste, \"Sympathique\", ottenne uno straordinario successo in Francia. La canzone fu seguita dall'omonimo album, uscito nel 1997 per l'etichetta creata dallo stesso Lauderdale, a cui diede il nome del proprio cane: Heinz Records.\nDei Pink Martini, Lauderdale specifica che tutti i componenti del gruppo conoscono varie lingue e diversi stili musicali provenienti da tutto il mondo, per questo il loro repertorio \u00e8 particolarmente vario, spostando l'ascoltatore da Rio de Janeiro ad una sala musicale francese per finire in un palazzo di Napoli.\nLa cantante China, anche se parla solo l'inglese, ha la capacit\u00e0 di cantare in 15 lingue diverse. Con un numero di musicisti piuttosto consistente, il gruppo ha debuttato in Europa al festival di Cannes, nel 1997, e ha suonato poi in tutto il mondo collaborando con famose orchestre.\nDopo l'album d'esordio, i Pink Martini hanno realizzato altri quattro album che hanno guadagnato dischi d'oro in Francia, Canada, Grecia e Turchia, vendendo in totale pi\u00f9 di 2,5 milioni di copie nel mondo. Nel 2009 hanno realizzato anche un DVD che riporta un loro concerto live.\nNel 2011 hanno fatto uscire, a breve distanza, due nuovi album: \"A Retrospective\", che \u00e8 una raccolta delle loro migliori canzoni pi\u00f9 otto pezzi inediti e \"1969\" con la collaborazione del cantante giapponese Saori Yuki. Quest'ultimo album \u00e8 stato disco di platino in Giappone.\nAlcune canzoni dei Pink Martini appaiono in diversi film come \"Mr. &amp; Mrs. Smith\" o in show televisivi.\nLa canzone \"No hay problema\" \u00e8 presente come musica di sottofondo durante la installazione di Windows Server 2003, ed \u00e8 presente anche nelle prime versioni di Windows Longhorn, noto oggi come Windows Vista. La canzone \"Una notte a Napoli\" fa parte della colonna sonora \"Chega de Saudade\", film commedia brasiliano del 2007 diretto da La\u00eds Bodanzky, ed \u00e8 sigla iniziale della serie TV \"Mina Settembre\".\nNel 2014 il gruppo pubblica l'album \"Dream a Little Dream\" insieme ai Von Trapps, eredi della celebre cantante Maria Augusta Kutschera."}
{"id": "1950792", "revid": "392357", "url": "https://it.wikipedia.org/wiki?curid=1950792", "title": "Mario Borgna", "text": "Biografia.\nMario Borgna dal 1964 al 2007, anno della sua morte, ha allestito mostre personali e collettive in gran parte del mondo.\nEsordisce nel tetro dipingendo scene e fondali, per poi passare alla pittura religiosa di chiese e cappelle tra Piemonte e Liguria, sino ad affrescare la \"Cappella dei clowns\" di Apricale (le pitture non sono pi\u00f9 visibili, ma esiste documentazione fotografica).\n\u00c8 forse il periodo degli anni settanta il pi\u00f9 fecondo, caratterizzato da una continua ricerca contenutistica, formale sulle tecniche e sui materiali.\nIl momento della grande notoriet\u00e0 \u00e8 il culmine di un lungo lavoro, di un itinerario di studi, di ricerche e di esperienze segnate anche da incontri e dalla frequentazione di Fontana, Lam, Manzoni, Dova e Scanavino nei laboratori ceramici di Albissola.. Nel 1973 la Giulio Bolaffi Editore gli dedica una monografia \"Mario Borgna\".\nNel decennio Ottanta c'\u00e8 un approfondimento anche in senso filosofico, in riferimento soprattutto a Lyotard e al suo immaterialismo e agli studi sui \"miti\" dell'Uomo, volti a superare il tempo in figure simboliche. Il discorso del mito aveva riferimenti con le incisioni rupestri di cui l enostre Alpi sono ricche, segni arcaici, preganti, senza tempo. Nel 1980 in collaborazione con l'Istituto di storia del cinema e dello spettacolo dell'Universit\u00e0 di Torino, ha redatto il testo e curato la regia di un documentario dal titolo \"Miti e simboli nel tempo\". \nDal 1984 al 1992 ha partecipato alle fiere internazionali (Artexpo) di Madrid e Nizza in Europa, di New York, Los Angeles, Chicago ed Atlanta in America e di Tokyo in Asia.\nIn qualit\u00e0 di giornalista ha collaborato scrivendo d'arte e recensendo giovani artisti su riviste quali \"Corriere di Torino\" e \"Iride TO\" e negli anni Novanta ha curato la rubrica \"I colori della cucina\" sul mensile \"L'Eco Mese\" di Pinerolo.\nL'opera.\nElemento caratteristico della sua opera \u00e8 una figura antropomorfa, nei primi anni della sua attivit\u00e0 definito clown e successivamente \"sorcier e antropomorfo.\"\nBorgna ha creato nella sua opera, come dice il poeta francese Andr\u00e8 Verdet, \u00abun prototipo cangiante di personaggio ineffabile che si moltiplica all'infinito nello spazio mentale senza mai ricopiarsi. Personaggio la cui verve o la cui gravit\u00e0 non smentisce mai: il Clown. Questo personaggio d'obbedienza astrale, sembra vigilare sia con sorridente bonomia, sia con derisoria gravit\u00e0 sui nostri gesti e sui nostri pensieri quotidiani\u00bb. \u00c8 in particolare in Francia, Svezia, Svizzera, Principato di Monaco e Spagna che le sue opere sono state apprezzate in mostre personali e collettive.\nLe opere di Mario Borgna sono state presentate in mostre all'estero a Aix-en-Provence Francia), Antibes (Francia), Cagnes-sur-Mer (Francia), Cannes (Francia), G\u00f6teborg (Svezia), Haut-de-Cagnes (Francia), Londra (GB), Marsiglia (Francia), M\u00f6lndal (Svezia), Montecarlo (Principato di Monaco), Nizza (Francia), St. Moritz (Svizzera), Spreitenbach (Svizzera), Tolone (Francia) e Zurigo (Svizzera)\nIn Italia invece Mario Borgna ha esposto in numerosi citt\u00e0 e comuni tra i quali si ricordano: Apricale, Avigliana, Asti, Arezzo, Bagnolo Piemonte, Bassano del Grappa, Bra, Brescia, Biella, Canelli, Cant\u00f9, Cantalupa, Cavour, Cherasco, Cuneo, Diano Marina, Firenze, Imperia, Milano, Modena, Padova, Pinerolo, Piscina, Porto Valtravaglia, Rivoli, Salsomaggiore, San Germano Chisone, Sanremo, Susa, Verona, Savigliano, Savona, Staffarda, Torino, Torre Pellice, Venezia, Villar Perosa.\nMario Borgna, nel 2000 scrive il racconto \"Un fiume di capre\", dove sono poeticamente descritti la vita e i personaggi di Grandubbione, piccolo villaggio sito al centro dell'omonimo vallone alla sinistra orografica della Val Chisone, negli anni a meta del '900. Nel 2001 scrive il raconto \"R\u00f2ca F\u00f2l\", dedicato a fatti e leggende avvenuti nel tempo in una piccola grotta di un torrione solitario in mezzo ai boschi in alto sopra il Dubbione (TO).\nLa critica.\nHanno scritto sull'opera di Mario Borgna:\nAntonio Miredi intravede nelle opere di Borgna un inequivocabile segno postmoderno."}
{"id": "1950797", "revid": "767487", "url": "https://it.wikipedia.org/wiki?curid=1950797", "title": "Specie di Scytodidae", "text": "Di seguito sono descritte tutte le 228 specie della famiglia di ragni Scytodidae note al giugno 2013.\nDictis.\n\"Dictis\" L. Koch, 1872\nScyloxes.\n\"Scyloxes\" Dunin, 1992\nScytodes.\n\"Scytodes\" Latreille, 1804\nSoeuria.\n\"Soeuria\" \nStedocys.\n\"Stedocys\" "}
{"id": "1950798", "revid": "228587", "url": "https://it.wikipedia.org/wiki?curid=1950798", "title": "Partito Socialista Rivoluzionario", "text": ""}
{"id": "1950810", "revid": "465169", "url": "https://it.wikipedia.org/wiki?curid=1950810", "title": "Un pettirosso da combattimento", "text": "Un pettirosso da combattimento \u00e8 un album musicale di Loredana Bert\u00e8, pubblicato nel 1997 dalla Farita e distribuito da Sony Music.\nIl disco.\nIl primo album di Loredana Bert\u00e8 dopo la morte della sorella Mia Martini, e a lei interamente dedicato, e il diciottesimo della sua carriera.\nTutti i brani (eccetto \"L'esodo\" e \"Padre davvero\") portano la firma della cantante.\nL'album ebbe una gestazione difficile in quanto nel 1996, Renato Zero, che doveva inizialmente esserne l'editore, continuava a insistere su una produzione pi\u00f9 commerciale, mentre la Bert\u00e8 spingeva per un taglio decisamente pi\u00f9 rock. A met\u00e0 lavoro, i due litigarono e Zero si appropri\u00f2 di quanto era stato realizzato fino a quel momento, chiedendo 100 milioni di lire per il successivo utilizzo di tali registrazioni da parte della Bert\u00e8, dando origine ad una contesa legale. A questo punto la Bert\u00e8 registr\u00f2 nuovamente le sue canzoni con la produzione artistica del musicista Mauro Paoluzzi e il disco venne distribuito dalla Sony.\nMa a causa di un'altra controversia, legata al brano \"Rap di fine secolo\", l'artista venne nuovamente trascinata in una seconda battaglia legale (da lei vinta nel 2003), motivo per cui l'album venne ritirato dal commercio e solo successivamente ristampato in due nuove edizioni.\nIn tutto ne uscirono tre versioni: la prima, quella ritirata dal commercio; la seconda, che vedeva l'esclusione del brano \"Rap di fine secolo\"; e la terza, che include anche il brano \"Pomeriggi\". Nel 2012, una quarta ristampa ad opera del manager Nando Sepe (produttore esecutivo dell'album), ne assembla per la prima volta tutti insieme i 12 brani.\nLa canzone \"Luna\" fu presentata al Festival di Sanremo 1997, mentre \"La pelle dell'orso\" \u00e8 il brano con cui partecip\u00f2 per l'ultima volta al Festivalbar.\nDopo il Festival di Sanremo, la Bert\u00e8 present\u00f2 l'album nel contenitore televisivo \"Domenica in\", proponendo un pezzo a puntata.\nCuriosit\u00e0.\nIl titolo dell'album prende spunto dalla canzone \"La domenica delle salme\" di Fabrizio De Andr\u00e9: la Bert\u00e8 chiese personalmente al cantautore il permesso per l'utilizzo di questo suo verso."}
{"id": "1950818", "revid": "287204", "url": "https://it.wikipedia.org/wiki?curid=1950818", "title": "Walter Ariel Garcia", "text": ""}
{"id": "1950824", "revid": "338238", "url": "https://it.wikipedia.org/wiki?curid=1950824", "title": "Darius Maskoli\u016bnas", "text": ""}
{"id": "1950827", "revid": "287204", "url": "https://it.wikipedia.org/wiki?curid=1950827", "title": "Darius Maskoliunas", "text": ""}
{"id": "1950857", "revid": "93556", "url": "https://it.wikipedia.org/wiki?curid=1950857", "title": "Rabia Kazan", "text": "Carriera.\nHa iniziato la sua carriera come corrispondente televisiva nel 1996, col programma \"Later hosting Istanbul\", presso la \"Turkish Flash Tv\" per due anni. Dopodich\u00e9 \u00e8 diventata giornalista per Ortado\u011fu, dove \u00e8 rimasta per altri sei anni. In quel tempo, la Kazan \u00e8 diventata famosa in Turchia per aver intervistato l'attentatore del papa Giovanni Paolo II, Mehmet Ali A\u011fca.,\nHa poi fondato il magazine Haber Revizyon di cui \u00e8 a tutt'oggi l'editore.\nNel 2007 ha scritto un reportage sulla condizione della donna a Teheran, intitolato \"Tahran Melekleri\" (\"Gli angeli di Teheran\"), dove si parla anche del matrimonio temporaneo, in arabo \"Mut'a\" (\ufee3\ufe98\ufecc\u0640\u0629) che, spesso, nasconde una forma di prostituzione legalizzata. Il testo ha provocato reazioni in tutto il Medio Oriente e in Turchia.\nVita privata.\nSi \u00e8 sposata nel 2008 con l'avvocato italiano Giacinto Licursi, membro del Partito Comunista Italiano. Nel 2012 si \u00e8 tolta il velo, ricevendo per questa ragione minacce di morte.\nSempre nello stesso anno, \u00e8 stata volontaria della WFUNA (World Federation of United Nations Associations)."}
{"id": "1950862", "revid": "1543377", "url": "https://it.wikipedia.org/wiki?curid=1950862", "title": "Flight of the Conchords", "text": "Flight of the Conchords \u00e8 un duo neozelandese, vincitore di un Grammy Award, composto da Bret McKenzie e Jemaine Clement.\nAutodefinitosi \"il quarto pi\u00f9 popolare duo di chitarristi-digi-bongo a cappella-rap-funk-folk comico della Nuova Zelanda\", il gruppo usa una combinazione di osservazioni argute, personaggi buffi e chitarre acustiche folk per conquistare il pubblico.\nLa comicit\u00e0 e la musica del duo erano inizialmente la base di un programma radiofonico della BBC, per poi diventare una serie televisiva americana che portava lo stesso nome, il cui primo episodio fu trasmesso nel 2007.\nCarriera.\nBret e Jemaine erano compagni di stanza alla Victoria University di Wellington, dove studiavano cinema e teatro prima di fondare i FOTC nel 1998. L'intento iniziale era quello di comporre canzoni \"serie\", ma tutte le loro canzoni venivano interpretate come parodie dal pubblico, per cui decisero di dedicarsi al genere comico.\nApparizioni.\nIl duo si \u00e8 esibito per la prima volta in TV in occasione di uno show durato quattro notti (dal 3 al 6 maggio del 2000), \"Newton Salad\", programma trasmesso su una rete locale che ebbe vita breve, Channel 7 (ribattezzata poi WTV). Le canzoni, in ordine di esibizione, erano \"Bowie in Space\", \"Ladies of the World\", \"Petrov\", \"Yelyena and Me\" e \"Hotties\".\nTra il 2002 ed il 2003 si sono esibiti all'Edinburgh Fringe. Nel 2003, sono stati nominati per i Perrier Award. Si esibirono anche all'International Comedy Festival di Melbourne, dove vinsero il Best Newcomer Award.\nNel 2004 la band torn\u00f2 ad esibirsi all'Edinburgh Fringe e fu scelta come testimonial per la compagnia telefonica britannica Phones 4U. Apparirono anche sulla TV australiana ABC, nello show \"Stand Up!\".\nHBO offr\u00ec al gruppo uno speciale nella loro stand-up comedy series \"One Night Stand\". Si esibirono anche nel weekend di apertura del Comix Comedy Club, dove registrarono due canzoni incluse nell'album con cui vinsero il Grammy Award nel 2008. Si esibirono anche al South by Southwest Music Festival ad Austin (Texas). Durante la loro permanenza in Texas, girarono un documentario intitolato \"Flight of the Conchords: un'odissea texana\", che fu trasmesso in Nuova Zelanda su TV3 verso la fine del 2006.\nNel giugno del 2007, i due si esibirono durante il \"Late Show\" di David Letterman e furono intervistati da Terry Gross per la trasmissione radiofonica \"Fresh Air\" della NPR. La band partecip\u00f2 anche al Bonnaroo Music Festival a Manchester (Tennessee). In quello stesso period\u00f2, usc\u00ec il disco \"The Distant Future\", prodotto da Mickey Petralia e registrato a New York e Los Angeles da Petrania e Matt Shane. Le tracce live contenute nel CD sono tratte dai concerti presso il Comix Comedy Club di New York. Il 24 ottobre 2007 hanno partecipato come ospiti musicali al \"Late Night with Conan O'Brien\".\nIl 10 febbraio del 2008 fu loro consegnato il Grammy Award per Best Comedy Album..\nIl 5 maggio 2008 si sono esibiti in uno spettacolo privato presso il \"The Depot\" a Salt Lake City, in occasione dell'Omniture (Web analytics Conference). Il giorno seguente si sono esibiti al Cahn Auditorium della Northwestern University.\nil 24 aprile si esibirono in uno show gratuito all'Amoeba Music di Hollywood, California.\nIl 28 maggio suonarono alla conferenza Google I/O a San Francisco.\nIl duo si \u00e8 esibito anche sul palco principale del Sasquatch! Music Festival luned\u00ec 26 maggio 2008 al Gorge Amphitheatre in Central Washington State.\nSerie radiofoniche BBC.\nNel 2004, la band cre\u00f2 una serie per BBC Radio 2. Quasi totalmente improvvisata, la serie era basata sulla ricerca di successo commerciale della band. oltre a Bret e Jemaine, partecipavano alla trasmissione anche Rob Brydon, come narratore, Rhys Darby che interpretava il manager del gruppo e Jimmy Carr nel ruolo di un devoto fan di nome Kipper.\nLa serie BBC vinse un Sony Radio Academy Award.\nSerie TV.\nIl duo ha interpretato una serie televisiva intitolata \"Flight of the Conchords\" per la rete HBO; tale serie fu trasmessa per la prima volta negli Stati Uniti nel giugno del 2007. La serie era basata sulle avventure dei due ragazzi in cerca di successo a New York, e del loro tentativo di conquistare fan americani. Il cast regolare includeva Rhys Darby nel ruolo di Murrey, Arj Barker in quello di Dave, Kristen Schaal in quello di Mel, Dan Fleury che interpretava Doug ed Eugene Mirman come Eugene. Allo show parteciparono anche molti altri comici in veste di guest-star. La prima stagione \u00e8 formata da 12 episodi; la seconda \u00e8 formata da 10 episodi. Il DVD della Stagione 1 \u00e8 stato pubblicato il 6 novembre 2007."}
{"id": "1950880", "revid": "124162697", "url": "https://it.wikipedia.org/wiki?curid=1950880", "title": "Giovanni Brenna", "text": "Carriera.\nTerzino sinistro, abbastanza robusto, crebbe calcisticamente nel , squadra con la quale esord\u00ec ventenne in Serie B, ma non riusc\u00ec a scendere pi\u00f9 in campo in campionato in seguito. Gioc\u00f2 poi successivamente in Serie C con la Del Duca Ascoli dove mise in luce le sue doti di realizzatore.\nNel 1962 torn\u00f2 in lombardia nel Fanfulla sempre in C e quindi, nel 1965, al Legnano nella serie medesima.\nA Legnano vinse nel 1967 la classifica dei cannonieri del girone A con 19 reti ed a quel punto si profil\u00f2 per lui la tardiva ed ormai insperata occasione: l'esordio in Serie A. L'opportunit\u00e0 gli venne data da Paolo Mazza presidente della che, orfano di Muzzio e Bosdaves, si convinse ad ingaggiare la piccola ala comasca con il vizio del goal.\nBrenna esord\u00ec, assieme a Franco Tacelli e Alberto Reif, in Serie A il 24 settembre 1967 a Ferrara contro la squadra che si laureer\u00e0 quell'anno campione d'Italia: il . In una gara in cui la SPAL mise in luce subito le sue pecche e che il Milan vinse per 4 a 1, Brenna si distinse comunque per la sua effervescenza ed il senso della porta, segnando il suo primo gol in Serie A.\nAlla fine del campionato Brenna risult\u00f2 il capocannoniere biancoazzurro mettendo a segno 7 reti, una delle quali decisiva in una storica vittoria per 3 a 2 a Bologna contro i rossobl\u00f9 dopo che il l'altro ex legnanese Parola aveva realizzato una doppietta.\nAl termine del campionato la SPAL retrocede e Mazza pensa di affiancare a Brenna Orlando ma l'ex nazionale si infortuna e Brenna, dopo una positiva partenza, si inceppa. La SPAL retrocede nuovamente e Brenna torna a Legnano per un altro campionato di Serie C dopo il definitivo ritiro.\nSuccessivamente intraprende la carriera di allenatore allenando in Serie D ed in Serie C2 e facendo il vice allenatore al .\nIn carriera ha totalizzato complessivamente 22 presenze e 7 reti in Serie A e 16 presenze e 3 reti in Serie B.\nGiovanni Brenna ha anche allenato il settore giovanile dell'Arcellasco."}
{"id": "1950886", "revid": "709565", "url": "https://it.wikipedia.org/wiki?curid=1950886", "title": "Segestriidae", "text": "Segestriidae ) \u00e8 una famiglia di ragni appartenente all'infraordine Araneomorphae.\nEtimologia.\nIl nome deriva probabilmente dal greco , \"s\u00e8gestron\" cio\u00e8 \"coperta\", perch\u00e9 ricopre l'intera tana a forma di tubo con spessi strati di tela, e il suffisso declinabile -\"ideus\" (derivato dalla terminazione greca -\u03b5\u03af\u03b4\u03b5\u03b9\u03bf\u03c2), che esprime somiglianza e dunque indica l'appartenenza a una famiglia.\nDescrizione.\nSono anche detti \"ragni che abitano nel tubo\" (in inglese \"tube-dwelling spiders\") in quanto una volta ricoperta l'intera tana con strati di tela a guisa di tubo vi rimane all'interno per la maggior parte del tempo.\nSono facilmente riconoscibili per avere sei occhi sistemati a semicerchio e, fatto unico fra i ragni, le prime tre paia di zampe indirizzate in avanti, mentre la maggior parte dei ragni ne ha due. Questa struttura di zampe sembra essere proprio dovuta al vivere in questi tubi serici il pi\u00f9 raccolti possibile. Altri ragni che costruiscono tubi serici, infatti, profittando di fessure, le sfruttano come diramazioni o come allargamenti, mentre i Segestriidae edificano un unico tunnel. Sono aplogini, cio\u00e8 le femmine sono prive di organi genitali evidenti, e piuttosto primitivi al pari dei Dysderidae.\nEtologia.\nSono ragni che aspettano la preda in agguato nella loro tana o nelle immediate vicinanze.\nDistribuzione.\nNonostante il numero non cospicuo di specie sono diffusi in quasi tutto il mondo eccetto il Canada settentrionale, l'Africa sahariana, la regione dal Corno d'Africa al Pakistan, la regione indonesiana e parte dell'Australia centrale e ci\u00f2 \u00e8 una prova dell'antichit\u00e0 di questa famiglia.\nTassonomia.\nAttualmente, a novembre 2020, si compone di quattro generi e 136 specie; in particolare due generi abbastanza estesi (Segestria e Ariadna) e un genere monofiletico, (Gippsicola):"}
{"id": "1950892", "revid": "1728", "url": "https://it.wikipedia.org/wiki?curid=1950892", "title": "Granai di Nerva", "text": ""}
{"id": "1950895", "revid": "110157", "url": "https://it.wikipedia.org/wiki?curid=1950895", "title": "Tetina-omocisteina S-metiltransferasi", "text": "La tetina-omocisteina S-metiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "1950897", "revid": "120583729", "url": "https://it.wikipedia.org/wiki?curid=1950897", "title": "Acetilserotonina O-metiltransferasi", "text": "La acetilserotonina \"O\"-metiltransferasi \u00e8 un enzima appartenente alla classe delle transferasi, che catalizza la seguente reazione:\nAnche altri idrossiindolo possono agire da accettori, ma pi\u00f9 lentamente."}
{"id": "1950898", "revid": "1366835", "url": "https://it.wikipedia.org/wiki?curid=1950898", "title": "Betaina-omocisteina S-metiltransferasi", "text": "La betaina-omocisteina S-metiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "1950899", "revid": "120935524", "url": "https://it.wikipedia.org/wiki?curid=1950899", "title": "Catecolo O-metiltransferasi", "text": "La catecol-\"O\"-metiltrasferasi (COMT) \u00e8 uno degli enzimi che degrada le catecolamine, metilandole sul gruppo ossidrilico. Trasferisce questo metile da un derivato della metionina, S-AdenosilMetionina. L'enzima \u00e8 localizzato in gran parte sul citoplasma e in minor misura sulla membrana cellulare, nelle vescicole pinocitotiche ed \u00e8 idrosolubile. Altri enzimi che degradano le catecolamine sono le ammino ossidasi (o MAO), che si differenziano per meccanismo utilizzato (nel loro caso ossidazione della molecola con creazione di ammoniaca) e per locazione. A differenza della COMT, presente prevalentemente in fegato e reni, le MAO sono infatti presenti anche nelle terminazioni nervose.\nCOMT degrada altre biomolecole e farmaci con struttura basata sul pirocatecolo, partecipando ad esempio al metabolismo degli estrogeni steroidei.\nLa catecolo \"O\"-metiltransferasi \u00e8 una metiltransferasi e catalizza la seguente reazione:\nL'enzima dei mammiferi agisce pi\u00f9 rapidamente sulle catecolammine come l'adrenalina e la noradrenalina, rispetto ai catecoli.\nQuesto enzima assume importanza anche in medicina, per cui va a degradare la levodopa somministrata come farmaco anti-Parkinson: \u00e8 necessario associare il farmaco ad inibitori della catecol \"O\"-metiltransferasi, come il Tolcapone o l'Entacapone."}
{"id": "1950900", "revid": "1366835", "url": "https://it.wikipedia.org/wiki?curid=1950900", "title": "Nicotinato N-metiltransferasi", "text": "La nicotinato \"N\"-metiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "1950902", "revid": "120581291", "url": "https://it.wikipedia.org/wiki?curid=1950902", "title": "Istamina N-metiltransferasi", "text": "La istamina \"N\"-metiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "1950903", "revid": "110157", "url": "https://it.wikipedia.org/wiki?curid=1950903", "title": "Tiolo S-metiltransferasi", "text": "La tiolo S-metiltransferasi \u00e8 un enzima appartenente alla classe delle transferasi, che catalizza la seguente reazione:\nIl H2S ed una variet\u00e0 di tioli alchilici, arilici, eterociclici ed idrossilici possono essere usati come accettori"}
{"id": "1950905", "revid": "110157", "url": "https://it.wikipedia.org/wiki?curid=1950905", "title": "Omocisteina S-metiltransferasi", "text": "La omocisteina S-metiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima dei batteri utilizza la \"S-\"metilmetionina, come donatore, molto pi\u00f9 attivamente della \"S-\"adenosilmetionina."}
{"id": "1950907", "revid": "1366835", "url": "https://it.wikipedia.org/wiki?curid=1950907", "title": "Magnesio protoporfirina IX metiltransferasi", "text": "La magnesio protoporfirina IX metiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "1950908", "revid": "120934899", "url": "https://it.wikipedia.org/wiki?curid=1950908", "title": "Metionina S-metiltransferasi", "text": "La metionina \"S\"-metiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima richiede Zn2+ o Mn2+"}
{"id": "1950910", "revid": "110157", "url": "https://it.wikipedia.org/wiki?curid=1950910", "title": "Metionina sintasi", "text": "La metionina sintasi \u00e8 un enzima appartenente alla classe delle transferasi, che catalizza la seguente reazione:\nL'enzima contiene zinco e cobalamina. L'enzima diviene inattivo occasionalmente durante il suo ciclo mediante l'ossidazione del Co(I) a Co(II). La riattivazione per mezzo della metilazione riduttiva \u00e8 catalizzata dallo stesso enzima, utilizzando la :\"S\"-adenosil--metionina come donatore di metile ed un sistema riducente. Per l'enzima dei mammiferi, il sistema riducente comprende NADPH e (metionina sintasi) reduttasi (). Nei batteri, l'agente riducente \u00e8 la flavodossina e non \u00e8 necessario nessun ulteriore catalizzatore (la flavodossina \u00e8 mantenuta nello stato ridotto da NADPH e ferredossina\u2014NADP+ reduttasi, ). \nAgisce sul monoglutammato- e sul triglutammato-folato, al contrario della 5-metiltetraidropteroiltriglutammato\u2014omocisteina \"S\"-metiltransferasi (), che agisce solo sul triglutammato-folato."}
{"id": "1950911", "revid": "110157", "url": "https://it.wikipedia.org/wiki?curid=1950911", "title": "5-metiltetraidropteroiltriglutammato-omocisteina S-metiltransferasi", "text": "La 5-metiltetraidropteroiltriglutammato-omocisteina S-metiltransferasi \u00e8 un enzima appartenente alla classe delle transferasi, che catalizza la seguente reazione:\nRichiede fosfato e contiene zinco. L'enzima di \"Escherichia coli\" richiede anche un sistema riducente. Diversamente dalla metionina sintasi , questo enzima non contiene cobalamina."}
{"id": "1950913", "revid": "110157", "url": "https://it.wikipedia.org/wiki?curid=1950913", "title": "Acido grasso O-metiltransferasi", "text": "La acidi-grassi O-metiltransferasi \u00e8 un enzima appartenente alla classe delle transferasi, che catalizza la seguente reazione:\nL'acido oleico \u00e8 l'acido grasso che funziona meglio come accettore."}
{"id": "1950915", "revid": "110157", "url": "https://it.wikipedia.org/wiki?curid=1950915", "title": "Metilene-acido grasso-fosfolipide sintasi", "text": "La metilene-fatti-acil-fosfolipide sintasi \u00e8 un enzima appartenente alla classe delle transferasi, che catalizza la seguente reazione:\nL'enzima trasferisce un gruppo metilico alla posizione 10 della catena di un acile \u0394-olefinico contenuto in un fosfatidilglicerolo, un fosfatidilinositolo o, pi\u00f9 lentamente, nella fosfatidiletanolammina. Il conseguente trasferimento di un protone genera un gruppo 10-metilene."}
{"id": "1950916", "revid": "253269", "url": "https://it.wikipedia.org/wiki?curid=1950916", "title": "Clint Howard", "text": "\u00c8 il fratello minore dell'attore, produttore e regista Ron Howard ed \u00e8 spesso apparso in film diretti dal fratello ed altri film per la TV.\nVita privata.\n\u00c8 figlio degli attori Rance Howard e Jean F. Speegle e zio dell'attrice Bryce Dallas Howard.\nClint Howard si \u00e8 sposato due volte: la prima nel 1986, finendo col divorziare l'anno dopo, e la seconda nel 1995 con Melanie Sorich da cui si \u00e8 separato nel 2017. Giocatore incallito di golf, gioca all'incirca 150 partite l'anno. \u00c8 anche noto per la sua fervida attivit\u00e0 come giocatore del videogioco \"World of Warcraft\", nel ruolo di \"Extas of the guild Peekay on the Dark Iron realm.\"\nCarriera.\nTelevisione.\nHoward comincia la carriera artistica in televisione in et\u00e0 molto giovane. Tra i vari ruoli, \u00e8 da ricordare uno nel telefilm: \"Rod Serling's Night Gallery\" nel ruolo di Herbie, un ragazzino di dieci anni che aveva il dono di predire il futuro (e quindi anche la fine del mondo).\nClint Howard ha anche doppiato la voce dell'elefantino figlio del colonnello Hathi nel lungometraggio animato della Disney \"Il libro della giungla\".\nDurante la sua carriera, appare anche in vari telefilm della saga di \"Star Trek\":\n\u00c8 apparso, tra gli altri, in un episodio della serie \"Oltre i limiti\" del 1997 in cui interpretava Dennis, un contabile vicino di casa di un assicuratore, entrambi sposati con due donne da favola che si riveleranno essere degli alieni sotto mentite spoglie, ultimi membri della loro razza (in quell'episodio il personaggio di Howard si toglie la vita). Ha preso, inoltre, parte alla serie televisiva \"Heroes\" nel ruolo di Tom Miller, nell'episodio della terza serie \"I am Sylar\", un uomo dotato del potere di disintegrare la materia che viene ucciso, appunto, da \"Sylar\".\nHoward \u00e8 apparso in molti film diretti dal fratello, spesso con ruoli secondari.\nMusica.\nNel 1981, Clint forma i Kempsters, un gruppo che suonava brani New Wave e Rock &amp; roll.\nIl nome \u00e8 tratto dal fatto che i membri del gruppo non solo erano amici di Clint, ma anche suoi vicini di casa a Kemp Street. Il gruppo si scioglie nel 1983. Anche se ufficialmente i Kempsters non hanno inciso nessun album, Clint ha cominciato a distribuire di recente un cd con quattro tracce del gruppo registrate in vari studi e altri sette registrati negli spettacoli tenuti al locale \"Madame Wong's West\".\nDoppiatori italiani.\nDa doppiatore \u00e8 sostituito da:"}
{"id": "1950917", "revid": "120574179", "url": "https://it.wikipedia.org/wiki?curid=1950917", "title": "Fosfatidiletanolammina N-metiltransferasi", "text": "La fosfatidiletanolammina \"N\"-metiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "1950918", "revid": "120935468", "url": "https://it.wikipedia.org/wiki?curid=1950918", "title": "Polisaccaride O-metiltransferasi", "text": "La polisaccaride \"O\"-metiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "1950920", "revid": "120582162", "url": "https://it.wikipedia.org/wiki?curid=1950920", "title": "Trimetilsolfonio tetraidrofolato N-metiltransferasi", "text": "La trimetilsolfonio tetraidrofolato \"N\"-metiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "1950922", "revid": "120582030", "url": "https://it.wikipedia.org/wiki?curid=1950922", "title": "Glicina N-metiltransferasi", "text": "La glicina \"N\"-metiltransferasi \u00e8 un enzima appartenente alla classe delle transferasi, che catalizza la seguente reazione:\nSi ritiene che questo enzima giochi un ruolo importante nella regolazione del metabolismo del gruppo metilico nel fegato e nel pancreas, mediante la regolazione della rapporto tra la \"S\"-adenosil--metionina e la \"S\"-adenosil--omocisteina. L'enzima \u00e8 inibito dal 5-metiltetraidrofolato pentaglutammato. La sarcosina, che non ha un ruolo fisiologico, \u00e8 riconvertita in glicina dall'azione della sarcosina deidrogenasi ()."}
{"id": "1950924", "revid": "120582346", "url": "https://it.wikipedia.org/wiki?curid=1950924", "title": "Metilammina-glutammato N-metiltransferasi", "text": "La metilammina-glutammato \"N\"-metiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "1950927", "revid": "110157", "url": "https://it.wikipedia.org/wiki?curid=1950927", "title": "Fenolo O-metiltransferasi", "text": "La fenolo O-metiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima agisce su una variet\u00e0 di semplici alchil-, metossi-, ed alo-fenoli."}
{"id": "1950929", "revid": "120935299", "url": "https://it.wikipedia.org/wiki?curid=1950929", "title": "Iodofenolo O-metiltransferasi", "text": "La iodofenolo \"O\"-metiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "1950930", "revid": "120574496", "url": "https://it.wikipedia.org/wiki?curid=1950930", "title": "Tirammina N-metiltransferasi", "text": "La tirammina \"N\"-metiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima ha una certa attivit\u00e0 sugli analoghi della feniletilammina."}
{"id": "1950932", "revid": "1366835", "url": "https://it.wikipedia.org/wiki?curid=1950932", "title": "Feniletanolammina N-metiltransferasi", "text": "La feniletanolammina \"N\"-metiltransferasi \u00e8 un enzima appartenente alla classe delle transferasi, che catalizza la seguente reazione:\nAgisce su varie feniletanolammine; converte la noradrenalina in adrenalina."}
{"id": "1950935", "revid": "110157", "url": "https://it.wikipedia.org/wiki?curid=1950935", "title": "TRNA (citosina-5-)-metiltransferasi", "text": "La tRNA (citosina-5-)-metiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "1950936", "revid": "120583361", "url": "https://it.wikipedia.org/wiki?curid=1950936", "title": "TRNA (guanina-N1-)-metiltransferasi", "text": "La tRNA (guanina-\"N1\"-)-metiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "1950937", "revid": "120941401", "url": "https://it.wikipedia.org/wiki?curid=1950937", "title": "TRNA (guanina-N2-)-metiltransferasi", "text": "La tRNA (guanina-\"N\"2-)-metiltransferasi \u00e8 un enzima appartenente alla classe delle transferasi, che catalizza la seguente reazione:\nNei tRNA eucariotici sono portate a termine due metilazioni della \"N\"-guanina, in posizione 10 e 29."}
{"id": "1950938", "revid": "984922", "url": "https://it.wikipedia.org/wiki?curid=1950938", "title": "Coro Soreghina", "text": "Il Coro Soreghina \u00e8 un coro maschile fondato a Genova nel 1982.\nStoria.\nLe origini del Coro Soreghina risalgono al 1968, anno in cui fa parte della Sezione del C.A.I.- Unione Ligure Escursionisti. Si esibisce per qualche tempo e, dopo un periodo di assenza, il 26 ottobre 1982 si costituisce ufficialmente grazie all'iniziativa di alcuni soci ed alpini congedati che in passato fecero parte del coro della Taurinense. Negli anni il coro ha partecipato a numerose manifestazioni di carattere alpino e non, a rassegne corali regionali e nazionali. Spesso ha cantato a scopo benefico su richiesta di associazioni ed enti a carattere culturale e assistenziale.\nAttualmente conta circa quaranta elementi, tra tenori primi, tenori secondi, baritoni e bassi, ed \u00e8 il coro ufficiale della sezione A.N.A. (Associazione Nazionale Alpini) di Genova.\nIl nome \"Soreghina\" ricorda la protagonista di una leggenda ladina, la \"figlia del Sole\", evocata nel popolare canto \"La montanara\".\nRepertorio.\nIl repertorio \u00e8 costituito da canti alpini, canti popolari e di montagna, canti religiosi e di pace, canti di Natale.\nTourn\u00e9e.\nIl coro si \u00e8 esibito, oltre che in Liguria, in molte altre regioni d'Italia; ha partecipato alle Adunate Alpine, compresa quella del 2001 a Genova e nella quale ha aperto il concerto di gala della vigilia della sfilata al Teatro Carlo Felice cantando di fronte a pi\u00f9 di duemila spettatori.\nNell'autunno del 2003, su invito della Presidenza Nazionale dell'A.N.A., ha realizzato una tourn\u00e9e in Russia per ricordare il 10\u00ba anniversario dell'asilo costruito a Rossosch dall'A.N.A. in memoria dei Caduti Alpini nella Campagna 1942/43 e il 60\u00b0 della tragica ritirata."}
{"id": "1950939", "revid": "110157", "url": "https://it.wikipedia.org/wiki?curid=1950939", "title": "TRNA (guanina-N7-)-metiltransferasi", "text": "La tRNA (guanina-N7-)-metiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "1950941", "revid": "110157", "url": "https://it.wikipedia.org/wiki?curid=1950941", "title": "TRNA guanosina-2'-O-metiltransferasi", "text": "La tRNA guanosina-2'-O-metiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima metila il gruppo 2\u2032-idrossi di una guanosina presente in una sequenza GG in posizione 18. Il tRNA di lievito \u00e8 uno dei migliori substrati."}
{"id": "1950942", "revid": "110157", "url": "https://it.wikipedia.org/wiki?curid=1950942", "title": "TRNA (uracile-5-)-metiltransferasi", "text": "La tRNA (uracile-5-)-metiltransferasi \u00e8 un enzima appartenente alla classe delle transferasi, che catalizza la seguente reazione:\nFino al 25% delle basi di un tRNA maturo sono ipermodificate o ipomodificate. Una modificazione quasi universale \u00e8 la conversione di U54 (nel T\u03a8C loop) in ribotimidina. Tale modificazione \u00e8 presente nella maggior parte delle specie note. A differenza di questo enzima, la metilenetetraidrofolato\u2014tRNA-(uracile-5-)-metiltransferasi (ossida il FADH2). , utilizza il 5,10-metilenetetraidrofolato ed il FADH2 per fornire gli atomi necessari alla metilazione di U54."}
{"id": "1950943", "revid": "110157", "url": "https://it.wikipedia.org/wiki?curid=1950943", "title": "TRNA (adenina-N1-)-metiltransferasi", "text": "La tRNA (adenina-N1-)-metiltransferasi \u00e8 un enzima appartenente alla classe delle transferasi, che catalizza la seguente reazione:\nGli enzimi provenienti da differenti fonti sono specifici per diversi residui di adenina nei tRNA."}
{"id": "1950944", "revid": "4252", "url": "https://it.wikipedia.org/wiki?curid=1950944", "title": "DNA (citosina-5-)-metiltransferasi", "text": "La DNA (citosina-5-)-metiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "1950945", "revid": "104265", "url": "https://it.wikipedia.org/wiki?curid=1950945", "title": "Specie di Segestriidae", "text": "Di seguito sono descritte tutte le 119 specie della famiglia di ragni Segestriidae note a giugno 2013.\nAriadna.\n\"Ariadna\" \nGippsicola.\n\"Gippsicola\" Hogg, 1900\nSegestria.\n\"Segestria\" "}
{"id": "1950946", "revid": "110157", "url": "https://it.wikipedia.org/wiki?curid=1950946", "title": "O-demetilpuromicina O-metiltransferasi", "text": "La O-demetilpuromicina O-metiltransferasi \u00e8 un enzima appartenente alla classe delle transferasi, che catalizza la seguente reazione:\nLa puromicina \u00e8 l'antibiotico che deriva dalla \"N\"-dimetiladenosina mediante il rimpiazzo del gruppo 3\u2032-idrossilico con un gruppo amminico e acilandolo con la 4-O-metiltirosina."}
{"id": "1950947", "revid": "567822", "url": "https://it.wikipedia.org/wiki?curid=1950947", "title": "Serena van der Woodsen", "text": ""}
{"id": "1950948", "revid": "110157", "url": "https://it.wikipedia.org/wiki?curid=1950948", "title": "Inositolo 3-metiltransferasi", "text": "La inositolo 3-metiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "1950949", "revid": "110157", "url": "https://it.wikipedia.org/wiki?curid=1950949", "title": "Inositolo 1-metiltransferasi", "text": "La inositolo 1-metiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "1950950", "revid": "110157", "url": "https://it.wikipedia.org/wiki?curid=1950950", "title": "Sterolo 24-C-metiltransferasi", "text": "La sterolo 24-C-metiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima ha bisogno di glutatione. Agisce su un ampio raggio di steroli con un doppio legame 24(25) nella catena laterale. Oltre che sullo zimosterolo che \u00e8 il substrato preferito, agisce anche sul desmosterolo, 5\u03b1-colesta-7,24-dien-3\u03b2-olo, 5\u03b1-colesta-5,7,24-trien-3\u03b2-olo, 4\u03b1-metilzimosterolo ed altri. La \"S\"-adenosil--metionina attacca la faccia \"Si\" del doppio legame 24(25) e l'idrogeno del C-24 \u00e8 trasferito al C-25, sulla faccia \"Re\" del doppio legame."}
{"id": "1950953", "revid": "110157", "url": "https://it.wikipedia.org/wiki?curid=1950953", "title": "Luteolina O-metiltransferasi", "text": "La luteolina O-metiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima agisce anche su luteolina 7-\"O\"-\u03b2--glucoside."}
{"id": "1950955", "revid": "120582798", "url": "https://it.wikipedia.org/wiki?curid=1950955", "title": "Istone-lisina N-metiltransferasi", "text": "La istone-lisina \"N\"-metiltransferasi \u00e8 un enzima appartenente alla classe delle transferasi, che catalizza la seguente reazione:\nFa parte di un gruppo di enzimi che metilano le proteine."}
{"id": "1950956", "revid": "120581257", "url": "https://it.wikipedia.org/wiki?curid=1950956", "title": "Dimetilistidina N-metiltransferasi", "text": "La dimetilistidina \"N\"-metiltransferasi \u00e8 un enzima appartenente alla classe delle transferasi, che catalizza la seguente reazione:\nAnche la metilistidina e l'istidina possono essere accettori di metili. In entrambi i casi il prodotto finale \u00e8 la trimetilistidina."}
{"id": "1950957", "revid": "1628923", "url": "https://it.wikipedia.org/wiki?curid=1950957", "title": "Timidilato sintasi", "text": "La timidilato sintasi \u00e8 un enzima appartenente alla classe delle transferasi, che catalizza la seguente reazione:"}
{"id": "1950958", "revid": "110157", "url": "https://it.wikipedia.org/wiki?curid=1950958", "title": "Isoflavone 4'-O-metiltransferasi", "text": "La isoflavone 4'-O-metiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "1950959", "revid": "110157", "url": "https://it.wikipedia.org/wiki?curid=1950959", "title": "Indolopiruvato C-metiltransferasi", "text": "La indolopiruvato C-metiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "1950960", "revid": "110157", "url": "https://it.wikipedia.org/wiki?curid=1950960", "title": "RRNA (adenina-N6-)-metiltransferasi", "text": "La rRNA (adenina-N6-)-metiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima metila anche la 2-amminoadenosina."}
{"id": "1950961", "revid": "120574451", "url": "https://it.wikipedia.org/wiki?curid=1950961", "title": "Ammina N-metiltransferasi", "text": "La ammina \"N\"-metiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima ha una specificit\u00e0 molto ampia; molte ammina primarie, secondarie e terziarie possono agire come accettori, tra le quali la triptammina, l'anilina, la nicotina, oltre a diversi farmaci e altri xenobiotici."}
{"id": "1950962", "revid": "120935283", "url": "https://it.wikipedia.org/wiki?curid=1950962", "title": "Loganato O-metiltransferasi", "text": "La loganato \"O\"-metiltransferasi \u00e8 un enzima appartenente alla classe delle transferasi, che catalizza la seguente reazione:\nAgisce anche su secologanato. Metila il gruppo 11-carbossilico del loganato monoterpenoide."}
{"id": "1950963", "revid": "110157", "url": "https://it.wikipedia.org/wiki?curid=1950963", "title": "RRNA (guanina-N1-)-metiltransferasi", "text": "La rRNA (guanina-N1-)-metiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "1950964", "revid": "110157", "url": "https://it.wikipedia.org/wiki?curid=1950964", "title": "RRNA (guanina-N2-)-metiltransferasi", "text": "La rRNA (guanina-N2-)-metiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "1950965", "revid": "120581587", "url": "https://it.wikipedia.org/wiki?curid=1950965", "title": "Putrescina N-metiltransferasi", "text": "La putrescina \"N\"-metiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "1950966", "revid": "110157", "url": "https://it.wikipedia.org/wiki?curid=1950966", "title": "Deossicitidilato C-metiltransferasi", "text": "La deossicitidilato C-metiltransferasi \u00e8 un enzima appartenente alla classe delle transferasi, che catalizza la seguente reazione:\nIl dCMP \u00e8 metilato dalla formaldeide in presenza del tetraidrofolato. Anche il CMP, il dCTP e il CTP possono agire da accettori, ma pi\u00f9 lentamente."}
{"id": "1950969", "revid": "110157", "url": "https://it.wikipedia.org/wiki?curid=1950969", "title": "TRNA (adenina-N6-)-metiltransferasi", "text": "La tRNA (adenina-N6-)-metiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "1950970", "revid": "21583", "url": "https://it.wikipedia.org/wiki?curid=1950970", "title": "MRNA (guanina-N7-)-metiltransferasi", "text": "La mRNA (guanina-N7-)-metiltransferasi \u00e8 un enzima appartenente alla classe delle transferasi, che catalizza la seguente reazione:\nNella reazione, R pu\u00f2 essere una guanosina o una adenosina."}
{"id": "1950971", "revid": "120941346", "url": "https://it.wikipedia.org/wiki?curid=1950971", "title": "MRNA (nucleoside-2'-O-)-metiltransferasi", "text": "La mRNA (nucleoside-2'-\"O\"-)-metiltransferasi \u00e8 un enzima appartenente alla classe delle transferasi, che catalizza la seguente reazione:\nNella reazione, R pu\u00f2 essere una guanosina o una adenosina."}
{"id": "1950972", "revid": "120582590", "url": "https://it.wikipedia.org/wiki?curid=1950972", "title": "Calmodulina-lisina N-metiltransferasi", "text": "La calmodulina-lisina \"N\"-metiltransferasi \u00e8 un enzima appartenente alla classe delle transferasi, che catalizza la seguente reazione:\nAppartiene a un gruppo di enzimi metilanti le proteine; vedi anche: istone-lisina \"N\"-metiltransferase e [citocromo-\"c\"]-lisina \"N\"-metiltransferasi ."}
{"id": "1950973", "revid": "1543377", "url": "https://it.wikipedia.org/wiki?curid=1950973", "title": "TRNA (5-metilaminometil-2-tiouridilato)-metiltransferasi", "text": "La tRNA (5-metilaminometil-2-tiouridilato)-metiltransferasi \u00e8 un enzima appartenente alla classe delle transferasi, che catalizza la seguente reazione:\nQuesto enzima \u00e8 specifico per il gruppo metilico terminale del 5-metilaminometil-2-tiouridilato."}
{"id": "1950974", "revid": "110157", "url": "https://it.wikipedia.org/wiki?curid=1950974", "title": "MRNA (2'-O-metiladenosina-N6-)-metiltransferasi", "text": "La mRNA (2'-O-metiladenosina-N6-)-metiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "1950976", "revid": "120937057", "url": "https://it.wikipedia.org/wiki?curid=1950976", "title": "3-demetilubichinone-9 3-O-metiltransferasi", "text": "La 3-demetilubichinone-9 3-\"O\"-metiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "1950977", "revid": "110157", "url": "https://it.wikipedia.org/wiki?curid=1950977", "title": "Licodione 2'-O-metiltransferasi", "text": "La licodione 2'-O-metiltransferasi \u00e8 un enzima appartenente alla classe delle transferasi, che catalizza la seguente reazione:\nCos\u00ec come il licodione (o 1-(2,4-diidrossifenil)-3-(4-idrossifenil)-1,3-propandione), anche il 2\u2032\u2032-idrossi derivato e la isoliquiritigenina possono agire come accettori, ma la reazione \u00e8 pi\u00f9 lenta."}
{"id": "1950978", "revid": "21583", "url": "https://it.wikipedia.org/wiki?curid=1950978", "title": "RRNA (adenosina-2'-O-)-metiltransferasi", "text": "La rRNA (adenosina-2'-O-)-metiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "1950979", "revid": "1186766", "url": "https://it.wikipedia.org/wiki?curid=1950979", "title": "Tiopurina S-metiltransferasi", "text": "La tiopurina S-metiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima agisce, anche se pi\u00f9 lentamente, sulle tiopirimidine e sui tioli aromatici. Non \u00e8 uguale alla tiolo S-metiltransferasi ()."}
{"id": "1950982", "revid": "110157", "url": "https://it.wikipedia.org/wiki?curid=1950982", "title": "Caffeato O-metiltransferasi", "text": "La caffeato O-metiltransferasi \u00e8 un enzima appartenente alla classe delle transferasi, che catalizza la seguente reazione:\nLa 3,4-diidrossibenzaldeide ed il catecolo possono fungere da accettori, ma pi\u00f9 lentamente."}
{"id": "1950983", "revid": "110157", "url": "https://it.wikipedia.org/wiki?curid=1950983", "title": "5-idrossifuranocumarina 5-O-metiltransferasi", "text": "La 5-idrossifuranocumarina 5-O-metiltransferasi () \u00e8 un enzima appartenente alla classe delle transferasi, che catalizza la seguente reazione:\nL'enzima converte il bergaptolo in bergaptene, che ha un potenziale terapeutico nel trattamento della psoriasi, dal momento che ha attivit\u00e0 fotosensibilizzante ed antiproliferativa. L'enzima metila il gruppo 5-ossidrile di alcune idrossi- e metilcumarine, ma ha bassa attivit\u00e0 su fenoli non cumarinici. Il caffeato, il 5-idrossiferulato e la dafnetina non sono substrati. Cu, Zn e Co inibiscono l'enzima."}
{"id": "1950984", "revid": "110157", "url": "https://it.wikipedia.org/wiki?curid=1950984", "title": "8-idrossifuranocumarina 8-O-metiltransferasi", "text": "La 8-idrossifuranocumarina 8-O-metiltransferasi () \u00e8 un enzima appartenente alla classe delle transferasi, che catalizza la seguente reazione:\nL'enzima converte lo xantoxolo in xantossina, che ha un potenziale terapeutico nel trattamento della psoriasi, dal momento che ha attivit\u00e0 fotosensibilizzante ed antiproliferativa. L'enzima metila il gruppo 8-ossidrile di alcune idrossi- e metilcumarine, ma ha bassa attivit\u00e0 su fenoli non cumarinici."}
{"id": "1950986", "revid": "120573701", "url": "https://it.wikipedia.org/wiki?curid=1950986", "title": "Fosfatidil-N-metiletanolammina N-metiltransferasi", "text": "La fosfatidil-\"N\"-metiletanolammina \"N\"-metiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima catalizza anche il trasferimento di un ulterioriore gruppo metilico, producendo fosfatidilcolina."}
{"id": "1950987", "revid": "1573940", "url": "https://it.wikipedia.org/wiki?curid=1950987", "title": "DNA-metiltransferasi sito-specifica (specifica per adenina)", "text": "La DNA-metiltransferasi sito-specifica (specifica per adenina) \u00e8 un enzima appartenente alla classe delle transferasi, che catalizza la seguente reazione:\nSi tratta in realt\u00e0 di un ampio gruppo di enzimi, con specificit\u00e0 sovrapponibile a quella delle deossiribonucleasi I (sito-specifiche) (), delle deossiribonucleasi II (sito-specifiche) () e delle deossiribonucleasi III (sito-specifiche) ()."}
{"id": "1950989", "revid": "110157", "url": "https://it.wikipedia.org/wiki?curid=1950989", "title": "Metilenetetraidrofolato-tRNA-(uracile-5-)-metiltransferasi (ossida il FADH2)", "text": "La metilenetetraidrofolato-tRNA-(uracile-5-)-metiltransferasi (ossida il FADH2) \u00e8 un enzima appartenente alla classe delle transferasi, che catalizza la seguente reazione:\nFino al 25% delle basi presenti sui tRNA maturi sono modificati o ipermodificati dopo la trascrizione. Una modificazione quasi universale consiste nella conversione di U54 in ribotimidina all'interno del \"T\u03a8C loop\". Tale modificazione \u00e8 stata infatti individuata in tutti gli organismi studiati fino ad ora. A differenza di questo enzima, che utilizza 5,10-metilenetetraidrofolato e FADH2 come fonte di atomi per la metilazione di U54, la tRNA (uracile-5-)-metiltransferasi () utilizza S-adenosil metionina."}
{"id": "1950992", "revid": "110157", "url": "https://it.wikipedia.org/wiki?curid=1950992", "title": "Apigenina 4'-O-metiltransferasi", "text": "La apigenina 4'-O-metiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima converte apigenina in acacetina. Anche la naringenina (5,7,4\u2032-triidrossi-flavanone) pu\u00f2 essere substrato, ma pi\u00f9 lentamente."}
{"id": "1950993", "revid": "120941303", "url": "https://it.wikipedia.org/wiki?curid=1950993", "title": "Quercetina 3-O-metiltransferasi", "text": "La quercetina 3-\"O\"-metiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima \u00e8 specifico per la quercetina. Enzimi correlati sono in grado di operare la 3-\"O\"-metilazione anche di altri flavonoli, come la galangina ed il kaempferolo."}
{"id": "1950995", "revid": "120941332", "url": "https://it.wikipedia.org/wiki?curid=1950995", "title": "Proteina-L-isoaspartato(D-aspartato) O-metiltransferasi", "text": "La proteina-L-isoaspartato(D-aspartato) \"O\"-metiltransferasi \u00e8 un enzima appartenente alla classe delle transferasi, che catalizza la seguente reazione:\nI residui -aspartato (ma non -aspartato) nelle proteine possono anche agire come accettori. L'enzima era precedentemente identificato anche con il numero EC 2.1.1.24."}
{"id": "1950996", "revid": "110157", "url": "https://it.wikipedia.org/wiki?curid=1950996", "title": "Isoorientina 3'-O-metiltransferasi", "text": "La isoorientina 3'-O-metiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima agisce anche sulla isoorientina 2\u2032\u2032-\"O-\"ramnoside. \u00c8 coinvolto nella biosintesi dei flavoni."}
{"id": "1950998", "revid": "28592", "url": "https://it.wikipedia.org/wiki?curid=1950998", "title": "Narni Scalo", "text": ""}
{"id": "1951001", "revid": "110157", "url": "https://it.wikipedia.org/wiki?curid=1951001", "title": "Ciclopropano-acido grasso-fosfolipide sintasi", "text": "La ciclopropano-acido grasso-fosfolipide sintasi \u00e8 un enzima appartenente alla classe delle transferasi, che catalizza la seguente reazione:\nL'enzima trasferisce un gruppo metilico tra le posizioni 9 e 10 della catena di un acile \u0394-olefinico contenuto in una nella fosfatidiletanolammina e, pi\u00f9 lentamente, nel fosfatidilglicerolo e nel fosfatidilinositolo, formando un ciclopropano."}
{"id": "1951003", "revid": "120936099", "url": "https://it.wikipedia.org/wiki?curid=1951003", "title": "Proteina-glutammato O-metiltransferasi", "text": "La proteina-glutammato \"O\"-metiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima genera gruppi esterei con i residui di -glutammato in un certo numero di proteine di membrana."}
{"id": "1951005", "revid": "110157", "url": "https://it.wikipedia.org/wiki?curid=1951005", "title": "3-metilquercetina 7-O-metiltransferasi", "text": "La 3-metilquercetina 7-O-metiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima \u00e8 coinvolto, insieme alla quercetina 3-\"O\"-metiltransferasi () a alla 3,7-dimetilquercetina 4\u2032-\"O\"-metiltransferasi (), nella metilazione della quercetina a 3,7,4\u2032-trimetilquercetina in \"Chrysosplenium americanum\". Non agisce sui flavoni, diidroflavonoli, o i loro glucosidi."}
{"id": "1951006", "revid": "767487", "url": "https://it.wikipedia.org/wiki?curid=1951006", "title": "Bryan Hitch", "text": "\u00c8 il co-creatore e il disegnatore di \"The Authority\" e di \"Ultimates\".\nHa lavorato anche su titoli come \"Sensational She-Hulk\", \"X-Men\", \"Superman\" e \"Stormwatch\" e, per la Marvel UK, \"Action Force\", \"Doctor Who\", \"Mys-Tech Wars\" e \"Death's Head\".\nHitch \u00e8 stato inoltre \"character design artist\" dei lungometraggi animati \"Ultimate Avengers\" e \"Ultimate Avengers 2\", cos\u00ec come del videogioco \"Incredible Hulk: Ultimate Destruction\"."}
{"id": "1951007", "revid": "1543377", "url": "https://it.wikipedia.org/wiki?curid=1951007", "title": "Ralph Baer", "text": "\u00c8 stato particolarmente noto nell'ambito videoludico per avere inventato e realizzato il Magnavox Odyssey, la prima console casalinga per videogiochi.\nBiografia.\nNacque in Germania. Di origini ebraiche, emigr\u00f2 negli Stati Uniti con la sua famiglia per sfuggire alle persecuzioni naziste. Dopo avere ottenuto il titolo di Bachelor of Science in ingegneria televisiva nel 1949, lavor\u00f2 in diverse compagnie fino ad essere ingaggiato, nel 1958, alla Sanders Associates, dove rimase fino al 1987 e dove, insieme a Bill Harrison, svilupp\u00f2 alcuni prototipi di videogiochi fra cui il Bucket Filling Game e la successiva Brown Box, che portarono alla realizzazione del Magnavox Odyssey. Baer fu noto anche per avere realizzato il gioco elettronico Simon, molto popolare fra gli anni settanta e ottanta del XX secolo.\nOnorificenze.\nNel 2005, al programma televisivo \"G-Phoria\" del canale G4, ricevette un \"Legend Award\" per il suo lavoro nello sviluppo dei videogiochi.\nIl 13 febbraio 2006 riceve la Medaglia nazionale di tecnologia e innovazione dal presidente George W. Bush, per aver gettato le fondamenta ed avere condotto un lavoro pionieristico nella creazione, sviluppo e commercializzazione dei videogiochi (\"groundbreaking and pioneering creation, development and commercialization of interactive video games\").\nIl 20 febbraio 2006 ricevette il \"Pioneer award\" al GDC.\nNel 2008 ricevette un IEEE Masaru Ibuka Consumer Electronics Award.\nIl 27 febbraio 2008 riceve il \"2008 Developers Choice Awards Pioneer award\". Il premio riconosce personalit\u00e0 che hanno contribuito allo sviluppo di videogiochi.\nIl 1\u00ba aprile 2010 fu introdotto nella National Inventors Hall of Fame con una cerimonia al United States Department of Commerce a Washington D.C."}
{"id": "1951008", "revid": "120941320", "url": "https://it.wikipedia.org/wiki?curid=1951008", "title": "3,7-dimetilquercetina 4'-O-metiltransferasi", "text": "La 3,7-dimetilquercetina 4'-\"O\"-metiltransferasi \u00e8 un enzima appartenente alla classe delle transferasi, che catalizza la seguente reazione:\nAnche la 3,7-dimetilquercetagetina pu\u00f2 agire come accettore di metili. L'enzima \u00e8 coinvolto con la quercetina 3-\"O\"-metiltransferasi () e la 3-metilquercetina 7-\"O\"-metiltransferasi () nella metilazione della quercetina a 3,7,4'-trimetilquercetina in \"Chrysosplenium americanum\". Non agisce sui flavoni, sui diidroflavonoli, o sui loro glicosidi."}
{"id": "1951009", "revid": "120941308", "url": "https://it.wikipedia.org/wiki?curid=1951009", "title": "Metilquercetagetina 6-O-metiltransferasi", "text": "La metilquercetagetina 6-\"O\"-metiltransferasi \u00e8 un enzima appartenente alla classe delle transferasi, che catalizza la seguente reazione:\nGli enzimi di \"Chrysosplenium americanum\" metilano anche la 3,7,3'-trimetilquercetagetina alla posizione 6. Non agisce sui flavoni, diidroflavonoli o sui loro glicosidi."}
{"id": "1951011", "revid": "110157", "url": "https://it.wikipedia.org/wiki?curid=1951011", "title": "Proteina-istidina N-metiltransferasi", "text": "La proteina-istidina N-metiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima \u00e8 altamente specifico per i residui di istidina dell'actina."}
{"id": "1951012", "revid": "120935162", "url": "https://it.wikipedia.org/wiki?curid=1951012", "title": "Tetraidrometanopterina S-metiltransferasi", "text": "La tetraidrometanopterina \"S\"-metiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima \u00e8 coinvolto nella formazione del metano dal CO in \"Methanobacterium thermoautotrophicum\". La metanopterina \u00e8 un analogo della pterina. La reazione comprende il trasferimento di uno o due ioni sodio negli \"Archaea\"."}
{"id": "1951013", "revid": "36426", "url": "https://it.wikipedia.org/wiki?curid=1951013", "title": "Architettura manierista", "text": "Larchitettura manierista \u00e8 quella fase dell'architettura europea che si svilupp\u00f2 indicativamente tra il 1530 ed il 1610, cio\u00e8 tra la fine del Rinascimento e l'avvento del Barocco.\nDi solito il Manierismo \u00e8 considerato dagli storici come l'ultima fase del Rinascimento, preceduta da quelle dell'Umanesimo fiorentino e del Classicismo romano; tuttavia, se le prime due fasi sono temporalmente distinguibili, altrettanto non pu\u00f2 dirsi per il Classicismo ed il Manierismo, che coesistettero sin dagli inizi del XVI secolo.\nIl termine \"maniera\", utilizzato gi\u00e0 nel Quattrocento per indicare lo stile di ogni artista, fu ripreso da Giorgio Vasari nel secolo successivo per descrivere uno dei quattro requisiti delle arti (\"ordine, misura, disegno e maniera\"), con particolare riferimento alle opere di Michelangelo Buonarroti.\nEppure solo con l'affermarsi del Neoclassicismo comparve per la prima volta il termine \"manierismo\", impiegato per indicare una digressione dell'arte dal proprio ideale; successivamente fu usato dello storico Jacob Burckhardt per definire in modo sprezzante l'arte italiana fra il Rinascimento e il Barocco. Ciononostante, all'inizio del XX secolo, alla luce delle nascenti correnti surrealiste ed espressioniste, la critica rivalut\u00f2 la cultura manierista.\nContesto storico.\nIntorno alla met\u00e0 del Cinquecento vennero meno i fondamenti politici della societ\u00e0 fiorentina che erano stati alla base del Rinascimento; anche la concezione del cosmo fu rivoluzionata, mentre le divisioni maturate all'interno della Chiesa divennero il simbolo di una disintegrazione di un mondo unificato e assoluto. In campo artistico, il senso di dubbio e la conseguente alienazione dell'individuo trovarono espressione nel Manierismo.\nIl Manierismo si svilupp\u00f2 in Italia ed influenz\u00f2 l'architettura di gran parte dell'Europa. Giova pertanto delineare il contesto storico del continente.\nLa fine del XV secolo vide svilupparsi le grandi monarchie, in Spagna, Francia ed Inghilterra; nel 1493 Massimiliano I d'Asburgo divenne imperatore del Sacro Romano Impero, mentre la Russia trov\u00f2 unit\u00e0 politica sotto Ivan III.\nIn seguito, con l'ascesa al trono francese di Francesco I e l'incoronazione di Carlo V d'Asburgo, gli scenari europei subirono un radicale cambiamento, con l'annessione alla Spagna della Germania e di altri territori, quali Milano, Napoli e il meridione d'Italia.\nIn Italia, nel 1527 si registra il sacco di Roma ad opera dei lanzichenecchi; questo evento viene generalmente considerato la data d'inizio del Manierismo.\nMolti artisti furono costretti a lasciare Roma, spostandosi a Firenze e Venezia.\nA Firenze, gli eventi del 1527 favorirono la cacciata dei Medici; la ribellione fu domata solo con un lungo assedio, tra il 1529 ed il 1530, che ristabil\u00ec il casato alla guida della citt\u00e0. Venezia invece era il pi\u00f9 importante arsenale d'Italia ed un centro culturale di primo piano, grazie all'ampia diffusione dell'attivit\u00e0 editoriale.\nSuccessivamente, nel 1542, papa Paolo III ripristin\u00f2 il Sant'Uffizio dell'Inquisizione, che precedette di pochi anni la convocazione del Concilio di Trento. Il clima controriformistico port\u00f2 alla formazione della Compagnia di Ges\u00f9 ad opera di Ignazio di Loyola (1534), che peraltro esercit\u00f2 notevole influenza anche in campo artistico, indirizzando l'architettura religiosa verso lo stile barocco.\nCaratteristiche.\nIl Manierismo rifiuta l'equilibrio e l'armonia dell'architettura classica, concentrandosi piuttosto sul contrasto tra norma e deroga, natura e artificio, segno e sottosegno.\nIl modo di disporre gli elementi architettonici tradizionali in corrispondenza carico perde importanza, dove il sostegno pu\u00f2 non sostenere alcunch\u00e9 (ad esempio nel prospetto dello scomparso palazzo Branconio dell'Aquila a Roma, di Raffaello Sanzio, dove le semicolonne del piano terreno sono poste in corrispondenza delle nicchie del primo piano); la fuga prospettica non si conclude in un punto focale, come nel barocco, ma termina nel nulla; le strutture verticali assumono dimensioni eccessive e conferiscono al complesso un inquietante equilibrio \"oscillante\".\nSe nell'architettura rinascimentale gli edifici spesso denunciano la propria conformazione interna anche all'esterno (mediante ad esempio la messa in evidenza di marcapiani, estradossi e intradossi), le opere manieriste generalmente si allontanano da questa tendenza, celando o camuffando la propria struttura di base.\nDal punto di vista decorativo, particolare importanza assunse il fenomeno delle grottesche, un soggetto pittorico di et\u00e0 romana, riscoperto alla fine del XV secolo durante alcuni scavi archeologici. Queste pitture, incentrate su rappresentazioni fantastiche e irrazionali, tornarono in auge durante il Manierismo (ad esempio nelle decorazioni di palazzo Te) e, seppur in maniera sporadica, influenzarono la stessa architettura; ci\u00f2 \u00e8 evidente nelle bizzarre aperture sul fronte di palazzo Zuccari in Roma e nel giardino Orsini a Bomarzo. Altre influenze, soprattutto legate ai temi zoomorfici, antropomorfici e fitomorfici, si riscontrato nei paramenti di edifici quali la casina di Pio IV in Vaticano di Pirro Ligorio, il Collegio Borromeo, a Pavia, di Pellegrino Tibaldi, il palazzo Marino e la facciata della chiesa di Santa Maria presso San Celso di Galeazzo Alessi, a Milano.\nDiffusione.\nLo stile manierista, concepito inizialmente a Roma e Firenze, si diffuse rapidamente nell'Italia settentrionale e quindi nel resto d'Italia e d'Europa, dove i principi pi\u00f9 genuini dell'arte italiana dei secoli XV e XVI non furono quasi mai compresi pienamente, e l'architettura rinascimentale si manifest\u00f2 prevalentemente nella sua variante manierista.\nGiulio Romano, con il suo Palazzo Te a Mantova, introdusse il Manierismo nella Val Padana, mentre Michele Sanmicheli trasform\u00f2 Verona sulla scia di questa nuova corrente, realizzando una serie di palazzi sotto la diretta influenza del primo e del Classicismo romano. Altre influenze si registrano pure nell'Italia meridionale, ad esempio nella Cappella del Monte di Piet\u00e0 a Napoli, di Giovan Battista Cavagna.\nSebastiano Serlio, autore di un importante trattato di architettura, contribu\u00ec alla sua diffusione; egli lavor\u00f2 anche nella cosiddetta \"Scuola di Fontainebleau\", che divenne il principale centro manierista della Francia.\nI suoi \"Sette libri dell\u2019architettura\", pubblicati tra il 1537 ed il 1551 in ordine irregolare, ebbero una notevole diffusione e furono fonte d'ispirazione per i classicisti d'oltralpe.\nSin dai primi anni del XVI secolo lo spirito manierista si diffuse anche in Spagna come reazione al tardo gotico nazionale. Invece, Inghilterra e Germania volsero al Manierismo solo nel XVII secolo con artisti quali Inigo Jones e Elias Holl.\nOpere principali.\nItalia.\nUn punto di partenza dell'architettura manierista \u00e8 la Villa Farnesina di Roma, costruita da Baldassarre Peruzzi intorno al 1509. Essa presenta una pianta a \"U\", con due ali che racchiudono una parte mediana in cui, al piano inferiore, si apre un portico costituito da cinque arcate a tutto sesto. L'articolazione della facciata, ornata con lesene e bugnato angolare, \u00e8 ancora classica, ma il fregio riccamente decorato, che corre alla sommit\u00e0 dell'edificio, evidenzia gi\u00e0 un mutamento dei gusti.\nInoltre, in una sala posta al piano superiore, lo stesso Peruzzi dipinse alcuni colonnati e paesaggi, al fine di dilatare lo spazio architettonico.\nTuttavia, il capolavoro del Peruzzi \u00e8 da ricercare nel Palazzo Massimo alle Colonne, risalente al 1532. La struttura si inserisce in un lotto di terreno di dimensioni irregolari, a forma di \"L\". La facciata \u00e8 curvilinea e presenta un portico architravato con colonne liberamente spaziate, la cui profondit\u00e0 contrasta con il registro superiore del fronte; insolite sono le cornici che decorano le finestre dei piani superiori, addossate ad una parete decorata a bugnato piatto. Inedita \u00e8 pure la conformazione dei portici del cortile: essi sono formati da due logge sovrapposte, chiuse alla sommit\u00e0 da un terzo piano aperto da finestre rettangolari larghe quanto il sottostante colonnato. Tutte queste soluzioni, in parte influenzate dalle asimmetrie del lotto, mostrano una prevalenza della deroga sulla norma e pongono il Palazzo Massimo tra le pi\u00f9 interessanti fabbriche dell'architettura manierista.\nAnalogo giudizio pu\u00f2 essere espresso per il celebre Palazzo Te a Mantova, edificato da Giulio Romano nel decennio a cavallo tra il 1525 ed il 1534. Il palazzo \u00e8 un edificio a pianta quadrata, con al centro un cortile ancora quadrato; l'entrata principale \u00e8 risolta con una loggia, dove si ripetono arconi a tutto sesto e serliane. Il fronte affaccia su un giardino delimitato, sul lato opposto, da una vasta esedra semicircolare. Questi elementi si rifanno al codice classico, ma il carattere rustico dell'edificio (ordine e bugnato non sono pi\u00f9 su due piani distinti, ma si uniscono in un solo elemento nelle facciate laterali) avvicina l'opera ai canoni dell'architettura manierista. Inoltre Giulio Romano applic\u00f2 le serliane anche nella profondit\u00e0 del portico, trasformando delle aperture bidimensionali in elementi spaziali.\nCaratteri rustici hanno anche altri due edifici mantovani progettati sempre da Giulio Romano: la casa dello stesso architetto ed il cortile della Cavallerizza nel Palazzo Ducale.\nNel primo caso il bugnato si estende fino alla sommit\u00e0 del fabbricato, mentre l'ordine architettonico lascia il posto ad una serie di pilastri sui quali sono impostati archi a tutto sesto. I due piani dell'abitazione sono suddivisi da una linea marcapiano che, in corrispondenza dell'ingresso, forma un timpano che interrompe l'andamento orizzontale della linea medesima.\nIl cortile della Cavallerizza \u00e8 ancora impostato su due ordini, ma le pareti rustiche vengono caratterizzate, nella parte superiore, da stravaganti semicolonne tortili.\nIl rapporto tra natura (bugnato) e artificio (colonne), che in alcune opere di Giulio Romano si dissolve fino a fondere i due elementi in un'unica struttura parietale, trova ulteriori esempi in alcuni palazzi veneti realizzati da Michele Sanmicheli, Andrea Palladio e Jacopo Sansovino.\nAl Sanmicheli si deve il Palazzo Pompei, costruito a Verona nei primi decenni del XVI secolo. Lo schema della facciata, su due ordini, si rif\u00e0 al prospetto della Casa di Raffaello, progettata da Bramante (1508, oggi distrutta), seppur con alcune importanti differenze tese ad accentuare, nel registro inferiore, i pieni sui vuoti; invece, al secondo piano, in luogo delle finestre ideate da Bramante nella Casa di Raffaello, Sanmicheli introdusse una loggia di grande forza espressiva.\nAncora del Sanmicheli \u00e8 il Palazzo Canossa, innalzato sempre a Verona intorno agli anni trenta del medesimo secolo, dove gli elementi rustici e quelli di artificio raggiungono una maggiore integrazione. Altra opera dell'architetto \u00e8 il non distante Palazzo Bevilacqua, caratterizzato da un paramento rustico al piano terreno e da grandi aperture ad arco nel registro superiore, che si alternano a finestre di dimensioni minori contenute nello spazio dell'intercolonnio.\nTra le opere di Palladio \u00e8 opportuno ricordare i palazzi Thiene (1545 circa), Barbaran da Porto e Valmarana (1565), nel cui rapporto tra natura e artificio \u00e8 possibile cogliere la componente manieristica dello stile palladiano.\nTale componente emerge con maggior vigore nelle residenze suburbane erette dall'architetto vicentino ed in particolare nella Villa Serego in Santa Sofia di Pedemonte e nella Villa Barbaro a Maser.\nLa prima fu costruita intorno al 1565 e presenta un cortile chiuso (almeno nel progetto originario) e colonne rustiche, realizzate con blocchi di pietra calcarea appena sbozzati e sovrapposti a creare pile irregolari. Di alcuni anni pi\u00f9 recente, la Villa Barbaro si inserisce lungo il leggero declivio di una collina. Se nella maggior parte delle ville palladiane la residenza vera e propria \u00e8 spesso preceduta dagli ambienti dedicati al lavoro agricolo, qui questo rapporto \u00e8 invertito e la casa padronale precede gli ambienti di lavoro; sul retro si apre una grande esedra, che rimanda al ninfeo delle ville romane.\nL'architettura civile offre ancora esempi importanti in alcuni palazzi veneziani, i cui caratteri predominanti furono teorizzati da Sebastiano Serlio nei suoi \"Sette libri dell'architettura\". Nei disegni di Serlio, cos\u00ec come nelle realizzazioni di Sansovino, la massa muraria delle facciata \u00e8 alleggerita con grandi aperture, dove gli ordini architettonici non vengono utilizzati solo come oggetti decorativi, ma anche come elementi portanti.\nA questa tipologia appartengono edifici come il Palazzo Corner (1532), progettato da Sansovino fondendo insieme lo schema fiorentino-romano (evidente nella presenza del cortile interno) con quello veneziano (presenza di un salone centrale in corrispondenza dell'atrio d'accesso, dal quale dipartono i vari ambienti interni). Inoltre, l'articolazione della facciata, in cui prevalgono i vuoti sui pieni, anticipa il disegno della Libreria Marciana (1537), innalzata ancora dal Sansovino a delimitazione della piazza a lato della basilica di San Marco. Infatti, il prospetto della Libreria Marciana \u00e8 disposto su due ordini: il primo si rif\u00e0 al modello romano, con colonne che sostengono architravi e aperture a tutto sesto; il secondo, in cui \u00e8 pi\u00f9 evidente il gusto manierista, invece \u00e8 costituito da serliane incorniciate da colonne che sostengono un fregio riccamente ornato.\nSempre del Sansovino \u00e8 il Palazzo della Zecca (1537 circa), costruito proprio in aderenza alla suddetta libreria. Lo schema della facciata \u00e8 innovativo: il portico al pian terreno sorregge un loggiato formato da colonne inanellate da leggere bugne che si alternano alla struttura liscia, sovrastate da un doppio architrave; l'ultimo piano, aggiunto successivamente su probabile progetto dello stesso architetto, riprende ancora il tema delle colonne bugnate, intervallate da grandi finestre con timpani triangolari.\nTuttavia, le opere di artisti come Sansovino e Palladio difficilmente potrebbero definirsi manieriste allo stesso modo di quelle realizzate dal citato Giulio Romano o Michelangelo Buonarroti, i due principali esponenti della corrente.\nNell'analisi dell'architettura di Michelangelo risultano particolarmente significative alcune fabbriche fiorentine, come la Sagrestia Nuova (terminata nel 1534) e la Biblioteca Medicea Laurenziana (progettata nel 1523). Rispetto agli esempi precedenti, dove generalmente le attenzioni del progettista si concentrano su pianta e superfici di facciata, la Sacrestia Nuova di Firenze si presenta come un invaso ideato per ospitare sculture. Essa si innalza presso la basilica di San Lorenzo ed \u00e8 speculare rispetto alla Sagrestia Vecchia progettata da Filippo Brunelleschi, della quale riprende la pianta. Michelangelo elabor\u00f2 liberamente le forme adottate nella Sacrestia Vecchia, privandole per\u00f2 dell'armonia brunelleschiana. Ad esempio, sopra i portali d'accesso, realizz\u00f2 trabeazioni rettilinee sostenute da grandi mensole, con nicchie poco profonde sovrastate da insoliti timpani scavati nella parte inferiore.\nNella Biblioteca Laurenziana, costruita lungo il chiostro della medesima basilica, dovette tener conto delle condizioni preesistenti. Il progetto fu risolto con la realizzazione di due ambienti adiacenti: l'atrio, di superficie ridotta e caratterizzato da un alto soffitto, e la sala di lettura, posta su un piano pi\u00f9 elevato. Le pareti dell'atrio sono configurate come facciate di palazzo rivolte verso l'interno, con nicchie cieche e colonne incassate (al fine di rinforzare la parete); invece, la sala di lettura, raggiungibile per mezzo di una scala che si espande verso il basso (eseguita da Bartolomeo Ammannati), \u00e8 un ambiente pi\u00f9 luminoso, di dimensioni verticali pi\u00f9 contenute, ma molto pi\u00f9 esteso in lunghezza, cos\u00ec da ribaltare l'effetto spaziale.\nTornato a Roma, Michelangelo si occup\u00f2 della ricostruzione della basilica di San Pietro in Vaticano e della sistemazione di piazza del Campidoglio (1546). Per la basilica rifiut\u00f2 il disegno di Antonio da Sangallo il Giovane e torn\u00f2 all'originaria pianta centralizzata, annullando per\u00f2 il perfetto equilibrio studiato da Bramante: per mezzo di una facciata porticata diede una direzione principale all'intero edificio e poi, dopo aver demolito parti gi\u00e0 realizzate dai suoi predecessori, rafforz\u00f2 ancora i pilastri a sostegno della cupola, allontanandoli dalle delicate proporzioni bramantesche.\nInvece, nella piazza del Campidoglio, ancora una volta dovette tener conto degli edifici preesistenti; pertanto, concep\u00ec uno spazio di forma trapezia, delimitato, verso il Foro, dal Palazzo Senatorio e, lungo i lati inclinati, dal Palazzo Nuovo e da quello speculare dei Conservatori.\nUna delle sue ultime opere fu la Porta Pia (1562), cui dedic\u00f2 molti schizzi nei quali si rivelano forme complesse e particolari che furono d'ispirazione per diversi architetti manieristi.\nAltri artisti toscani del Cinquecento produssero fabbriche di stampo manierista, affidandosi soprattutto alla definizione delle opere di dettaglio; ne \u00e8 un esempio la scala esterna della Villa medicea di Artimino, di Bernardo Buontalenti.\nInvece, un caso particolare \u00e8 il Palazzo degli Uffizi, di Giorgio Vasari (1560), del quale, oltre alla ricerca di dettagli e particolari, si segnala anche l'alta valenza urbanistica: infatti, il complesso si inserisce tra Palazzo Vecchio e l'Arno fino a formare un corridoio chiuso, verso il fiume, mediante una serliana. I prospetti sono basati sulla ripetizione di un modulo campata; ciononostante, \u00e8 evidente come gli Uffizi non siano concepiti solo come piani di facciate, ma anche in termini spaziali.\nUna fusione tra temi classicisti e manieristi si avverte nell'architettura di Jacopo Barozzi da Vignola, che nel 1550 realizz\u00f2 una piccola chiesa romana lungo la via Flaminia (Sant'Andrea sulla via Flaminia), con una pianta ellittica contenuta all'interno di un rettangolo.\nNel 1551, sempre a Roma, costru\u00ec Villa Giulia, alla quale lavorarono anche Michelangelo, Vasari e Bartolomeo Ammannati (quest'ultimo autore anche dell'ampliamento di Palazzo Pitti a Firenze); particolarit\u00e0 dell'edificio \u00e8 il contrasto tra l'esterno, di forme regolari, e l'interno, aperto verso il giardino, di forma semicircolare.\nIn seguito, nel 1558 il Vignola riprese un fortilizio iniziato da Antonio da Sangallo il Giovane alcuni decenni prima, trasformandolo in una delle pi\u00f9 felici espressioni della corrente manierista: il Palazzo Farnese, a Caprarola.\nL'esterno \u00e8 a pianta pentagonale e ricalca il perimetro della fortezza originaria; all'interno invece si apre un cortile circolare, formato da due loggiati sovrapposti. Lungo il lato principale della villa sono collocati due ambienti a pianta circolare, destinati rispettivamente ad ospitare una scala a chiocciola ed una cappella, mentre all'esterno il complesso \u00e8 preceduto da una piazza di forma trapezia. L'ambiguit\u00e0 dell'edificio si gioca principalmente sul binomio fortezza-residenza; inoltre, mentre le superfici esterne appaiono piatte, perch\u00e9 prive di aggetti rilevanti, il cortile interno sorprende per la sua forma e la sua profonda articolazione spaziale.\nL'opera pi\u00f9 celebre del Vignola resta comunque la chiesa del Ges\u00f9 a Roma, cominciata nel 1568 e destinata ad \"esercitare un'influenza forse pi\u00f9 ampia di qualunque altra chiesa costruita negli ultimi quattrocento anni\".\nQui l'architetto fuse insieme gli schemi centralizzati del Rinascimento con quelli longitudinali d'epoca medioevale. Si tratta di uno schema non completamente nuovo alla cultura del tempo. Vignola, nella concezione dello spazio interno si ispir\u00f2 a Sant'Andrea, di Leon Battista Alberti, ma senza conferire alle cappelle laterali l'autonomia rinascimentale della chiesa albertiana; la navata assunse maggiore importanza, mentre le cappelle furono ridotte a semplici aperture laterali. La sfarzosa decorazione della chiesa risale all'epoca barocca e pi\u00f9 tarda \u00e8 pure la facciata (1577), progettata da Giacomo Della Porta; la chiesa invece appartiene all'epoca manierista, cio\u00e8 \"manca dell'equilibrio proprio a tutto l'alto Rinascimento e dell'esplosiva energia del Barocco\".\nFrancia.\nIl Manierismo italiano influenz\u00f2 profondamente l'architettura dei castelli francesi, ma, inizialmente, si limit\u00f2 al solo apparato decorativo. Ad esempio, tra il 1515 ed il 1524, Francesco I avvi\u00f2 il rinnovo e l'ampliamento del Castello di Blois, dove furono realizzate finestre a croce (tipiche del Quattrocento italiano) e mansarde in stile manierista. La svettante copertura del castello rimanda ancora ai modelli medioevali e alla tradizione francese, cos\u00ec come la struttura della scala esterna, che fu per\u00f2 decorata secondo il gusto rinascimentale.\nSotto lo stesso Francesco I, a partire dal 1528, furono iniziati i lavori d'ampliamento del Castello di Fontainebleau, che portarono all'edificazione della Porte Dor\u00e9e, dei corpi di fabbrica attorno alla Cour du Cheval Blanc e alla galleria d'unione tra un preesistente torrione e le costruzioni della Cour du Cheval Blanc. La configurazione della Porte Dor\u00e9e, con le tre logge sovrapposte, rimanda al Palazzo Ducale d'Urbino, ma pi\u00f9 rinascimentale appare il fronte della Galleria di Francesco I. Qui, un portico con pilastri rustici, formato dall'alternarsi di arcate maggiori e minori, sostiene i registri superiori, dove si aprono finestre regolari, poste in asse con le arcate maggiori, e, pi\u00f9 in alto, numerose finestre sormontate da timpani arcuati. Tuttavia, le coperture fortemente inclinate si rifanno ancora alla tradizione francese.\nAllo stesso modo, il Castello di Chambord presenta un netto contrasto tra corpi di fabbrica e coperture. Esso fu realizzato tra il 1519 ed il 1547 da Domenico da Cortona, un architetto italiano formatosi sotto la guida di Giuliano da Sangallo. Il complesso, interamente circondato da un fossato, \u00e8 di forma rettangolare, con quattro torrioni circolari agli angoli, una vasta corte centrale e, lungo il lato maggiore, un dongione di forma quadrata, ancora delimitato da quattro torri a pianta circolare. Il dongione costituisce il cuore dell'intero castello ed \u00e8 servito da una scala circolare a doppia spirale, ispirata ad un'idea di Leonardo da Vinci, in modo tale che chi scende non incontra chi sale.\nUn altro italiano, il citato Sebastiano Serlio, prest\u00f2 la sua opera nel Castello di Ancy-le-Franc, dove introdusse, attorno ad un cortile a pianta quadrata, dei corpi di fabbrica chiusi, su ogni angolo, da torri anch'esse a pianta quadrata. Questo modello, ispirato ad un palazzo napoletano di Giuliano da Maiano (la \"Villa di Poggioreale\", oggi scomparsa), ebbe notevole fortuna nelle residenze suburbane; si tratta di uno schema certamente non ideato da Serlio, ma che l'architetto contribu\u00ec ad affermare, anche grazie all'ampia divulgazione del suo trattato.\nI fronti interni del cortile riprendono il tema delle nicchie e dei pilastri binati gi\u00e0 adottati da Bramante nel Belvedere in Vaticano.\nA questo schema \u00e8 riconducibile la Cour Carr\u00e9e del Louvre, voluta da Francesco I in luogo del preesistente castello medioevale. I lavori, affidati a Pierre Lescot, furono avviati nel 1546; il progetto iniziale prevedeva la realizzazione di un edificio su due piani, al quale fu aggiunto un attico nel corso della costruzione. Il registro inferiore \u00e8 scandito da un duplice sistema di archi e architravi; il piano superiore \u00e8 articolato per mezzo di colonne e finestre con timpani triangolari e arcuati alternati; l'attico \u00e8 arricchito da decorazioni di Jean Goujon che conferiscono alla Cour Carr\u00e9e un'impronta decisamente manierista.\nSpagna.\nLa Spagna volse al manierismo con il palazzo di Carlo V nell'Alhambra di Granada (1526).\nProgettato da Pedro Machuca, fu portato avanti da suo figlio Luis fino al 1568. La pianta \u00e8 un quadrato di circa 60 metri di lato, con un angolo smussato; al centro si inserisce un vasto cortile circolare, definito da colonnati su due ordini, che anticipa la soluzione del Vignola per il Palazzo Farnese e, al contempo, si rif\u00e0 alla corte, mai terminata, della Villa Madama di Raffaello Sanzio.\nAnche l'esterno, con pilastri inseriti nel bugnato rustico, richiama lo stile italiano, in particolare la Casa di Raffaello (Palazzo Caprini) progettata da Bramante.\nPi\u00f9 imponente \u00e8 il Monastero dell'Escorial, a Madrid, voluto da Filippo II di Spagna e costruito tra il 1563 ed il 1584 da Juan Bautista de Toledo e da Juan de Herrera, malgrado in origine fossero stati interpellati Andrea Palladio, Galeazzo Alessi, Pellegrino Tibaldi e Vignola. La pianta si collega a quella eseguita da Filarete per l'Ospedale Maggiore di Milano (oggi sede dell'Universit\u00e0 degli Studi di Milano): \u00e8 costituita da un rettangolo di circa 200 metri per 160, con alcuni grandi cortili ed una chiesa, ispirata al San Pietro di Bramante, che si innalza sul fondo della corte centrale. All'esterno, dove si levano quattro torrioni angolari, l'architettura del monastero \u00e8 piuttosto spoglia, mentre l'interno presenta una volumetria molto pi\u00f9 articolata, con la cupola, il corpo della chiesa, le torri in facciata e l'incrocio delle coperture a doppia falda.\nPeraltro, al modello del Filarete \u00e8 riconducibile anche l'Hospital Real di Santiago di Compostela (1501), che con la sua pianta cruciforme si ispira proprio all'Ospedale Maggiore e al chiostro bramantesco di Sant'Ambrogio.\nInghilterra.\nVerso la fine del XVI secolo in Inghilterra furono innalzate diverse dimore di campagna, in uno stile pi\u00f9 mirante all'\"ordine\" che alle \"licenze\". Tra queste occorre citare la Longleat House, la Wollaton Hall e la Hardwick Hall.\nLa prima fu innalzata tra il 1572 ed il 1580 nel Wiltshire; \u00e8 caratterizzata da grandi aperture rettangolari e da avancorpi simili a bow window, mentre l'elemento pi\u00f9 rinascimentale \u00e8 rappresentato dal portale d'accesso.\nSempre nel 1580 iniziarono i lavori della Wollaton Hall, nel Nottinghamshire. La pianta riprende lo schema del quadrato affiancato da torri angolari; nella parte centrale della costruzione emerge un torrione con ulteriori quattro torrini circolari ai lati.\nCos\u00ec come nella Longleat House, ancora grandi vetrate segnano i prospetti della Hardwick Hall, nel Derbyshire (1590-1596). La pianta \u00e8 riconducibile ad un rettangolo con torri angolari e bow window; la sommit\u00e0 dell'edificio, cos\u00ec come nelle precedenti residenze, \u00e8 delimitata da una balaustra.\nL'influenza italiana, ed in particolare palladiana, \u00e8 pi\u00f9 evidente nelle opere di Inigo Jones, dove gli elementi che si rifanno al manierismo (frontoni frastagliati, cornicioni dai profili complessi, lapidi e pannelli decorati ecc.) assumono un ruolo secondario rispetto alla ricerca di un'architettura \"solida, dimensionabile secondo le regole, virile, priva di affettazioni\".\nLa sua prima opera importante fu la Queen's House di Greenwich. La pianta \u00e8 ad \"H\", forse ispirata alla Villa medicea di Poggio a Caiano, con ampie finestre regolari ed un loggiato posto al centro di un lato lungo, al quale si contrappone, sul fronte opposto, una stanza cubica di quaranta piedi.\nStrettamente collegata alla Queen's House \u00e8 la Banqueting House, iniziata da Jones nel 1622. Pensata secondo il modulo di un doppio cubo, inizialmente era dotata di un'abside, poi demolita. Il prospetto esterno, chiuso da un fregio riccamente decorato, \u00e8 costituito da due ordini sovrapposti in bugnato liscio, con colonne e lesene che inquadrano le aperture rettangolari, secondo uno stile che si rif\u00e0 ai modelli palladiani.\nIl principio di impostare edifici secondo spazi regolari, in cui peraltro emerge uno stretto rapporto tra configurazione interna ed esterna, si riscontra anche in altre fabbriche di Inigo Jones: ad esempio, riconducibile alla modularit\u00e0 del doppio cubo \u00e8 la Queen's Chapel (1623), mentre la pianta della chiesa del Covent Garden (1631) \u00e8 ancora impostata su un doppio quadrato.\nAltri Paesi.\nIn Belgio una delle opere pi\u00f9 significative \u00e8 da ricercare nel Municipio di Anversa, che Cornelis Floris de Vriendt edific\u00f2 tra il 1561 ed il 1566. Il palazzo si trova ai margini di una vasta piazza dove affacciano fabbricati tardo-gotici con dettagli rinascimentali e barocchi; nonostante la presenza di un avancorpo centrale d'uso nordico, l'edificio deriva da Bramante e Serlio.\nLa facciata, traforata da grandi aperture, \u00e8 impostata su quattro ordini delimitati da cornici marcapiano; l'avancorpo, con archi a tutto sesto, \u00e8 ornato mediante colonne binate e nicchie.\nQuesto modello fu importato in diverse regioni europee, a cominciare dai Paesi Bassi e Germania. Ad esempio, tra il 1615 ed il 1620, Elias Holl realizz\u00f2 il Palazzo Comunale di Augusta, con avancorpo centrale chiuso da un timpano modanato; ai lati del piano di copertura si innalzano due torri a pianta quadrata, sulle quali si innestano due volumi poligonali con cupole a bulbo.\nInvece, nell'architettura religiosa tedesca, una delle prime chiese legate alla Controriforma fu la Michaelskirche di Monaco di Baviera, eretta dal 1585 su modello della chiesa del Ges\u00f9 di Roma. Caratterizzata da una facciata manierista, l'interno sorprende per l'ampia volta a botte che copre la navata centrale; come nella basilica romana, anche qui le cappelle laterali affacciano direttamente lungo la navata mediante una serie di arcate, ma gli ambienti che ne risultano, rispetto al modello del Vignola, mostrano una maggiore integrazione con la navata centrale."}
{"id": "1951014", "revid": "120581176", "url": "https://it.wikipedia.org/wiki?curid=1951014", "title": "Piridina N-metiltransferasi", "text": "La piridina \"N\"-metiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "1951015", "revid": "110157", "url": "https://it.wikipedia.org/wiki?curid=1951015", "title": "8-idrossiquercetina 8-O-metiltransferasi", "text": "La 8-idrossiquercetina 8-O-metiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima agisce anche sull'8-idrossikaempferolo, ma non sui glicosidi degli 8-idrossiflavonoli. Deriva dai germogli dei fiori di \"Lotus corniculatus\"."}
{"id": "1951016", "revid": "110157", "url": "https://it.wikipedia.org/wiki?curid=1951016", "title": "Tetraidrocolumbammina 2-O-metiltransferasi", "text": "La tetraidrocolumbammina 2-O-metiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima \u00e8 coinvolto nella biosintesi degli alcaloidi di berberina."}
{"id": "1951017", "revid": "110157", "url": "https://it.wikipedia.org/wiki?curid=1951017", "title": "Metanolo-5-idrossibenzimidazolilcobammide Co-metiltransferasi", "text": "La metanolo-5-idrossibenzimidazolilcobammide Co-metiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima di \"Methanosarcina barkeri\" contiene tre-quattro molecole legate di 5-idrossibenzimidazolilcobammide che agisce come accettore. Viene inattivato dall'ossigeno e da altri agenti ossidanti, e riattivato da quantit\u00e0 catalitiche di ATP e idrogeno."}
{"id": "1951018", "revid": "110157", "url": "https://it.wikipedia.org/wiki?curid=1951018", "title": "Isobutirraldossime O-metiltransferasi", "text": "La isobutirraldossime O-metiltransferasi \u00e8 un enzima appartenente alla classe delle transferasi, che catalizza la seguente reazione:\nGli ossimi dalle aldeidi C4 a quelle C6 possono agire come accettori; il substrato pi\u00f9 attivo \u00e8 il 2-metilbutiroaldossime."}
{"id": "1951019", "revid": "1573940", "url": "https://it.wikipedia.org/wiki?curid=1951019", "title": "Bergaptolo O-metiltransferasi", "text": "La bergaptolo O-metiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "1951020", "revid": "1573940", "url": "https://it.wikipedia.org/wiki?curid=1951020", "title": "Xantotossolo O-metiltransferasi", "text": "La xantotossolo O-metiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima agisce anche su altri substrati quali 5-idrossixantotossina e formingisopimpinellina."}
{"id": "1951021", "revid": "110157", "url": "https://it.wikipedia.org/wiki?curid=1951021", "title": "Tabersonina 16-O-metiltransferasi", "text": "La tabersonina 16-O-metiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima \u00e8 coinvolto nella biosintesi della vindolina a partire dalla tabersonina nella pervinca del Madagascar, \"Catharanthus roseus\"."}
{"id": "1951023", "revid": "2091899", "url": "https://it.wikipedia.org/wiki?curid=1951023", "title": "Culto dei santi medici a Bitonto", "text": "Il culto dei Santi Medici Cosma e Damiano, secondo quanto risulta da alcune testimonianze iconografiche, \u00e8 introdotto a Bitonto fin dal XIV secolo.\nIl primo documento che attesta la presenza della reliquia a Bitonto risale per\u00f2 al 1572, data di svolgimento della visita pastorale di monsignor Musso.\nIl culto dei Santi Cosma e Damiano \u00e8 stato anche segnalato da Giovanni Paolo II nel discorso ai Vescovi pugliesi del 20 dicembre 1986, come potente fattore di promozione di unit\u00e0 della Chiesa fra Oriente e Occidente.\nStoria.\nLe due statue dei Santi Cosma e Damiano che oggi troneggiano al centro dell'abside della recente basilica pontificia dei Santi Medici a Bitonto hanno un ruolo di fondamentale importanza per l'affermazione e la diffusione del culto dei santi anargiri a Bitonto.\nL'origine delle due statue oscilla tra storia e leggenda.\nLe due statue sarebbero state commissionate nel 1733 dal parroco della chiesa di San Giorgio Martire, don Mennuto, ad uno dei migliori intagliatori napoletani.\nDopo circa tre secoli i manichini, interamente in legno e deteriorati dal tarlo furono fatti restaurare: le mani e la testa furono preservate con un meticoloso restauro mentre tutte le altre parti del corpo furono rifatte in bronzo. Particolarit\u00e0 che ha contribuito alla diffusione del culto a Bitonto \u00e8 anche il fatto che molti di coloro che si ritengono miracolati vedono nelle statue le stesse persone apparse in sogno al momento dell'evento. La tradizione popolare narra diversi eventi miracolosi.\nLa diffusione della stampa permise la realizzazione delle prime \"immagini sacre\" dei santi medici, in modo che i fedeli avessero l'immagine dei due Maestri anche presso le loro abitazioni, incorniciate in grandi quadri, o incollati ai muri nelle stanze da letto, dove solitamente venivano allestiti altarini, e dove parenti e vicini di casa potevano riunirsi in preghiera in devozione dei Santi.\nSpesso, inserite in campane di vetro, venivano adagiate le statue dei due Fratelli in dimensioni ridotte.\nL'immagine sacra dei santi \u00e8, dunque, entrata nel costume tradizionale dei bitontini tanto che, ancora oggi, \u00e8 facilissimo ritrovare tali immagini nelle botteghe dei sarti, dei calzolai, e persino nei negozi di alimentari.\nIl sempre crescente numero di pellegrini, provenienti ormai da tutta Italia e anche dall'estero, a seguito dell'emigrazione bitontina nelle Americhe, rese necessaria la costruzione di un ambiente pi\u00f9 capiente. Cos\u00ec nel 1963 fu costruito l'attuale santuario e nel 1975 papa Paolo VI la elev\u00f2 a basilica pontificia. Nel 1993 l'attivit\u00e0 di un gruppo di volontari ha portato alla nascita di una fondazione che ha dato vita a numerose iniziative: casa di accoglienza, centro ascolto, ambulatorio e un ospizio.\nDiffusione del culto.\nLa guarigione.\nSecondo un'antica tradizione popolare le due statue appartenevano ad un umile e onesto operaio ed erano costituite da due manichini di legno con testa, mani e piedi mobili, ed erano conservate in una modesta cassa di abete.\nOgni anno, in occasione della festa liturgica del 26 settembre, costui le montava , le rivestiva con i caratteristici abiti orientali e le esponeva alla venerazione dei devoti in una chiesa, tuttora esistente, dedicata a Santa Caterina d'Alessandria sita nel centro storico bitontino. A conclusione della festa le smontava per conservarle nella cassa di abete.\nUna donna napoletana, che doveva subire l'amputazione di una gamba, la notte precedente all'operazione sogn\u00f2 due giovani che le dissero di chiamarsi Cosma e Damiano. Essi la medicarono e le dissero che erano di Bitonto.\nUna volta risvegliatasi, la donna verific\u00f2 la guarigione dell'arto e si rec\u00f2 a Bitonto, cercando l'indirizzo ricevuto in sogno, ossia la casa dell'operaio proprietario delle due statue.\nAlla descrizione dell'accaduto l'operaio non seppe dare subito una risposta, ma per la viva insistenza della donna nel descrivere le fattezze dei due giovani, l'operaio apr\u00ec dinanzi a lei la cassa di abete contenente le due statue di legno.\nCon immensa sorpresa la donna not\u00f2 che le due statue riproducevano alla perfezione le sembianze dei suoi guaritori: si mise in ginocchio e con le lacrime agli occhi le baci\u00f2 e le ribaci\u00f2 per ore.\nCome ringraziamento la donna avrebbe fatto restaurare i due manichini deteriorati dal tempo e anche confezionare degli abiti nuovi.\nL'umile operaio avrebbe deciso cos\u00ec di donare le miracolose statue con la cassa alla chiesa di Santa Caterina d'Alessandria, che sarebbero state spostate, poi, presso la chiesa di San Giorgio Martire, sempre nel centro storico.\nL'incendio.\nLa tradizione popolare racconta un altro evento miracoloso che contribu\u00ec ad incrementare il culto dei due santi in citt\u00e0.\nLa notte tra il 23 e il 24 ottobre 1893 scoppi\u00f2 un incendio che distrusse parte della chiesa di San Giorgio Martire, insieme all'intera cappella dedicata ai Santi Medici, l'altare di legno e tutti gli arredi sacri.\nIn questo incendio le statue dei Santi anargiri sarebbero rimaste incolumi.\nFesta.\nOgni anno la citt\u00e0 di Bitonto festeggia i santi medici due volte. La prima coincide con la solennit\u00e0 liturgica latina che si celebra il 26 settembre. Quel giorno i fedeli partecipano alle celebrazioni liturgiche con inni, canti, preghiere e novene. La seconda, definita esterna, fu fissata nella terza domenica di ottobre dalla Curia vescovile di Bitonto nel 1733 ad opera del parroco don Giuseppe Carlo Minnuto. Questa data tra l'altro permetteva alle popolazioni rurali di portare a termine tutte le attivit\u00e0 legate alla campagna vinicola.\nLa festa esterna \u00e8 basata su due eventi essenziali, la cos\u00ec chiamata \u201cNottata\u201d e la processione detta \"Intorciata\" che dura l'intera giornata. La processione ha inizio con l'uscita delle statue dal santuario: dopo aver passato il portale della chiesa con una certa lentezza, le Statue sono accolte con un lungo applauso e vengono liberate stormi di colombe e palloncini che volano sulla piazza antistante. La processione termina in serata con l'ostensione delle reliquie e la messa solenne nel santuario, celebrata dall'arcivescovo.\nTanti sono i fedeli che raggiungono Bitonto per l'evento che ormai ha travalicato i confini regionali: si stima infatti che tra pugliesi, lucani, molisani, e campani, siano in 100 000 a riversarsi in citt\u00e0.\nMolti fedeli residenti nei centri vicini, per devozione raggiungono Bitonto a piedi. Moltissimi giungono ai piedi delle statue che vengono baciate.\nAlcuni seguono la processione con lo sguardo rivolto alle statue dei due Santi e camminando all'indietro; tra questi ce ne sono alcuni che portano lungo l'intero percorso pesanti ceri, alti anche 2 m e del diametro di 50 cm, camminando scalzi.\nQuesti ultimi, che si posizionano davanti alle statue (dietro l'intera folla), accompagnano alcuni gruppi di partecipanti che cantano la devozione ai due santi. In particolare c'\u00e8 un uomo che canta le strofe e altri gruppi di partecipanti, sparsi per l'intera folla, che lo accompagnano con un ritornello (la voce arriva tramite particolari megafoni posti a una certa distanza l'uno dall'altro). Senza mai fermarsi, neanche quando la voce gli viene a mancare questa persona canta per tutta la durata della processione. Durante la festa si tiene inoltre una fiera tradizionale. Cibi tipici di questa occasione sono focaccia e sedano (\"fec\u00e0zze e j\u00e0cce\")."}
{"id": "1951024", "revid": "125179354", "url": "https://it.wikipedia.org/wiki?curid=1951024", "title": "Dainius Adomaitis", "text": ""}
{"id": "1951027", "revid": "4711", "url": "https://it.wikipedia.org/wiki?curid=1951027", "title": "Dai\u0146us Adomaitis", "text": ""}
{"id": "1951030", "revid": "1718925", "url": "https://it.wikipedia.org/wiki?curid=1951030", "title": "Golfo di Genova", "text": "Il Golfo di Genova (\"G\u00f3rfo de Z\u00eana\" in ligure) \u00e8 la parte pi\u00f9 settentrionale del mar Ligure, e la linea immaginaria che lo delimita si estende da Capo Mele all'isola Palmaria.\nGeografia.\nL'estensione della riviera del golfo, rivolta verso sud, \u00e8 di circa 240 km. La citt\u00e0 principale \u00e8 ovviamente Genova, uno dei maggiori centri portuali di tutto il Mediterraneo, che d\u00e0 anche il nome al golfo. All'interno del golfo di Genova si trovano due golfi di minore estensione (il golfo Paradiso e il golfo del Tigullio) e alcuni capi o punte (capo di Noli, punta di Portofino, punta Manara).\nLe coste del golfo di Genova comprendono l'intera provincia di Genova e quasi completamente le province di Savona e della Spezia."}
{"id": "1951032", "revid": "289247", "url": "https://it.wikipedia.org/wiki?curid=1951032", "title": "Tiro alla XXIX Olimpiade/Carabina 10m aria compressa femminile", "text": ""}
{"id": "1951048", "revid": "38120", "url": "https://it.wikipedia.org/wiki?curid=1951048", "title": "International gamers award", "text": ""}
{"id": "1951056", "revid": "112875585", "url": "https://it.wikipedia.org/wiki?curid=1951056", "title": "Triamcinolone acetonide", "text": "Il triamcinolone acetonide (TAA) \u00e8 un corticosteroide sintetico usato per via topica per il trattamento di varie condizioni della pelle (reazioni eczematose), per alleviare il disagio delle afte e per via intrarticolare per il trattamento di varie condizioni articolari. In forma di spray nasale, \u00e8 usato per trattare la rinite allergica. \u00c8 un derivato pi\u00f9 potente del triamcinolone ed \u00e8 circa otto volte pi\u00f9 potente del prednisone.\nIndicazioni.\nViene utilizzato come terapia contro forme di eczema se si presentano in concomitanza di infezioni dell'otite esterna, alopecia areata, usato nella profilassi della rinite allergica, e genericamente contro malattie infiammatorie.\nNelle tendiniti, per iniezione intrarticolare.\nControindicazioni.\nSconsigliato in soggetti con ipersensibilit\u00e0 nota al farmaco, da evitare somministrazioni di lunga durata.\nEffetti indesiderati.\nSi riscontra cefalea.\nChimica.\nIl triamcinolone per uso topico \u00e8 generalmente somministrato come acetonide, ovvero come chetale con acetone sugli idrossili in 16 e 17, che ne costituisce un derivato attivo pi\u00f9 potente e lipofilo."}
{"id": "1951068", "revid": "22643", "url": "https://it.wikipedia.org/wiki?curid=1951068", "title": "Torneo cavalleresco della Quintana", "text": ""}
{"id": "1951070", "revid": "599013", "url": "https://it.wikipedia.org/wiki?curid=1951070", "title": "Ponte Capodarso", "text": "Il ponte Capodarso \u00e8 un ponte ad arco del XVI secolo che attraversa l'Imera meridionale al confine tra gli attuali comuni di Caltanissetta ed Enna, e le loro rispettive ex province. Situato in un luogo selvaggio e impervio, protetto da piccole ripide alture che chiudono il fiume in una stretta gola, prende il nome dal vicino monte Capodarso (\"Capitarsu\" in siciliano).\nStoria.\nIl ponte fu costruito nel 1553 sull'Imera meridionale (comunemente detto \"Salso\") per ordine di Carlo V per evitare il guado del fiume, particolarmente pericoloso durante le piene. Originariamente aveva l'aspetto di un ponte a un solo arco \"a schiena d'asino\", che poteva essere attraversato solo dai pedoni; ai lati vi erano statue raffiguranti i dodici apostoli. Nel XVIII secolo il geografo Antonio Chiusole l'annover\u00f2, assieme all'Etna e alla fonte Aretusa di Siracusa, tra le meraviglie della Sicilia (\u00abun monte, un fonte e un ponte\u00bb); intorno alla fine del secolo il pittore francese Jean Houel ne fece un disegno ad acquarello, durante uno dei suoi viaggi in Sicilia.\nSebbene fosse collocato esattamente sul confine con Castrogiovanni, il ponte rimase di pertinenza nissena, come attestato da un documento del 1620 in cui si attribuiva alla municipalit\u00e0 di Caltanissetta la manutenzione dell'intera opera.\nNel 1842 fu interessato da un restauro commissionato dal consiglio provinciale, ma solo dopo l'Unit\u00e0 d'Italia, nel 1863 (o gi\u00e0 nel biennio 1847-48, secondo altra fonte) la forma originaria venne totalmente stravolta: furono realizzati due piccoli archi laterali affiancati all'arco principale che lo resero piano, e venne allargato per renderlo adatto al passaggio dei carri. Alla fine dei lavori, nel 1866, fu inserito nell'itinerario della strada rotabile Caltanissetta-Piazza Armerina.\nIl ponte fu distrutto il 9 luglio 1943 dai tedeschi in ritirata, e ricostruito l'anno successivo. Il 10 aprile 1961 croll\u00f2 nuovamente in seguito a una piena eccezionale; fu riaperto al traffico il 27 gennaio 1962.\nIl ponte oggi.\nFa parte dell'itinerario della strada statale 122 Agrigentina ed \u00e8 importante per gli spostamenti tra Caltanissetta ed Enna; annualmente \u00e8 sede della partenza della storica Coppa Nissena. Il ponte ricade all'interno della riserva naturale orientata Monte Capodarso e Valle dell'Imera Meridionale. Oggi \u00e8 sovrastato dal viadotto \"Capodarso\" (lungo 2210\u00a0m) della strada statale 626 della Valle del Salso."}
{"id": "1951072", "revid": "585241", "url": "https://it.wikipedia.org/wiki?curid=1951072", "title": "Campaign for Liberty", "text": "La Ron Paul's Campaign for Liberty (Campagna per la Libert\u00e0 di Ron Paul) \u00e8 un'organizzazione politica fondata dal congressista libertario Ron Paul. Tale associazione \u00e8 la naturale continuazione della campagna presidenziale di Paul in occasione delle elezioni del 2008. \u00c8 anche chiamata \"C4L\".\nLa sua nascita, avvenuta il 10 giugno 2008, \u00e8 stata annunciata ufficialmente il 12 luglio dello stesso anno, in concomitanza con lo stop della campagna presidenziale di Ron Paul.\nMissione.\nL'organizzazione \"Campaign for Liberty\" ha come missione la promozione e la difesa delle libert\u00e0 individuali, della Costituzione, della moneta merce, del libero mercato e del non-interventismo attraverso attivit\u00e0 politiche ed educative.\nBudget.\nRon Paul ha fondato la C4L con una parte dei 4,7 milioni di dollari raccolti durante la campagna presidenziale, e l'organizzazione trae i suoi fondi attraverso donazioni volontarie."}
{"id": "1951079", "revid": "111319", "url": "https://it.wikipedia.org/wiki?curid=1951079", "title": "Vela alla XXIX Olimpiade - Windsurf femminile", "text": ""}
{"id": "1951081", "revid": "111319", "url": "https://it.wikipedia.org/wiki?curid=1951081", "title": "Vela alla XXIX Olimpiade - Laser maschile", "text": ""}
{"id": "1951082", "revid": "22643", "url": "https://it.wikipedia.org/wiki?curid=1951082", "title": "Folklore in Umbria", "text": ""}
{"id": "1951084", "revid": "1310927", "url": "https://it.wikipedia.org/wiki?curid=1951084", "title": "Fr\u00e9d\u00e9ric Nimani", "text": "Caratteristiche tecniche.\nCentravanti dalle doti fisiche particolarmente significative, aggiunge ad esse buone capacit\u00e0 tecniche.\nViene paragonato ad Emmanuel Adebayor, attaccante togolese.\nCarriera.\nClub.\nUscito dalle giovanili del , il 9 settembre 2006, all'esordio in Ligue 1, va a segno contro l'. Nel 2007, passa in prestito al Lorient, con la cui maglia tuttavia scende in campo solo due volte; a gennaio 2008 scende di categoria, andando a giocare, nuovamente in prestito, al in Ligue 2: gioca 6 partite senza segnare. Di ritorno al Monaco, si appresta a restare nella rosa della squadra del Principato per la stagione 2008/09.\nIl 9 agosto 2008, alla prima giornata di campionato, regala la vittoria ai monegaschi contro il Paris Saint-Germain, grazie ad un colpo di testa al 78'. Il 23 agosto apre le marcature nella partita casalinga pareggiata contro il Caen (3\u00aa giornata di campionato), con un pallonetto di testa. Realizza in tal modo il secondo gol personale in tre partite. Il 31 gennaio 2012 passa in prestito con diritto di riscatto al .\nNazionale.\nImpressionati positivamente dalle sue prestazioni, gli osservatori della Nazionale francese Under-21 non possono fare a meno di convocarlo: esordisce al 46\u00ba minuto della partita contro i pariet\u00e0 slovacchi, rimpiazzando Lo\u00efc R\u00e9my.\nRealizza due reti nella sua seconda convocazione in Nazionale, il 5 settembre 2008.\nIl 16 agosto 2018 sceglie di accettare la convocazione del CT Raoul Savoy per giocare con la Nazionale della Repubblica Centrafricana, uno dei suoi paesi di origine.\nEsordisce con la sua nuova nazionale il 12 ottobre nella partita persa 4-0 contro la Costa d'Avorio subentrando al 61' al posto di Tr\u00e9sor Toropit\u00e9.\nStatistiche.\nPresenze e reti nei club.\n\"Statistiche aggiornate al 31 gennaio 2017.\""}
{"id": "1951087", "revid": "2226613", "url": "https://it.wikipedia.org/wiki?curid=1951087", "title": "Henry Every", "text": "Carriera.\nPrimi anni e inizio della carriera.\nAvery inizi\u00f2 la sua carriera come primo ufficiale della \"Carlo II\", una nave inglese noleggiata dagli spagnoli per combattere i pirati delle Antille. La nave raggiunse il porto di La Coruna, a Cadice, ma qui si ferm\u00f2 per un lungo periodo. Probabilmente gli spagnoli non avevano fiducia negli Inglesi, o forse gli Inglesi richiedevano una somma troppo alta per il noleggio. Dunque l\u2019equipaggio che non riceveva nessun compenso cominci\u00f2 a manifestare il suo malcontento e Avery organizz\u00f2 un ammutinamento.\nLa carriera da pirata.\nLa nave venne rinominata \"Fancy\" e salp\u00f2 verso sud. Nei dintorni delle isole di Capo Verde gli uomini dell'equipaggio, ora pirati, catturarono tre navi inglesi. Pi\u00f9 in l\u00e0, presso le coste africane, due navi danesi fecero la stessa fine.\nUna volta arrivato nell'isola di May, Avery necessitava di rifornire la nave, perci\u00f2 cattur\u00f2 il governatore dell'isola e annunci\u00f2 che lo avrebbe liberato solo in cambio dei rifornimenti necessari. La popolazione accett\u00f2 tale condizione e la nave ripart\u00ec con abbondanza di acqua, verdure fresche e carne secca. Si diresse poi verso la Guinea, dove attacc\u00f2 tre vascelli inglesi catturando alcuni schiavi da far arruolare nel suo equipaggio. Avery stava inoltre pianificando un'alleanza con altri pirati per poter intercettare ed assalire l'enorme flotta del Gran Mogol che, partendo dalle Indie, sarebbe giunta a Mokha, presso l'imboccatura del mar Rosso per poi ripartire verso La Mecca carica di merci preziose. Un progetto assai lucroso, poich\u00e9 su quelle navi viaggiavano tonnellate di seta, denaro e caff\u00e8. \nNel settembre del 1695 la \"Fancy\", dotata di 46 cannoni e di 150 uomini e accompagnata da altri vascelli, tra cui la \"Pearl\" e la \"Portsmouth Adventure\" di Rhode Island e la \"Amity\" di New York (capitanata da Thomas Tew, che morir\u00e0 durante l'assalto), abbord\u00f2 la prima preda, la \"Fath Mahmamadi\", che frutt\u00f2 pi\u00f9 di 50.000 sterline. Pochi giorni dopo i pirati avvistarono il veliero che rese Avery leggendario, la \"Ganj-i-Sawai\", la pi\u00f9 grande nave del Gran Mogol, munita di 40 cannoni e 400 fucili carichi, guidata dal capitano Muhammed Ibrahim. Il primo avvistamento si concluse senza risultati, poich\u00e9 all'ora del tramonto la nave si allontan\u00f2. Per tutta la notte il pirata cerc\u00f2 di intuire la rotta della nave avversaria e il mattino seguente la avvist\u00f2 nuovamente. Avery si avvicin\u00f2 con la sua nave e una delle sue prime bordate spezz\u00f2 l'albero maestro della nave nemica; un cannone degli indiani inoltre si incepp\u00f2 ed esplose, facendo strage e dopo due ore la nave fu abbordata e saccheggiata. Sulla nave del Gran Mogol viaggiavano anche molte donne, la maggior parte delle quali schiave, verso le quali furono commesse atrocit\u00e0 disumane. Avery inoltre not\u00f2 tra le fanciulle una che si distingueva per bellezza, forse una delle figlie del Gran Mogol, e la volle condurre sulla sua nave per sposarla. Una volta caricate le navi, i pirati salparono per il Madagascar.\nRitiro dalla pirateria e sparizione.\nIl Gran Mogol non accett\u00f2 l\u2019assalto alla sua flotta e quindi minacci\u00f2 il governo inglese di sequestrare i beni della Compagnia delle Indie per potersi rifare delle perdite. La compagnia pag\u00f2 i danni e Londra ordin\u00f2 di dare la caccia ad Avery e di catturarlo, ponendo una taglia di 500 sterline sulla sua testa.\nDa questo momento in poi non si sa pi\u00f9 molto su Avery, solo leggende, la caccia all'uomo continu\u00f2 per decenni dopo la sua sparizione ma nessuno riusc\u00ec mai a fornire prove certe riguardo alla posizione e allo stato del pirata. \nAlcuni storici sostengono che la sua ciurma si sia sciolta e che lui si sia diretto a Devon, dove venne truffato nel tentativo di vendere i diamanti saccheggiati e mor\u00ec in povert\u00e0. Altri sostengono che visse pacificamente fino alla sua morte nel 1714. Racconti suggeriscono addirittura che Avery fu uno dei fondatori della leggendaria Libertalia."}
{"id": "1951090", "revid": "539155", "url": "https://it.wikipedia.org/wiki?curid=1951090", "title": "Sonatina", "text": "La sonatina \u00e8 una forma di composizione musicale che indica letteralmente una piccola sonata. Questo termine non ha di per s\u00e9 un significato rigoroso, ma \u00e8 piuttosto applicato dal compositore ad un pezzo che conserva nella sua struttura la \"forma-sonata\" in maniera tecnicamente pi\u00f9 elementare, meno impegnata formalmente e di minori dimensioni sotto un profilo temporale.\nQuesto appellativo ha incominciato ad essere utilizzato non prima del XVIII secolo; infatti una delle prime testimonianze che abbiamo circa la sua comparsa gi\u00e0 in epoca tardo-Barocca, la rintracciamo per esempio nell'omonimo titolo di una composizione clavicembalistica attribuita a Georg Friedrich H\u00e4ndel e di una serie di composizioni pianistica di Muzio Clementi, le 12 Sonatine per Pianoforte. Vi sono poi alcune composizioni, come le Sonate op.49 n.1 e n.2 di Ludwig van Beethoven, intitolate \"\"Deux Sonates faciles pour le Pianoforte\" (due sonate facili per pianoforte), impropriamente definite \"sonatine\" vista la struttura tecnica e formale, nonostante il compositore non le abbia private dell'appellativo, forse pi\u00f9 nobilitante, di \"sonate\". Il termine \"sonatina\" non viene adoperato esclusivamente per designare realizzazioni per strumenti a tastiera, ma molti musicisti, in periodi diversi in termini storici, lo citano anche per strumenti di altro genere, fra i quali: Anton\u00edn Dvo\u0159\u00e1k (\"Sonatina per violino e pianoforte in sol maggiore\"), Malcolm Arnold (\"Sonatina per clarinetto\") o Pierre Boulez (\"sonatina per flauto e pianoforte\").\nMolti celebri compositori, soprattutto appartenenti al periodo classico, dal quale derivano le prime testimonianze del genere, ne hanno lasciato numerosi noti esemplari, specie finalizzati a scopi didattici e formativi. Nell'immaginario le \"Sei Sonatine per Pianoforte, op. 36\"\" di Muzio Clementi, le sonatine op. 55 ed op. 88 di Friedrich Kuhlau ed op. 151 e 168 di Anton Diabelli sono divenute per antonomasia l'emblema della musica per principianti. Per questa ragione la sonatina, in quanto genere a s\u00e9 stante, si contraddistingue per via delle sue esemplificative peculiarit\u00e0 tecniche e per le sue finalit\u00e0 meramente formative dalle forme ad essa similari. Ci\u00f2 \u00e8 stato realizzato soprattutto smussando alcuni caratteri della sonata propriamente detta, quali la lunghezza, la difficolt\u00e0 tecnica e un tono meno grave. Essa rispecchia la tradizionale \"forma sonata\" in maniera sensibilmente abbreviata, talora minimizzando lo sviluppo del tema; l'esposizione \u00e8 seguita da un ponte tematico che riconduce ad una ricapitolazione del tema originario. I movimenti successivi, al massimo due, di solito sono appartenenti alle forme pi\u00f9 comuni del tempo: un minuetto o uno scherzo, una lenta variazione su tema, oppure un rond\u00f2.\nAnche fra i moderni compositori la sonatina \u00e8 una forma musicale molto consolidata, fra esse ricordiamo: le \"Sei Sonatine\" di Ferruccio Busoni (1910-21), la \"Sonatina su temi rumeni\" di B\u00e9la Bart\u00f3k (1915), la spiritosa \"Sonatine bureaucratique\" di Eric Satie del 1917."}
{"id": "1951110", "revid": "287204", "url": "https://it.wikipedia.org/wiki?curid=1951110", "title": "Frederic Nimani", "text": ""}
{"id": "1951114", "revid": "228587", "url": "https://it.wikipedia.org/wiki?curid=1951114", "title": "Lotta greco-romana ai Giochi della XXVIII Olimpiade - 84 kg", "text": "Il torneo si \u00e8 svolto il 24 e il 25 agosto.\nLegenda:"}
{"id": "1951119", "revid": "123909023", "url": "https://it.wikipedia.org/wiki?curid=1951119", "title": "Antonio Grossich", "text": "Fu senatore del Regno d'Italia.\nBiografia.\nNato nel piccolo paese di Draguccio, una localit\u00e0 del comune di Cerreto in Istria, era figlio dell'agiato vinaio e commerciante Giovanni Matteo e di An\u0111ela Frankovi\u0107. Dopo aver frequentato la scuola elementare a Draguccio e a Capodistria, assieme al fratello maggiore Giovanni si trasfer\u00ec in quest'ultima cittadina, ospite dello zio, il patrizio Angelo Grossich. Nel 1862 mor\u00ec il padre, di conseguenza Giovanni fu costretto a lasciare gli studi per sovrintendere alle attivit\u00e0 della famiglia, mentre Antonio si spost\u00f2 al Ginnasio di Pisino, per essere pi\u00f9 vicino alla madre. \nAvviatosi inizialmente agli studi giuridici presso l'Universit\u00e0 di Graz per rispettare la volont\u00e0 paterna, dopo tre semestri pass\u00f2 alla facolt\u00e0 di medicina presso l'Universit\u00e0 di Vienna, ove si laure\u00f2 nel 1875. Rientrato in patria esercit\u00f2 a partire dal 1876 la professione di medico a Castua, finch\u00e9 fu richiamato nell'esercito austro-ungarico in occasione della campagna militare di Bosnia ed Erzegovina del 1877-1878. Congedato al termine del servizio, si trasfer\u00ec nel 1879 a Fiume dove prosegu\u00ec nella professione medica. Qui conobbe e spos\u00f2 Edvige Maylender, sorella di Michele Maylender, che gli diede due figli: Beatrice e Ruggero. \nTornato a Vienna per ottenere il diploma di \"fisicato\" e le specializzazioni in ginecologia e chirurgia, lavor\u00f2 presso la clinica di chirurgia della stessa facolt\u00e0 viennese. In questo periodo divenne allievo e collaboratore di Eduard Albert e lavor\u00f2 con Karel Maydl, chirurghi e professori molto noti ed affermati nell'ambiente austriaco, i quali volevano indirizzarlo alla carriera accademica. Ricevute varie offerte di lavoro nella capitale austriaca, le rifiut\u00f2 per impiegarsi nel reparto di chirurgia dell'Ospedale Civico di Fiume, divenendone primario nel 1886. Dopo il trasferimento a Fiume inizi\u00f2 a partecipare attivamente alla vita culturale e politica della citt\u00e0 d'adozione. Questo periodo coincise con le prime decise prese di posizione del Grossich sulle colonne dei giornali istriani a difesa dell'identit\u00e0 italiana in Istria, messa in pericolo dalla politica di germanizzazione di Vienna decisa ad aprire scuole tedesche in aperta concorrenza con quelle italiane. \nNel 1897 ader\u00ec al Partito autonomista fiumano di M. Maylender, suo cognato, e l'anno seguente fu eletto nel Consiglio comunale di cui divenne uno dei membri pi\u00f9 attivi, particolarmente nella difesa dello statuto cittadino.\nIl medico istriano fu italiano non solo moralmente, per l\u2019ardente irredentismo che perme\u00f2 la sua azione politica, ma anche a tutti gli effetti di legge. Proprio la sua cittadinanza italiana gli consent\u00ec di ricevere la nomina al Senato del Regno (Italia). \nSal\u00ec alle cronache e agli onori internazionali nel 1908 quando ide\u00f2 la tintura di iodio come sterilizzazione rapida per uso esterno, oltre ad essere gi\u00e0 stato probabilmente il primo a praticare la sterilizzazione della sala operatoria. La nuova soluzione disinfettante verr\u00e0 utilizzata una prima volta su larga scala durante la Guerra italo-turca nel 1911-1912.\nPer questi suoi meriti, Grossich venne insignito dell'Ordine della Corona d'Italia (l'equivalente monarchico dell'attuale Ordine al Merito della Repubblica Italiana che ne ha assunto le veci). \nInvenzione della Tintura di Iodio.\nIl Grossich inizi\u00f2 i suoi esperimenti applicando iodio in soluzione acquosa su lesioni accidentali, come egli stesso ricorda nel \"Meine Pr\u00e4parationsmethode des Operationsfeldes mittels Jodtinktur\" (Berlino 1911), per poi estenderne l\u2019applicazione alle piccole operazioni chirurgiche, fino a renderla obbligatoria come antisettico cutaneo in tutti gli interventi chirurgici eseguiti nel suo reparto, nel 1907. Sebbene la mortalit\u00e0 causata da infezioni post operatorie fosse calata drasticamente nel suo reparto, la diffusione di questo nuovo metodo tard\u00f2 ad arrivare. Solo nel 1908, venne riconosciuta la sua efficacia attraverso un suo articolo pubblicato nel \"Zentralblatt f\u00fcr Chirurgie\". L'anno seguente, nel 1909, il Grossich present\u00f2 la sua invenzione nel Congresso medico internazionale di Budapest, in italiano, per legare il merito della scoperta a quella che considerava la sua vera patria: l\u2019Italia. Il primo uso, in larga scala, della tintura di iodio avvenne nella Guerra Italo-Turca (1911-1912) e nella Campagna di Libia (1913-1921), in cui ci fu un netto calo nel numero di morti per infezioni inferte da ferite di guerra. Per il merito dell\u2019invenzione e per il successo della sua applicazione, fu nominato membro dell\u2019Ordine della Corona d\u2019Italia nel 1913 che comment\u00f2 con queste parole: \nL'attivit\u00e0 politica.\nFu eletto nel 1914 consigliere comunale e poi vicepresidente del Consiglio comunale di Fiume (\"Corpus separatum\") e per questa sua carica, nella prima fase della prima guerra mondiale, venne dalle autorit\u00e0 confinato per un certo periodo a Vienna in Austria, dove rimase fino all'estate del 1918, come numerosi altri italiani della Venezia Giulia. Il 29 ottobre 1918, in seguito alla disfatta militare e alla conseguente dissoluzione dell'Impero asburgico, si costitu\u00ec il Comitato nazionale italiano, poi denominato \"Consiglio nazionale italiano\" di Fiume, per amministrare l'autonomia cittadina preesistente e gestire l'annessione al Regno d'Italia, di cui Grossich fu eletto presidente. In tale veste egli rivendic\u00f2 per il capoluogo del Quarnero \"corpo separato costituente un comune nazionale italiano [\u2026] il diritto di autodeterminazione delle genti\" e ne proclam\u00f2 l'annessione all'Italia. Con l'inizio delle trattative, oper\u00f2 attivamente per ottenere che la Conferenza di pace di Parigi si pronunciasse a favore dell'assegnazione di Fiume all'Italia. \nIl 12 settembre 1919, quando D'Annunzio, alla testa di un migliaio di volontari, entr\u00f2 in citt\u00e0 ponendo fine all'occupazione interalleata, salut\u00f2 il comandante-poeta come un liberatore e, a nome del Consiglio, gli confer\u00ec i pieni poteri militari e civili, che portarono, l'8 settembre 1920, all'atto di proclamazione della Reggenza italiana del Carnaro. Aveva cos\u00ec inizio uno stretto, ma anche difficile, rapporto tra i due, contrassegnato dai contrasti presto sorti tra D'Annunzio, sempre pi\u00f9 insofferente dei limiti posti alla sua azione, e le forze politiche locali, ormai inclini a un compromesso. In seguito all'allontanamento dalla citt\u00e0 dei legionari dannunziani, Grossich divenne governatore provvisorio dello Stato libero di Fiume, istituito dal trattato di Rapallo, dal 1\u00ba gennaio 1921 fino al 24 aprile 1921, giorno delle elezioni per l'Assemblea Costituente del nuovo Stato da cui usc\u00ec vincitore il Partito Autonomista di Riccardo Zanella. \nIl 19 aprile 1923 viene nominato da Vittorio Emanuele III senatore del Regno. Dopo il passaggio della sua citt\u00e0 alla sovranit\u00e0 italiana, a seguito dell'Accordo di Roma (27 gennaio 1924), fu proprio Grossich a consegnare simbolicamente le chiavi della citt\u00e0 di Fiume al Re d'Italia, nel giorno della sua visita, per ufficializzarne l'annessione. \nVenne a mancare il 1\u00ba ottobre 1926 in Fiume.\nProduzione letteraria.\nAgli inizi della sua professione medica risale il primo lavoro \"Trattatello di igiene\" (Fiume, 1882), una denuncia della grave situazione in cui versava la sanit\u00e0 austriaca, bisognosa di una radicale riforma, in un\u2019epoca in cui mancavano gli antibiotici e l\u2019igiene era scarsissima nelle trincee e negli ospedali da campo. \nNel 1893, fu tra i fondatori del Circolo letterario che si proponeva di diffondere la letteratura italiana tra i giovani. Inoltre lo stesso G. fu autore di un dramma in quattro atti \"La donna fatale\" (Milano, 1893), cui sarebbe seguito, tre anni dopo, \"Viaggio di una principessa in Terra Santa\", dedicato a Stefania del Belgio, vedova del principe ereditario Rodolfo d'Asburgo."}
{"id": "1951123", "revid": "1305772", "url": "https://it.wikipedia.org/wiki?curid=1951123", "title": "Alberto Martelli", "text": "\u00c8 stato anche critico musicale (\"La Ribalta\", \"il Resto del Carlino\", \"Il Domani di Bologna\") ed \u00e8 docente di esercitazioni orchestrali presso il Conservatorio di Parma.\nFormazione.\nHa studiato composizione, direzione d'orchestra, musica corale e direzione di coro presso il Conservatorio Giovanni Battista Martini di Bologna, dove ha avuto come maestri Paolo Renosto, Aldo Clementi, Tito Gotti, Bianca Maria Furgeri e dove ha animato e diretto l'Ensemble di musica contemporanea, composto da soli allievi. Ha poi frequentato i corsi internazionali di direzione d'orchestra di Sergiu Celibidache a Treviri e Monaco di Baviera e i suoi seminari sulla \"fenomenologia della musica\" all'universit\u00e0 di Magonza. \u00c8 stato assistente di Eliahu Inbal e Hubert Soudant.\nAttivit\u00e0.\nDal 1990 al 1993 \u00e8 stato direttore stabile dell'Orchestra Sinfonica della Provincia di Lecce (ICO). \u00c8 poi stato direttore ospite principale dell'orchestra della RadioTV Bielorussa a Minsk con la quale ha inciso alcuni CD, compresa nel 1993 la prima assoluta della \"Sinfonia in mi minore\" di Alberto Franchetti. Ha diretto varie orchestre italiane: Rai, Orchestra sinfonica di Bari, Orchestra sinfonica abruzzese, Orchestra di Roma e del Lazio (ORL), Symphonia Perusina, Orchestra filarmonica \"Giuseppe Verdi\" di Salerno, Orchestra del Conservatorio di Verona, Orchestra Sinfonica Siciliana, Orchestra del Teatro Carlo Felice. Con l'Orchestra del Teatro Sociale di Rovigo ha diretto (1998) e inciso (2006) un'altra prima assoluta di un compositore contemporaneo: il balletto sinfonico \"Sprint\" su musica di Giorgio Gaslini.\nFra le orchestre estere ha diretto quella dell'ORTF, la Junge Deutsche Philharmonie, la Jenaer Philharmonie, l'Orchestra sinfonica di Oviedo, l'Orchestra nazionale lituana, l'Orchestra della radio svedese e altre; \u00e8 stato inoltre ospite di festival e sale note (Nuovo Auditorium di Roma, Gasteig e Hercules Saal a Monaco di Baviera, Festival de Haute-Savoie, Festival di Passavia, San Paolo, Buenos Aires). Dalla fondazione (1995) \u00e8 direttore artistico dell'Associazione musicale \"Conoscere la musica\".\nCome compositore \u00e8 stato vincitore dell'AterForum con l'esecuzione della propria composizione \"In order to...\" da parte dell'Orchestra Sinfonica \"Arturo Toscanini\" nel Tempio Malatestiano di Rimini. \u00c8 pubblicato da Bongiovanni di Bologna. A giugno 2007 ha diretto, presso la sala Verdi del Conservatorio di Parma, nel quadro delle attivit\u00e0 dei bienni specializzanti, l'opera in un atto \"Le Portrait de Manon\" di Jules Massenet. Nel 2008 ha diretto nel Duomo di Parma i \"Kindertotenlieder\" di Gustav Mahler e il \"Requiem\" di John Rutter. Ha recentemente tenuto una Masterclass alla Claremont University di Los Angeles e diretto l'Orchestra Sinfonica di Dubrovnik."}
{"id": "1951124", "revid": "584834", "url": "https://it.wikipedia.org/wiki?curid=1951124", "title": "Tangenziale Est Esterna", "text": ""}
{"id": "1951134", "revid": "1345932", "url": "https://it.wikipedia.org/wiki?curid=1951134", "title": "Dictyota dichotoma", "text": "La dicotoma (\"Dictyota dichotoma\" ) \u00e8 un'alga bruna della famiglia Dictyotaceae.\nDescrizione.\nForma ciuffi alti fino a 20 cm, di colore dal verde iridescente al bruno, costituiti da sottili lamine ramificate dicotomicamente (da cui l'epiteto specifico), che terminano con un apice bilobato e arrotondato. Si fissa al substrato grazie ad un intreccio di rizoidi che formano una sorta di disco adesivo.\nDiffusione e habitat.\n\u00c8 comune nel mar Mediterraneo, nell'oceano Atlantico nord-occidentale e nord-orientale, nel mar Rosso e nell'oceano Indiano.\nPredilige i fondali rocciosi da pochi metri di profondit\u00e0, spesso in associazione con \"Cystoseira\" spp. e \"Dyctyopteris\", sino a 20-25 m. Raramente la si pu\u00f2 trovare a profondit\u00e0 maggiori (sino ad 80 m).\nRiproduzione.\nLa fase riproduttiva va da marzo ad agosto, periodo nel quale sulle fronde sono visibili, come piccole macchie scure, i tetrasporangi (organuli preposti alla formazione delle spore). Dalle spore si liberano i gameti che vengono trasportati dalla corrente."}
{"id": "1951143", "revid": "246027", "url": "https://it.wikipedia.org/wiki?curid=1951143", "title": "Aprilia RSV Mille", "text": ""}
{"id": "1951151", "revid": "123261682", "url": "https://it.wikipedia.org/wiki?curid=1951151", "title": "Equazione di Arrhenius", "text": "L'equazione di Arrhenius \u00e8 un'equazione differenziale lineare del primo ordine omogenea a coefficienti costanti che mette in relazione la costante di velocit\u00e0 con la variazione di temperatura. Il chimico nel 1889 dedusse che la costante di velocit\u00e0 potesse dipendere dall'esponenziale dell'inverso della temperatura: ne dedusse una dipendenza basata sulla distribuzione di Boltzmann:\ndove:\nDeduzione analitica.\nArrhenius ipotizz\u00f2 che il fattore sterico (\"p\") e il numero di collisioni (\"Z\") fossero quasi insensibili alla temperatura, perci\u00f2 dedusse l'equazione differenziale:\nEssa pu\u00f2 essere facilmente risolta col metodo della separazione delle variabili, venendo prima riscritta:\nquindi integrando entrambi i membri nota una condizione di Dirichlet:\nrisolvendo gli integrali arriviamo prima a:\nquindi effettuando l'esponenziale di entrambi i membri arriviamo alla forma esplicita:\nScegliendo la temperatura di riferimento formula_7, L'equazione pu\u00f2 essere ancora riscritta raccogliendo alcune costanti, ottenendo:\nessendo formula_9\nInterpretazione sperimentale.\nDiagrammando il formula_10 in funzione di \"1/T\", si otterrebbe quindi in base all'equazione un grafico lineare con intercetta all'origine formula_11 e coefficiente angolare formula_12 : la rappresentazione pu\u00f2 risultare utile quindi sia per confrontare i dati sperimentali con il modello di Arrhenius sia per stabilire tra alcune reazioni competitive quale sia favorita: infatti la retta dell'equazione favorita a una certa temperatura \u00e8 quella che ha l'ordinata corrispondente minore.\nSe le due rette si intersecano, si avr\u00e0 quindi un intervallo di temperature in cui \u00e8 favorita la prima reazione e un intervallo di temperature in cui \u00e8 favorita la seconda reazione. Se invece le rette non si intersecano, vuol dire che una delle due \u00e8 assolutamente favorita (quella con energia di attivazione minore, cio\u00e8 corrispondente alla retta pi\u00f9 bassa) per il campo di temperature considerato.\nVariando la temperatura dell'ambiente di reazione \u00e8 quindi possibile privilegiare una reazione chimica rispetto alla sua reazione competitiva, aumentandone quindi la selettivit\u00e0. Spesso comunque si preferisce aumentare la selettivit\u00e0 aggiungendo un catalizzatore, soprattutto quando la variazione di temperatura necessaria a favorire la reazione \u00e8 elevata."}
{"id": "1951155", "revid": "246027", "url": "https://it.wikipedia.org/wiki?curid=1951155", "title": "RSV 1000 R", "text": ""}
{"id": "1951156", "revid": "246027", "url": "https://it.wikipedia.org/wiki?curid=1951156", "title": "RSV 1000 R Factory", "text": ""}
{"id": "1951162", "revid": "228587", "url": "https://it.wikipedia.org/wiki?curid=1951162", "title": "Nuoto ai Giochi della XXIV Olimpiade - 400 metri stile libero maschili", "text": "Hanno partecipato alle batterie di qualificazione 49 atleti: i primi 8 si sono qualificati per la finale A i successivi 8 invece si sono qualificati per la finale B.\nBatterie di qualificazione.\n23 settembre 1988\nFinale A.\n19 settembre 1988"}
{"id": "1951163", "revid": "111319", "url": "https://it.wikipedia.org/wiki?curid=1951163", "title": "Joerg Hoffmann", "text": ""}
{"id": "1951171", "revid": "125951910", "url": "https://it.wikipedia.org/wiki?curid=1951171", "title": "Aeroporto di Riunione-Roland Garros", "text": "L'Aeroporto di Riunione-Roland Garros (IATA: RUN, ICAO: FMEE) \u00e8 un aeroporto francese situato nella regione-dipartimento d'oltremare di Riunione."}
{"id": "1951178", "revid": "164044", "url": "https://it.wikipedia.org/wiki?curid=1951178", "title": "FA Cup 2008-09", "text": ""}
{"id": "1951182", "revid": "188323", "url": "https://it.wikipedia.org/wiki?curid=1951182", "title": "Motore Big Bang", "text": ""}
{"id": "1951183", "revid": "253269", "url": "https://it.wikipedia.org/wiki?curid=1951183", "title": "Jonah Bobo", "text": "Biografia.\nNato a Roosevelt Island, ha interpretato Zach Lair in \"Dietro l'angolo,\" Shamus Noblet in Strangers with Candy e Danny in \"Zathura - Un'avventura spaziale e\" doppiato Austin in Gli Zonzoli e Red in \"Red e Toby 2 - Nemiciamici\".\nHa una sorella pi\u00f9 piccola, Georgia.\nHa una band di nome \"The Bonnie Situation\" insieme a tre suoi amici: Nicky Young, Anthony Aquino e Thomas Aquino. La band ha pubblicato svariate canzoni sul loro canale YouTube e vari video in cui si esibiscono in locali newyorkesi."}
{"id": "1951185", "revid": "92723", "url": "https://it.wikipedia.org/wiki?curid=1951185", "title": "San Benedetto in Alpe", "text": "San Benedetto in Alpe (\"San Band\u00e9t\" in romagnolo) \u00e8, dopo il capoluogo di comune, la frazione pi\u00f9 importante del comune di Portico e San Benedetto in provincia di Forl\u00ec-Cesena. \u00c8 situato a pochi chilometri dal Passo del Muraglione, al confine della Romagna con la Toscana. Fa parte del Parco nazionale delle Foreste Casentinesi, Monte Falterona e Campigna.\nIl paese presenta diverse piccole zone sparse tra i monti e la vallata, come Molino, Poggio e Rinuccioli.\nStoria.\nLa storia di San Benedetto in Alpe \u00e8 collegata a quella dell'omonima abbazia, costruita intorno all'anno 1000 dai monaci benedettini di Cluny. In questi luoghi sost\u00f2 anche Dante nel periodo del suo esilio tanto che li raccont\u00f2 poeticamente nella Divina Commedia (Inferno, Canto XVI). Le prime case sorgono intorno all'abbazia e prendono il nome di Biforco, poich\u00e9 poste vicino all'incrocio dei torrenti Acquacheta, Rio Destro e Troncalosso. Pi\u00f9 a valle si aggiunsero i mulini ed un ospizio per accogliere i viandanti. A monte vennero realizzati un pecorile ed un caprile, di propriet\u00e0 del monastero, ed un vignale. La met\u00e0 del XIV secolo segna l'inizio della decadenza del monastero. Nel 1499 Papa Alessandro VI abolisce l'ordine benedettino nell'abbazia e vi introduce l'ordine di Vallombrosa, che rimarr\u00e0 fino al 1529, quando venne annessa al collegio di San Lorenzo in Firenze. Col secondo declino dell'abbazia di San Benedetto l'abitato divenne comune indipendente e si avvi\u00f2 un notevole sviluppo artigianale. Dal 1440 la Signoria di Firenze ne acquist\u00f2 la giurisdizione, prima con i Medici, poi coi Lorena. L'incuria del tempo causano intanto il crollo dell'abside e di parte della cappella sinistra. I lavori di restauro non la ricostruirono secondo le precedenti linee architettoniche ma la spostarono sulla destra, demolendo parte del chiostro. Nel 1775 il comune di San Benedetto e quello di Portico si unirono per motivi economici ed amministrativi.\nGeografia fisica.\nLa localit\u00e0 si trova nella valle del fiume Montone tra le montagne dell'Appennino tosco-romagnolo e i boschi del Parco nazionale delle Foreste Casentinesi, Monte Falterona e Campigna. Il centro abitato \u00e8 situato a circa 45 km da Forl\u00ec, il capoluogo provinciale. Inoltre, si trova a 2 km dal confine con la provincia di Firenze (comune di San Godenzo). \u00c8 circondato da montagne alte pi\u00f9 di 1000 m s.l.m., tra cui il Monte Gemelli e il Monte L\u00e0vane. All'interno del paese vi \u00e8 il punto di confluenza tra l'Acquacheta, il Rio Destro e il Troncalosso, i tre fiumi che unendosi formano il fiume Montone. Fa parte della Romagna toscana, fatto che si pu\u00f2 riscontrare nella architettura civile e nella cucina tipica.\nArchitetture religiose.\nL'antica abbazia di San Benedetto, che sorge in localit\u00e0 Il Poggio, a un chilometro sopra San Benedetto, lungo la strada per Marradi. Intorno all'anno mille fu fondata da San Romualdo. Divent\u00f2 molto potente intorno al XI e XII secolo. \nPiccola di dimensioni ma di un certo pregio artistico la chiesa di Rinuccioli, sul lato destro dell'Acquacheta. Edificata in pietra, presenta un tetto di legno proprio per le sue origini antichissime. Dopo la porta si attraversa un piccolo ambiente, dove si trova un'acquasantiera imponente di pietra. Da qui si accede alla zona centrale della chiesa, suddivisa in due sezioni da un grande arco, quella delle panche e quella dell'altare, di ugual grandezza. Dietro l'altare si trova l'unica finestra con una colorata vetrata della Madonna con Bambino.\nInteressante \u00e8 anche la chiesa in centro del paese.\nNatura.\nSono presenti percorsi naturali lungo le zone dell'Acquacheta, Monte Gemelli, Colla del Bucine, Eremo di Gamogna. Tra le montagne si trova ad alta quota un altopiano erboso, la piana dei Romiti, proprio sopra la famosa cascata citata anche da Dante Alighieri."}
{"id": "1951192", "revid": "1915706", "url": "https://it.wikipedia.org/wiki?curid=1951192", "title": "Betametasone", "text": "Il betametasone \u00e8 un farmaco antinfiammatorio steroideo, appartenente alla classe dei glucocorticoidi a lunga durata d'azione.\nIndicazioni.\nIl betametasone \u00e8 utilizzato per il trattamento di numerose malattie infiammatorie tra quali: asma bronchiale; artrite reumatoide; gravi allergie. Il betametasone \u00e8 utilizzato anche in alcune neoplasie specialmente a carico del tessuto linfatico come il linfoma di Hodgkin e in emolinfopatie maligne acute e croniche.\nPu\u00f2 essere utilizzato nelle ultime settimane di gravidanza per favorire la maturazione polmonare del feto quando si prevede un parto prematuro, riducendo l'incidenza della sindrome da distress respiratorio del neonato.\nLe formulazioni per uso topico dermatologico (crema, cerotti medicati) sono invece utilizzate nella terapia locale delle infiammazioni e delle manifestazioni allergiche cutanee.\nLa formulazione in cerotto, in particolare a base di betametasone valerato, \u00e8 particolarmente adatta per la psoriasi cronica a placche localizzata in zone difficili da trattare (es. ginocchio, gomito e faccia anteriore della tibia) per una superficie non superiore al 5% della superficie corporea, e per il trattamento di dermatiti sensibili ai cortisonici per la sua azione antinfiammatoria, antipruriginosa e vasocostrittrice. \nAvvertenze.\n\"Osteoporosi:\" la somministrazione di corticosteroidi, in particolare a dosaggi elevati e/o per tempi prolungati, pu\u00f2 indurre perdita di massa ossea con un aumento del rischio di frattura. La perdita di massa ossea dipende dal tipo di glucocorticoide impiegato: mentre con betametasone \u00e8 stata osservata una riduzione dell'assorbimento di calcio intestinale, in caso di terapia di breve durata (15 giorni), sia a basse dosi sia ad alte dosi, con prednisone l'osservazione \u00e8 stata confermata solo a dosaggi elevati (Gennari, 1993). Particolarmente a rischio per gli effetti dei glucocorticoidi sul metabolismo osseo sono i pazienti pediatrici e le donne in postmenopausa. In caso di osteoporosi indotta da glucocorticoidi, i bifosfonati rappresentano farmaci di prima linea, mentre la vitamina D3 e la vitamina K2 sono considerati di secondo intervento (linee guida riportate da The Japanese Society for Bone and Mineral Research, ed. 2004).\nEffetti indesiderati.\nGli effetti indesiderati sono molto rari se il farmaco \u00e8 utilizzato per brevi periodi (inferiori a 7 giorni) o per uso topico, poich\u00e9 l'assorbimento attraverso la cute \u00e8 minimo (circa 0,2%, con variazioni a seconda del distretto corporeo). Tuttavia sono possibili:"}
{"id": "1951195", "revid": "188323", "url": "https://it.wikipedia.org/wiki?curid=1951195", "title": "Motore a scoppi regolari", "text": ""}
{"id": "1951196", "revid": "188323", "url": "https://it.wikipedia.org/wiki?curid=1951196", "title": "Motore Twin pulse", "text": ""}
{"id": "1951202", "revid": "1086846", "url": "https://it.wikipedia.org/wiki?curid=1951202", "title": "Associazione Calcio Milan 1960-1961", "text": "Questa voce raccoglie le informazioni riguardanti l'Associazione Calcio Milan nelle competizioni ufficiali della stagione 1960-1961.\nStagione.\nIl mercato dell'estate 1960 porta a una rivoluzione: la societ\u00e0 acquista dall' il sedicenne Gianni Rivera, che lega, da ora in avanti, la sua carriera unicamente al Milan. Tra gli altri acquisti portati a termine ci sono quelli di Santiago Vernazza, Mario David e Paolo Barison. Lasciano, oltre a Schiaffino, anche Grillo, Bean e Danova.\nI rossoneri, guidati da Paolo Todeschini (ex rossonero negli anni bellici) e Gipo Viani (direttore tecnico), chiudono la Serie A al secondo posto alle spalle della Juventus campione, nonostante la vittoria sui bianconeri in entrambi gli incontri di campionato e i 22 gol di Jos\u00e9 Altafini. Il brasiliano con 4 reti diviene capocannoniere della Coppa Italia 1960-61 che si chiude, per i \"Diavoli\", agli ottavi di finale.\nAl termine della stagione il capitano Nils Liedholm conclude la propria carriera di calciatore per intraprendere quella di allenatore. L'anno seguente, lo svedese, sieder\u00e0 in veste di assistente sulla panchina del Milan. La fascia di capitano passa a Zagatti che la ceder\u00e0 dopo pochi mesi a Cesare Maldini.\nOrganigramma societario.\nArea direttiva\nArea tecnica"}
{"id": "1951204", "revid": "767487", "url": "https://it.wikipedia.org/wiki?curid=1951204", "title": "Distretto di Palwal", "text": "Il distretto di Palwal \u00e8 un distretto dell'Haryana, in India, di 829.000 abitanti. \u00c8 situato nella divisione di Gurgaon e il suo capoluogo \u00e8 Palwal.\nIl distretto \u00e8 stato istituito il 5 agosto 2008 su richiesta della popolazione. Comprende i tre comuni (detti in hindi \"tehsil\") di Palwal, Hodal e Hathin, oltre a 282 villaggi."}
{"id": "1951208", "revid": "188323", "url": "https://it.wikipedia.org/wiki?curid=1951208", "title": "Motore four pulse", "text": ""}
{"id": "1951209", "revid": "767487", "url": "https://it.wikipedia.org/wiki?curid=1951209", "title": "Questo mio folle cuore", "text": "Questo mio folle cuore (\"My Foolish Heart\") \u00e8 un film del 1949 diretto da Mark Robson e tratto dal racconto \"Lo zio Wiggily nel Connecticut\" di J.D. Salinger.\nTrama.\nAlla vista di uno dei suoi vecchi vestiti, una donna giovane ma infelice, che sta per divorziare, ricorda il suo primo amore. La storia viene poi raccontata in flashback.\nNel 1939 a New York, la studentessa Eloise Winters incontra Walt Dreiser a una festa studentesca. Pochi giorni dopo, Walt le chiede di uscire con lui. Per lui \u00e8 solo un'occasione per divertirsi. Quando Eloise se ne rende conto, gli fa capire che sta cercando una relazione permanente. Walt continua a inseguirla e alla fine entrambi finiscono per innamorarsi.\nScoppia la seconda guerra mondiale e Walt si arruola nell'esercito americano. Prima di andare all'estero, chiede a Eloise di passare una notte con lui. Dapprima esitante, alla fine accetta la proposta. Rendendosi conto di essere incinta, decide di nascondere la sua condizione a Walt perch\u00e9 vuole che lui la sposi solo per amore e non per legittimare il bambino.\nCuriosit\u00e0.\nSi tratta della prima ed unica ufficiale trasposizione cinematografica di Salinger; il famoso scrittore detestava il film tanto di aver proibito altri adattamenti del suo lavoro. Per il ruolo della protagonista era stata designata il 16 agosto 1948 Teresa Wright, poi rimpiazzata da Susan Hayward che si aggiudic\u00f2 con la sua interpretazione una candidatura al Premio Oscar."}
{"id": "1951210", "revid": "188323", "url": "https://it.wikipedia.org/wiki?curid=1951210", "title": "Motore sceamer", "text": ""}
{"id": "1951211", "revid": "1776051", "url": "https://it.wikipedia.org/wiki?curid=1951211", "title": "2econd Skin", "text": "2econd Skin \u00e8 il primo singolo estratto dall'album Sin/Pecado.\nLa traccia d\u00e0 il titolo al secondo EP della band gothic metal portoghese Moonspell.\nNel secondo disco sono presenti degli estratti dal vivo, registrate durante il \"Perverse religious tour\" del 1997."}
{"id": "1951213", "revid": "287204", "url": "https://it.wikipedia.org/wiki?curid=1951213", "title": "Dictyotales", "text": "Dictyotales \u00e8 un ordine di alghe brune.\nTassonomia.\nComprende oltre 200 specie raggruppate in due famiglie:\nTra le specie comuni nel mar Mediterraneo vi sono \"Dictyota dichotoma\" e \"Padina pavonica\"."}
{"id": "1951216", "revid": "767487", "url": "https://it.wikipedia.org/wiki?curid=1951216", "title": "Edoardo mio figlio", "text": "Edoardo mio figlio \u00e8 un film del 1949, diretto da George Cukor.\nTrama.\nArnold ed Evelyn festeggiano a Londra il primo compleanno del figlio Edoardo con Larry Woodhope, un fisico loro amico, Arnold ha appena iniziato una nuova carriera nella finanza con Harry Simpkin, appena uscito di prigione dopo un periodo in prigione per frode fiscale.\nA 6 anni il bambino deve sottoporsi ad una costosa operazione e il padre decide di incendiare la sua casa per incassare i soldi dell'assicurazione. Dopo un iniziale ripensamento sar\u00e0 Harry a portare a compimento il piano.\nCon il passare del tempo Arnol diventa sempre pi\u00f9 ricco e disposto a tutto pur di proteggere il figlio che con l'et\u00e0 adulta diventa un forte bevitore. La madre Evelyn confida a Larry i suoi dubbi sul figlio che pare non aver nessun senso della morale mentre il padre non trova niente di sbagliato nelle sue azioni.\nUscito di prigione dopo un'altra condanna per frode fiscale Harry si reca da Arnold per chiedergli un lavoro ma dopo aver ricevuto una risposta negativa si suicida gettandosi dal tetto. Arnold non vuole essere coinvolto nelle indagini e la segretaria Eileen mente per lui affermando di non aver visto Harry.\nI due iniziano una relazione ma dopo un anno scoprono di essere osservati da un detective assunto dall'avvocato di Evelyn. Arnold non vuole scandali e decide di troncare la relazione, Eileen disperata si suicida.\nRaggiunti moglie e figlio in Svizzera ottiene la riappacificazione con Evelyn solo con il ricatto, pur di proteggere Harry, innamorato silenzioso, la donna non racconter\u00e0 al figlio la verit\u00e0 sul padre ma con il passare degli anni anche lei diventa una alcolista.\nNel frattempo Edoardo si fidanza con Phyllis Mayden nonostante aspetti un figlio da Betty Foxley, convinta invece di essere lei la futura moglie. Arnold \u00e8 disposto a pagare per fare abortire la ragazza ma Betty rifiuta e annuncia con orgoglio di essere in grado di occuparsi da sola del figlio. \nA causa della guerra Edoardo rimane vittima di un incidente aereo e anche Evelyn muore. Rimasto solo Arnold cerca di ritrovare il figlio di Betty di cui si \u00e8 preso cura Larry. Convinto che l'uomo possa influenzare negativamente il piccolo, Larry si rifiuta di farli incontrare. Arnold non demorde e nonostante l'arresto legato all'incendio doloso decide di non interrompere la ricerca.\nNote.\nIl film \u00e8 tratto da una piece teatrale e come sul palcoscenico anche nel film il personaggio del titolo non si vede mai.\nIl regista avrebbe voluto scritturare Katherine Hepburn nei ruolo di Eileen ma lei e Spencer Tracy non volevano lavorare troppe volte assieme. Per quel ruolo venne quindi scritturata Leueen MacGrath che aveva interpretato lo stesso ruolo a teatro."}
{"id": "1951218", "revid": "304077", "url": "https://it.wikipedia.org/wiki?curid=1951218", "title": "Costume intero", "text": "Il costume intero \u00e8 un tipo di costume da bagno femminile. Normalmente il costume intero copre il seno, l'addome, il pube, i genitali, le natiche, l'ano, la schiena e la pancia. Vi sono anche alcuni tipi che lasciano scoperte alcune aree di pelle, o anche il monokini, che lascia scoperto il seno.\nPrima dell'invenzione del bikini, virtualmente, c'erano solo i costumi interi ed in tempi pi\u00f9 antichi anche i costumi da uomo erano simili ai costumi interi femminili.\nIl costume intero \u00e8 anche la principale divisa di nuotatrici e tuffatrici agonistiche, anche se alcune nuotatrici lo sostituiscono frequentemente con diverse uniformi simili alle mute subacquee che riducono ulteriormente l'attrito del corpo con l'acqua."}
{"id": "1951219", "revid": "198277", "url": "https://it.wikipedia.org/wiki?curid=1951219", "title": "Associazione Calcio Milan 1959-1960", "text": "Questa voce raccoglie le informazioni riguardanti lAssociazione Calcio Milan nelle competizioni ufficiali della stagione 1959-1960.\nStagione.\nNella stagione 1959-1960 i rossoneri, sempre guidati da Luigi Bonizzoni, scambiano con il Genoa i portieri: Lorenzo Buffon \u00e8 infatti ceduto ai grifoni in cambio di Giorgio Ghezzi. Il Milan chiude il campionato al terzo posto con 44 punti a -9 dalla Juventus campione d'Italia con 55 punti, davanti alla Fiorentina seconda con 47 punti. Tra i risultati positivi della stagione c'\u00e8 il 5-3 contro l'Inter dove Altafini diventa il primo e unico giocatore ad aver segnato 4 reti in un derby di Milano.\nIn Coppa Italia i rossoneri sono eliminati al secondo turno, ma prima partita per il Milan, in casa dal per (0-1).\n\u00c8 breve anche l'avventura in Coppa dei Campioni: in seguito alla vittoria al primo turno contro l' (2-2 in Grecia e 3-1 a San Siro) i rossoneri sono battuti con un complessivo 7-1 dal agli ottavi di finale.\nAl termine della stagione lascia il club, dopo sei anni in rossonero, Juan Alberto Schiaffino.\nOrganigramma societario.\nArea direttiva\nArea tecnica\nArea sanitaria"}
{"id": "1951220", "revid": "123765730", "url": "https://it.wikipedia.org/wiki?curid=1951220", "title": "Roland Dyens", "text": "\u00c8 stato uno dei chitarristi classici pi\u00f9 apprezzati al mondo.\nBiografia.\nRoland Dyens nacque il 19 ottobre 1955 in Tunisia, ma di cittadinanza francese (essendo suo nonno Jean naturalizzato francese intorno al 1915). \nNel 1961 con la famiglia (i genitori Robert, Nina e sua sorella Laura) si trasfer\u00ec dapprima a Parigi, poi a Meudon (Hauts de Seine) sempre nei pressi della capitale.\nPrimogenito di quattro figli, la sua era una famiglia di artisti: suo padre era un pittore, mentre sua madre aveva una passione per il teatro classico, e la passione per le arti venne condivisa da tutti i suoi familiari nonch\u00e9 dai suoi quattro figli. Suo zio Gorges Dyens (1932-2015), scultore d\u2019avanguardia franco-canadese, fu vincitore del prestigioso Prix de Rome e della Biennale di Parigi, e visse all'Accademia di Francia a Roma, a Villa Medici, dal 1962 al 1965.\nIl fratello minore di Roland, Bruno, scomparso prematuramente nel 1993, fu dedicatario del brano \u201cNuits\u201d per chitarra sola, scritto da suo fratello.\nConcertista, compositore, arrangiatore e improvvisatore per vocazione, \u00e8 stato anche grande didatta apprezzato in tutto il mondo anche come docente, dal 2000 al 2016, al Conservatorio Superiore di Parigi. \nRoland Dyens inizi\u00f2 a studiare chitarra all'et\u00e0 di nove anni con l\u2019insegnante di chitarra Robert Maison.\nQuattro anni dopo, divenne allievo del maestro spagnolo Alberto Ponce, nella classe del quale ottenne, nel 1976, la Licenza di Concerto dalla Ecole Normale de La Musique di Parigi.\nParallelamente allo studio del suo strumento, Roland Dyens studi\u00f2 anche composizione seguendo i preziosi insegnamenti del rinomato compositore e direttore d\u2019orchestra D\u00e9sir\u00e9 Dondeyne, sotto la cui guida consegu\u00ec un 1\u00ba premio in Armonia, Contrappunto e Analisi.\nGli anni \u201990 furono un periodo denso di cambiamenti nell\u2019attivit\u00e0 didattica di Dyens: inizialmente docente di conservatorio al Conservatorio di musica e danza di Clamart (Hauts de Seine), per motivi personali lasci\u00f2 l\u2019impiego. Nei successivi anni peregrin\u00f2 in diverse scuole in modo tale da continuare la sua attivit\u00e0 di docente. Dapprima insegn\u00f2 all\u2019Ecoile Americaine, in seguito privatamente alla Salle Pleyel. \nInfine, su invito del direttore (nonch\u00e9 amico e stimato collega) Jean Christophe Hoarau, per diversi anni insegn\u00f2 nella Ecole ATLA, scuola di musica jazz e rock nella quale Dyens ide\u00f2 e tenne un corso di interpretazione classica, arrangiamento, armonia e improvvisazione. \nSuccessore alla cattedra del suo maestro Alberto Ponce, fu docente al Conservatorio Nazionale Superiore di Musica di Parigi dal 2000. \nValse en Ska\u00ef, dedicato al chitarrista napoletano Aniello Desiderio, \u00e8 uno dei suoi brani pi\u00f9 noti, ma molto spesso gli esecutori si cimentano con la pi\u00f9 estesa Libra Sonatine (1986), suddivisa in tre movimenti: \"India\", \"Largo\" e \"Fuoco\", composto da Dyens dopo un attacco di cuore.\nRoland Dyens mor\u00ec il 29 ottobre 2016.\nL\u2019attivit\u00e0.\nRoland Dyens ha diviso il suo tempo in giro per il mondo tra concerti, composizione e insegnamento. Questa triplice intesa \u00e8 stata la base del successo indiscutibile di questo musicista in continua evoluzione.\nSempre in continuo cambiamento, i concerti di Roland Dyens per la platea degli ascoltatori si svolsero come una personale esperienza di risveglio emotivo.\nIspirati dalla unit\u00e0 musicale dimostrata nei suoi concerti, gli ascoltatori spesso avrebbero usato in seguito l\u2019impatto del suo virtuosismo artistico e creativo per guidare la propria percezione della musica e, pi\u00f9 in senso lato, le loro vite.\nAnche coloro che non avessero familiari i contorni e le sfumature del recital chitarristico, spesso testimoniarono un\u2019ispirata scoperta dello strumento e del suo potenziale musicale.\nRoland Dyens aveva un variopinto e sensibile approccio alla chitarra, un\u2019infallibile apertura mentale che gli ha permesso di fondere tutte le forme musicali l\u2019una con l\u2019altra. La sua presenza scenica, le sue improvvisazioni all\u2019apertura dei concerti e il rapporto unico con gli ascoltatori indiscutibilmente lo posizionano nell\u2019avanguardia della performance chitarristica contemporanea.\nDa diverso tempo ormai, la sua musica \u00e8 stata una parte integrante del repertorio dello strumento, garantendo all\u2019artista un ingresso a pieno titolo nel selezionato gruppo di chitarristi-compositori che vantano una cos\u00ec privilegiata posizione. Le sue composizioni ed i suoi arrangiamenti sono ampiamente eseguiti e altamente acclamati in tutto il mondo: essi forniscono un nuovo respiro vitale per la chitarra, fornendo una testimonianza di come questo concertista e compositore non abbia mai smesso di sfidare i limiti del suo strumento.\nIl numero crescente degli uditori e degli allievi effettivi nelle masterclass di Roland Dyens fu dovuto sicuramente alla profondit\u00e0 del suo approccio, ricco di tematiche innovative. Con un acuto senso della qualit\u00e0 e della forza emotiva, la sua naturale abilit\u00e0 di comunicare con le successive generazioni trasformava le formalit\u00e0 della masterclass in un felice incontro personale.\nTra i risultati pi\u00f9 prestigiosi conseguiti negli anni iniziali della sua carriera, notiamo il Premio Speciale del Concorso Internazionale Citt\u00e0 di Alessandria (Italia) e il prestigioso Grand Prix du Disque dell'Accademia Charles-Cros, entrambi ottenuti in onore del grande compositore brasiliano Heitor Villa-Lobos.\nAll\u2019et\u00e0 di 25 anni si diplom\u00f2 alla Fondazione Menuhin. Otto anni dopo, Roland Dyens fu classificato dalla rivista Guitarist come uno tra i migliori chitarristi del mondo in tutti gli stili.\nIl 30 settembre 2006 ha ricevuto il premio della \"Chitarra d\u00b4Oro 2006\" per i suoi lavori di composizione dalla direzione del Concorso Internazionale Citt\u00e0 di Alessandria. Nello stesso anno inizi\u00f2 a collaborare con la casa editrice Productions d\u2019OZ.\nNel 2007, gli organizzatori del prestigioso concorso internazionale GFA (Guitar Foundation of America), tenutosi quell\u2019anno nella citt\u00e0 di Los Angeles, gli commissionarono il \u201cset piece\u201d per la competizione ed egli compose Anyway (Les Editions Doberman-Yppan Qu\u00e9bec, Canada), brano accolto molto positivamente nell\u2019ambiente chitarristico internazionale. \u00c8 inoltre importante ricordare che, in questo concorso, sei studenti di Roland Dyens del Conservatorio di Parigi (tra cui Jeremy Jouve e Raphael feuillatre) hanno conseguito primi premi assoluti. \nNell'ottobre 2007, durante il suo tour autunnale in Nord America, il Winnipeg Free Press (attivo dal 1872) gli assegn\u00f2 una votazione di 5 stelle per il suo concerto, tenuto il 6 ottobre a Winnipeg. Fu il secondo caso di conseguimento di una votazione cos\u00ec alta dal 1872.\nIl 9 novembre 2008 ha diretto la prima esecuzione assoluta di \"Soleil Levants\" scritta per orchestra di chitarre commissionata dall'Associazione degli ensemble di chitarre del Giappone in occasione della commemorazione del ventennale del sodalizio celebrato presso la Nakano Main Hall di Tokyo.\nIl 21 gennaio 2010, Roland Dyens forse anche per la sua interessante e fortunata rielaborazione per chitarra classica del celeberrimo brano \u201cNuages,\u201d \u00e8 stato l'unico chitarrista classico invitato a partecipare al concerto tributo al grande Django Reinhardt, in occasione del centenario della sua nascita, durante un concerto tenuto da 100 chitarristi al Th\u00e9\u00e2tre du Ch\u00e2telet di Parigi.\nNel 2011, in occasione del suo recital all\u2019International Cordoba Guitar Festival, ottenne come pi\u00f9 alto riconoscimento l\u2019ambita \u2018\u2019Five Stars\u2019\u2019 dalla stampa spagnola, pubblicando la sua recensione col titolo \"Roland Dyens, El mago de la guitarra\".\nFino al 2016, tra i compositori viventi, Roland Dyens ha occupato la posizione pi\u00f9 alta nella \"Top 100\" delle opere originali per chitarra pi\u00f9 registrate al mondo. In effetti, 3 dei suoi pezzi fanno ufficialmente parte di questa classificazione, frutto del notevole lavoro omonimo pubblicato nel 2013 dal musicologo canadese Enrique Robichaud.\nNel 2015 la Guitar Foundation Of America (GFA) gli ha assegnato il prestigioso premio \"Artistic Achievement Award\", riservato a chitarristi, compositori, pedagoghi e \"geni\" che hanno dato un \"contributo monumentale allo sviluppo dell'arte e della vita della chitarra classica\u201d. La sua famiglia ha ricevuto questo premio nel 2017 durante un bellissimo tributo organizzato dal GFA di Los Angeles.\nLo stile.\nL\u2019interpretazione chitarristica di Roland Dyens presenta numerosi ed approfonditi aspetti legati all\u2019approccio contemporaneo ed artistico della chitarra. \nAlla domanda su quale pensasse fosse l'aspetto pi\u00f9 importante della tecnica della chitarra, Dyens (2000) rispose:\n\u201cDa figlio di un pittore, direi il colore. La chitarra \u00e8 uno strumento molto speciale, non si tratta solo di sei [corde] vibranti, ma anche del modo in cui le facciamo vibrare. Abbiamo molte possibilit\u00e0: con la punta del dito, con il dito, con entrambi i lati e cos\u00ec via, e poi il punto in cui tocchiamo la [corda] e con quale [angolo]. Sono tutti possibili colori. Ci sono milioni di combinazioni per noi, per determinare un colore di cui abbiamo bisogno. Sembra che non usare questa possibilit\u00e0 di colori, non considerandone l'importanza, sia come avvicinarsi alla chitarra senza incontrare realmente lo strumento.\u201d\nLa passione di Dyens per il colore e l'espressivit\u00e0 tonale si manifesta nel tipo e nei dettagli delle pedisseque ed allo stesso tempo illuminanti indicazioni esecutive nelle sue partiture, che tracciano la gamma e la raffinatezza della sua espressione musicale. Notando l'aspetto davvero distintivo dello stile concertistico di Dyens, gli effetti sonori che impiega nella performance, per certi versi si pu\u00f2 assumere che la sua ricerca di timbrica, effettistica e armonica faccia pensare a Debussy: Dyens usa colori sonori come un pittore impressionista la sua tavolozza.\nIl suo uso del colore e dell'espressivit\u00e0 tonale - la sua \"tavolozza tonale alchemica\" (Panting, 2001, p. 36), \u00e8 fondamentale per il suo stile compositivo ed esecutivo. Ad esempio, negli arrangiamenti di brani di musica popolare, L'enorme enfasi che Dyens pone sull'espressivit\u00e0 musicale si riflette nella sua costante determinazione ad esprimere la carica emotiva della canzone originale.\nCome risultato di questa determinazione, le partiture pubblicate da Dyens sono piene di indicazioni esecutive molto dettagliate. Le sue registrazioni sono molto fedeli alle indicazioni sull\u2019esecuzione di questi spartiti. \nQueste indicazioni esecutive coprono ad esempio aree ritmiche, dinamiche, di articolazione, indicazioni melodiche, armonici, ed effetti/tecniche speciali che includono abbellimenti agogici sviluppati (molto spesso il rubato), tremolo modulato (portamento) per imitare le Ondes Martenot elettroniche, pizzicato coi polpastrelli, glissandi, tremolo con corde incrociate e bicordi arpeggiati sulla linea melodica.\nL\u2019obiettivo di Dyens non \u00e8 quello di mettersi in mostra, o autocelebrarsi sul suo strumento tramite tutte le diverse tecniche che riesce a spremere in un brano, ma di utilizzare tutte le possibilit\u00e0 della chitarra per esprimere il significato della versione originale che ha usato. Allo stesso modo, il suo genio tecnico come interprete, non \u00e8 mai autorizzato a intralciare il suo rapporto con il pubblico e con l'anima della musica stessa. Dyens amava Sor, ed in questo forse potrebbe davvero essere descritto come suo discendente concettuale: come scrisse Sor nella prefazione al suo metodo del 1832 \"La musica, il ragionamento e la preferenza che do in generale ai risultati prima di una dimostrazione di difficolt\u00e0, costituiscono il mio intero segreto.\" (Sor, 1832, p. 5).\nComposizioni (suddivise per organico).\n\u2022 CHITARRA SOLA\nAfter christmas Feeling\n\"3 Saudades\" Editions Hamelle Paris - France\n\"Anyway\" - 2007 GFA set piece - Les Editions Doberman-Yppan Qu\u00e9bec, Canada\nChansons fran\u00e7aises Vol.1 (solo guitar)\nChansons fran\u00e7aises Vol.1 (solo guitar - tablatures)\nChansons fran\u00e7aises Vol.2 (solo guitar)\nCitrons doux et le Quatuor Accorde (solo guitar)\nEloge de L\u00e9o Brouwer (solo guitar, 1987)\nHommage \u00e0 Frank Zappa (solo guitar, 1994)\n\u201cHommages \u00e0 Marcel Dadi / Pavane de Ravel\u201d (arr Dyens) - Editions Orph\u00e9e Colombus - USA\nHommage \u00e0 Villa-Lobos (solo guitar, 1986)\nLes 100 de Roland Dyens (100 pieces including 2 duets, 2 quartets &amp; 1 trio) for beginners and medium to advanced level. \nL.B. Story (solo guitar)\n20 Lettres (solo guitar, 2001), \nInclude: Lettre \u00e0 Sidney, Lettre \u00e0 la Seine, Lettre noire, Lettre \u00e0 soi-meme, Lettre francaise, Lettre a mi-longue, Lettre latine, Venezuelettre, Lettre \u00e0 Claude et Maurice, Lettre \u00e0 la vieille Angleterre, Lettre Nordestine (\u00e0 Odair Assad), Lettre \u00e0 demain, Lettre et le n\u00e9ant, Lettre au calme, Lettre \u00e0 Jacques Cartier, Lettre \u00e0 Isaac, Emilio et les autres, Lettre encore\u2026(\u00e0 Elena Papandreou), Lettre \u00e0 la saudade, Lettre \u00e0 Julia Florida, Lettre \u00e0 Monsieur Messiaen.\nLibra Sonatine (solo guitar, 1985)\nLulla by Melissa (solo guitar)\nMambo des Nuances et Lille Song (solo guitar, 1994)\nMes arrangements \u00e0 l\u2019amiable (solo guitar)\nInclude: \nChopin \u2013 Mazurka op. 68 n\u00b04\nChopin \u2013 Valse op. posthume 69 n\u00b01\nChopin \u2013 Valse op. posthume 69 n\u00b02\nVilloldo \u2013 El Choclo\nMonk \u2013 Round Midnight\nSatie \u2013 Gnossienne n\u00b01\nColumbo/Murena \u2013 Indiff\u00e8rence\nReinhardt \u2013 Nuages\nDe Moraes/Jobim - Felicidade\nMuguet et L\u2019Allusive (solo guitar)\n\u201cNaquele Tempo\u201d 10 arrangements on Brazilian genius Pixinguinha's music (2009)\nInclude: Proezas de solon, desprezado, rosa, atencioso, ingenuo, gargalhada, oscarina, lamentos, naquele tempo, carinhoso, um a zero\n\u201cNight and Day\u201d - Jazz Arrangements - Guitar Solo Publications San Francisco \u2013 USA\nInclude:\nSimons \u2013 All of me\nThielemans \u2013 Bluesette\nPorter \u2013 Night and Day\nGarner \u2013 Misty\nHammerstein II \u2013 All the things you are\nArlen \u2013 Over the rainbow\nStrayhorn \u2013 Take the A train\nPorter \u2013 I love Paris\nGillespie \u2013 A night in Tunisia\nVan Heusen \u2013 Polkadots and moonbeams (Guitar and vibraphone o marimba) \nSanto Tirso (solo guitar, 1996)\nPavane pour une infante d\u00e9funte (Ravel, arrangement, 1996)\nSonge Capricorne (solo guitar)\nTango en Ska\u00ef (solo guitar)\nTriaela (solo guitar, 2001)\nTel Guillaume\nThe wiz\nTriste musette\nTrois (3) pi\u00e8ces polyglottes - Valse des loges, Flying Wigs &amp; Sols d\u2019I\u00e8ze (solo guitar)\nValse des anges (solo guitar, 2005)\nValse en ska\u00ef (solo guitar)\nVille d'Avril (solo guitar, 1997)\nJune \u2013 Barcarolle op. 37 n\u00b06 by Tchaikovsky arranged for solo guitar (ca 8mn - level 5)\nComme le jour... (solo guitar - 4 to 5mn - level 3 to 4, 2008)\nDjembe (for solo guitar, 2007)\n\u00ab YOYO \u00bb, Musica per il Libro-CD \u00ab H\u00f4tel de la Guitare bleue \u00bb Editions Gallimard-Jeunesse (2008)\nTango by Alb\u00e9niz arranged for solo guitar (ca 3mn - level 4 to 5)\nThe Delights of Jetlag (solo guitar - set piece at 2012 Antony Intl Competition).\nThe Last Tango, music for Astor Piazzolla arranged for guitar solo (2016)\n\u2022 2 CHITARRE\nC\u00f4t\u00e9 Nord (Eloge de duo Assad) (1993)\nComme des grands (3 duos: Gloomy light, Il funghetto, Clown blanc - ca 10mn - level 2 to 3)\nNiteroi (Hommage a Oscar Niemoyer) - ca 6.30mn\nHakuju pulse \n\u2022 3 CHITARRE\nVarna - Future Memories (guitar trio) - ca 6.30mn\n\u2022 4 CHITARRE\nAu fil de l\u2019Aude (for 4 guitars or guitar ensemble)\nBr\u00e9sils (4 guitars or ensemble, 2002)\nFrench Pot-Pourri (for guitar quartet or ensemble, 1999)\nHamsa (4 guitars or guitar ensemble, 1998)\nSuite Polymorphe (4 guitars or guitar ensemble, 2000)\nVariations sur un th\u00e8me de la \"Fl\u00fbte Enchant\u00e9e\" Mozart/ Sor (4 guitars or guitar ensemble, 2001)\nVille d'Avril (4 guitars or guitar ensemble, 1997)\nAlfonsina y el mar (arr. For guitar solo, guitar quartet or guitar ensemble, 2006)\nApril Song (for guitar quartet or guitar ensemble - 5mn30 - level 3 to 4, 2013)\nAustin Tango (for guitar quartet or guitar ensemble - ca 3mn45 - level 2 to 3, 2009)\nCarillons (for guitar quartet or ensemble + optional bass - 5.30 to 6mn - level 3 to 4)\nComme un rond d'eau (guitar quartet - ca 7.30 mn - level 5)\nDansk Pot Pourri (6 or 7 arrangements on old Danish songs arranged for guitar quartet or guitar ensemble, 2006)\nLa Valse \u00e0 mi-temps - Half-time Waltz - also known as La Colmarienne (for guitar quartet or guitar ensemble - ca 6mn - level 3 to 4, 2010)\nSeul \u00e0 seuls - short com\u00e9die musicale for quartet or ensemble\nSoleils levants (pour quatuor ou ensemble de guitares / for quartet or guitar ensemble, 2008).\n\u2022 5+ CHITARRE\nAria (da H. Villa-Lobos \u2013 Bachianas Brasileiras n\u00b05) (guitar quintet)\nC\u00f4t\u00e9 Sud (guitar octet - quartet possible)\nRythmaginaires (guitar octet, 1989)\nFestival de Paris (for guitar orchestra or guitar quintet with bass - ca 5.30mn - level 5, 2014)\nThe Bolero of Ravel - Arranged for guitar ensemble - (compos\u00e9 en 1992, \u00e9dit\u00e9 en 2017)\nFour moods and coda (for guitar orchestra)\nTambourou (for guitar orchestra and 4 percussions, 2016)\n\u2022 CONCERTI \nConcertino de N\u00fcrtingen (solo guitar &amp; guitar ensemble, 2004)\nConcerto en si (solo guitar &amp; guitar ensemble)\nConcerto m\u00e9tis (guitar &amp; piano)\nConcerto m\u00e9tis (solo guitar &amp; string orchestra, 1990)\nConcertomaggio (2 guitars and string orchestra, 1999)\n\u2022 CHITARRA E 4 D\u2019ARCHI\nRossiniana n\u00b01 d\u2019apr\u00e8s Mauro Giuliani (solo guitar &amp; string quartet, 2001)\nTango en Ska\u00ef (solo guitar &amp; string quartet)\n\"7 \u00c9tudes de Sor\" (arrangements pour guitare et quatuor \u00e0 cordes/ arranged for Guitar and String Quartet, 2005)\nDjembe (version for guitar, flute and string quartet, 2007)\n\u2022 MUSICA DA CAMERA\nTraveling Sonata (Sonata for flute and guitar - ca 17mn)\nAlfonsina y el mar, O sole mio ( from 2 famous popular melodies for mandoline and guitar, 2006)\nComposizioni (suddivise per ente di pubblicazione).\nEditions Henry Lemoine\n\u2022 Aria (guitar quintet)\n\u2022 Br\u00e9sils(4 guitars or ensemble)\n\u2022 Chansons fran\u00e7aises Vol.1 (solo guitar)\n\u2022 Chansons fran\u00e7aises Vol.1 (solo guitar - tablatures)\n\u2022 Chansons fran\u00e7aises Vol.2 (solo guitar)\n\u2022 Citrons doux et le Quatuor Accorde (solo guitar)\n\u2022 Concertino de N\u00fcrtingen (solo guitar &amp; guitar ensemble)\n\u2022 Concerto en si (solo guitar &amp; guitar ensemble)\n\u2022 Concerto m\u00e9tis (guitar &amp; piano)\n\u2022 Concerto m\u00e9tis (solo guitar &amp; string orchestra)\n\u2022 Concertomaggio (2 guitars and string orchestra)\n\u2022 C\u00f4t\u00e9 Nord (2 guitars)\n\u2022 C\u00f4t\u00e9 Sud (guitar octet - quartet possible)\n\u2022 Eloge de L\u00e9o Brouwer (solo guitar)\n\u2022 French Pot-Pourri (for guitar quartet or ensemble)\n\u2022 Hamsa (4 guitars or guitar ensemble)\n\u2022 Hommage \u00e0 Franck Zappa (solo guitar)\n\u2022 Hommage \u00e0 Villa-Lobos (solo guitar)\n\u2022 L.B. Story (solo guitar)\n\u2022 Lettres - 20 (solo guitar)\n\u2022 Libra Sonatine (solo guitar)\n\u2022 Lulla by Melissa (solo guitar)\n\u2022 Mambo des Nuances et Lille Song (solo guitar)\n\u2022 Mes arrangements \u00e0 l\u2019amiable (solo guitar)\n\u2022 Muguet et L\u2019Allusive (solo guitar)\n\u2022 Rossiniana n\u00b01 d\u2019apr\u00e8s Mauro Giuliani (solo guitar &amp; string quartet)\n\u2022 Rythmaginaires (guitar octet)\n\u2022 Santo Tirso (solo guitar)\n\u2022 Songe Capricorne (solo guitar)\n\u2022 Suite Polymorphe (4 guitars or guitar ensemble)\n\u2022 Tango en Ska\u00ef (solo guitar &amp; string quartet)\n\u2022 Tango en Ska\u00ef (solo guitar)\n\u2022 Traveling Sonata (Sonata for flute and guitar - ca 17mn)\n\u2022 Triaela (solo guitar)\n\u2022 Trois (3) pi\u00e8ces polyglottes - Valse des loges, Flying Wigs &amp; Sols d\u2019I\u00e8ze (solo guitar)\n\u2022 Valse des anges - Angel\u2019s waltz (solo guitar)\n\u2022 Valse en ska\u00ef (solo guitar)\n\u2022 Variations sur un th\u00e8me de la \"Fl\u00fbte Enchant\u00e9e\" Mozart/ Sor (4 guitars or guitar ensemble)\n\u2022 Ville d'Avril (4 guitars or guitar ensemble)\n\u2022 Ville d'Avril (solo guitar)\nLes Productions d'OZ\n\u2022 \"7 \u00c9tudes de Sor\" (arrangements pour guitare et quatuor \u00e0 cordes/ arranged for Guitar and String Quartet)\n\u2022 2 famous popular melodies for mandoline and guitar (Alfonsina y el mar &amp; O sole mio)\n\u2022 Alfonsina y el mar (arrangement for guitar quartet or guitar ensemble)\n\u2022 Alfonsina y el mar (arrangement for mandoline &amp; guitar)\n\u2022 April Song (for guitar quartet or guitar ensemble - 5mn30 - level 3 to 4)\n\u2022 Austin Tango (for guitar quartet or guitar ensemble - ca 3mn45 - level 2 to 3)\n\u2022 Barcarolle by Tchaikovsky arranged for solo guitar (ca 8mn - level 5)\n\u2022 Carillons (for guitar quartet or ensemble + optionnal bass - 5.30 to 6mn - level 3 to 4)\n\u2022 Comme des grands (3 duos - ca 10mn - level 2 to 3)\n\u2022 Comme le jour...(solo guitar - 4 to 5mn - level 3 to 4)\n\u2022 Comme un rond d'eau (guitar quartet - ca 7.30 mn - level 5)\n\u2022 Dansk Pot Pourri (6 or 7 arrangements on old Danish songs arranged for guitar quartet or guitar ensemble)\n\u2022 Djembe (for solo guitar)\n\u2022 Djembe (version for guitar, flute and string quartet)\n\u2022 Festival de Paris (for guitar orchestra or guitar quintet with bass - ca 5.30mn - level 5)\n\u2022 La Valse \u00e0 mi-temps - Half-time Waltz - also known as La Colmarienne (for guitar quartet or guitar ensemble \n- ca 6mn - level 3 to 4)\n\u2022 Niteroi (guitar duet) - ca 6.30mn\n\u2022 Seul \u00e0 seuls - short com\u00e9die musicale for quartet or ensemble\n\u2022 Soleils levants (pour quatuor ou ensemble de guitares / for quartet or guitar ensemble).\n\u2022 Tango by Alb\u00e9niz arranged for solo guitar (ca 3mn - level 4 to 5)\n\u2022 Varna-Future Memories (guitar trio) - ca 6.30mn\n\u2022 The Delights of Jetlag (solo guitar - set piece at 2012 Antony Intl Competition).\n\u2022 Les 100 de Roland Dyens (100 pieces including 2 duets, 2 quartets &amp; 1 trio) for beginners and medium to \nadvanced level. To be published by 2013 &amp; 2014\n\u2022 The Bolero of Ravel - Arranged for guitar ensemble - (compos\u00e9 en 1992, \u00e9dit\u00e9 en 2017)\n\u2022 The Last Tango, music for Astor Piazzolla arranged for guitar solo (2016)\nMiscellaneous publications\n\u2022 \"3 Saudades\"\nEditions Hamelle\nParis - France\n\u2022 \"Anyway\" - 2007 GFA set piece\nLes Editions Doberman-Yppan\nQu\u00e9bec, Canada\n\u2022 Night and Day - Jazz Arrangements\nGuitar Solo Publications\nSan Francisco - USA\n\u2022 Hommages \u00e0 Marcel Dadi / Pavane de Ravel/ arrgt Dyens\nEditions Orph\u00e9e\nColombus - USA\n\u2022 Naquele Tempo\n10 arrangements on Brazilian genius Pixinguinha's music\nincluding Carinhoso, Lamentos, Rosa etc..\nGuitar Solo Publications"}
{"id": "1951223", "revid": "438678", "url": "https://it.wikipedia.org/wiki?curid=1951223", "title": "Le due suore", "text": "Le due suore (\"Come to the Stable\") \u00e8 un film del 1949 diretto da Henry Koster."}
{"id": "1951225", "revid": "890623", "url": "https://it.wikipedia.org/wiki?curid=1951225", "title": "Rione Aldisio", "text": "Il Rione Aldisio (o Villaggio Aldisio, \"Villaggiu Addisiu\" in dialetto messinese) \u00e8 un quartiere di Messina, situato nella Circoscrizione III, a monte del rione Gazzi, tra la strada di raccordo dello svincolo autostradale della tangenziale e il rione Gescal San Filippo, a circa 3\u00a0km a sud del centro cittadino.\nStoria.\nIl rione Aldisio \u00e8 sorto alla fine degli anni 50 del XX secolo col nome di \"villaggio Aldisio\".\nDa contrada agricola a monte del rione Gazzi, nel secondo dopoguerra venne destinata a zona di espansione di edilizia popolare per la ricostruzione della citt\u00e0 di Messina. Alle prime palazzine nel giro di un decennio ne vennero aggiunte molte altre, costruite per l'eliminazione di siti baraccati della zona nord della citt\u00e0. \nInfrastrutture e trasporti.\nVillaggio Aldisio \u00e8 lambito a nord dal Viale Gazzi, la strada che collega l'area di Gazzi all'autostrada A20 e a Bordonaro. Questa strada, che corre sopra il torrente Gazzi, segna il confine tra il quartiere e il Santo.\nVarie linee di autobus, gestite da ATM, collegano Villaggio Aldisio ai quartieri limitrofi e al centro di Messina."}
{"id": "1951226", "revid": "438678", "url": "https://it.wikipedia.org/wiki?curid=1951226", "title": "Mamma ti ricordo", "text": "Mamma ti ricordo (\"I Remember Mama\") \u00e8 un film del 1948, diretto da George Stevens e tratto dal romanzo autobiografico \"Io e la mamma\" di Kathryn Forbes."}
{"id": "1951227", "revid": "1086846", "url": "https://it.wikipedia.org/wiki?curid=1951227", "title": "Milan Associazione Calcio 1963-1964", "text": "Questa voce raccoglie le informazioni riguardanti il Milan Associazione Calcio nelle competizioni ufficiali della stagione 1963-1964.\nStagione.\nNella stagione 1963-1964 la squadra, rinforzatasi con Amarildo, chiude il campionato al terzo posto dietro il Bologna campione e la Grande Inter (battuta 2-0 nel derby di andata) campione d'Europa, eguagliando il record della Juventus del maggior numero di vittorie in trasferta (11) nei campionati a 18 squadre. In Coppa dei Campioni, dopo aver superato agli ottavi il Norrk\u00f6ping, i rossoneri vengono estromessi ai quarti dal : non basta la vittoria di San Siro per 2-0 per ribaltare il 4-1 subito in Spagna. Anche in Coppa Italia esce ai quarti, questa volta per mano della Fiorentina.\nIn questa stagione inoltre i \"Diavoli\" perdono, al Maracan\u00e3 contro il Santos di Pel\u00e9 (1-0), la Coppa Intercontinentale al termine della partita di spareggio, necessario dopo che l'andata e il ritorno si erano concluse con il punteggio di 4-2 per i rossoneri e per i bianconeri. I due match vinti dal Santos si segnalarono per il sospetto doping dei brasiliani, nonch\u00e9 per il controverso arbitraggio dell'argentino Juan Regis Brozzi, il quale verr\u00e0 sospettato di essere stato corrotto dal club sudamericano, e verr\u00e0 in seguito radiato. Ad allenare il Milan in questa stagione \u00e8 inizialmente Luis Carniglia, il quale ha condotto il Real Madrid alla vittoria in Coppa dei Campioni proprio contro i rossoneri sei anni prima; l'argentino \u00e8 affiancato dal direttore tecnico Giuseppe Viani. L'avventura di Carniglia \u00e8 tuttavia breve: viene infatti esonerato nel marzo 1964 e sostituito da Nils Liedholm.\nNel 1963 nasce inoltre il primo magazine ufficiale mensile interamente dedicato al club rossonero, dal nome Forza Milan!. Nello stesso anno il Milan trasferisce la sua sede da via Gaetano Donizetti 24 a via Gabrio Carlo Serbelloni 5.\nOrganigramma societario.\nArea direttiva\nArea tecnica"}
{"id": "1951232", "revid": "182396", "url": "https://it.wikipedia.org/wiki?curid=1951232", "title": "Ingevoni", "text": ""}
{"id": "1951233", "revid": "767487", "url": "https://it.wikipedia.org/wiki?curid=1951233", "title": "La moglie celebre", "text": "La moglie celebre (\"The Farmer's Daughter\") \u00e8 un film del 1947 diretto da H.C. Potter.\nNel 1963 fu prodotta dalla ABC la serie TV \"The Farmer's Daughter\" liberamente ispirata al film, trasmessa fino al 1966.\nTrama.\nCaterina Holstrom, unica figlia femmina di un fattore di origine svedese, con una moltitudine di fratelli, parte alla volta di Capitol City, per frequentare un corso da infermiera.\nArrivata alla stazione degli autobus, per un banale ritardo, essa viene avvicinata da Adolfo, un imbianchino itinerante, amico di famiglia, che le offre un passaggio per portarla in citt\u00e0. Ma la macchina dell'uomo si guasta e Caterina, oltre a rimetterci tutti i suoi risparmi per riparare l'auto, \u00e8 costretta a passare la notte in una pensione di periferia, insieme ad Adolfo, in camere separate. Il giorno dopo, Caterina al suo risveglio, non trova pi\u00f9 l'imbianchino, ma solo il conto da pagare. Con mezzi di fortuna raggiunge la citt\u00e0 in cerca dell'uomo e dei suoi risparmi che egli aveva promesso di renderle, ma non trova altro che Adolfo ubriaco, che tenta maldestramente di sedurla. Alla sua richiesta di denaro, lui minaccia di rivelare che hanno passato la notte insieme nella stessa camera, cos\u00ec Caterina abbandona il campo, non senza prima averlo malmenato a dovere e rovesciato in faccia la bottiglia di whiskey presente sul tavolo.\nAttraverso un'agenzia, riesce a trovare lavoro per riguadagnare il denaro perduto, come cameriera in casa del senatore Glenn Morley, dove anche sua madre la prende in simpatia. Caterina accetta di restare solo per due mesi.\nNel tempo che trascorre, il senatore mostra un delizioso quanto malcelato interesse per la giovane donna, ricambiato anche da Caterina, graziosissima, e che Morley scopre, peraltro, molto intelligente. Allo scadere del termine prefissato, Caterina d\u00e0 il preavviso per andarsene e frequentare il corso da infermiera, ma un 'provvidenziale' raffreddore della madre di Morley fa s\u00ec che essa rimanga fino al ritorno del senatore da un improvviso viaggio in Europa.\nSu suggerimento del senatore stesso e con l'aiuto di sua madre, Caterina comincia a frequentare un corso serale all'universit\u00e0, dove piano piano si accosta alla politica. Le idee di Caterina, naturalmente, sono a favore del popolo, come ogni buon lavoratore e in netto contrasto con quelle del signor Finley, (membro del partito di Morley) chiamato a sostituire un altro membro deceduto all'improvviso.\nIn una discussione verificatasi a casa del senatore, proprio per la scelta del candidato, dove Caterina manifesta in separata sede, in maniera un po' pi\u00f9 che velata le sue idee, contrarie alla politica di Finley, ella su invito del senatore stesso partecipa come spettatrice ad un comizio, dove al momento delle domande, la donna si alza e chiede a Finley perch\u00e9 vuole andare alla Camera. Si crea cos\u00ec un battibecco, nel quale Caterina enumera le innumerevoli mancanze di Finley. In questo modo, ella pur contro la sua volont\u00e0, viene 'arruolata' dal partito dell'opposizione. Caterina, dunque, suo malgrado, (pur essendosi innamorata del senatore), deve lasciare casa Morley e diventa un candidato per andare alla Camera. Viene cos\u00ec raggiunta dai fratelli, che la sostengono nella scalata politica. Morley, in partenza per Washington, passa a salutarla e le d\u00e0 consigli su come parlare in pubblico, manifestando solo con lo sguardo il suo amore per lei. Con pochi semplici consigli da parte di Morley, Caterina riscuote grandi consensi oltre che alte percentuali di voto.\nMa si riaffaccia Adolfo, che, in cerca di facili quattrini, si reca al partito di Morley, dove cerca di screditare Caterina, parlando di quell'unica notte, ove naturalmente nulla era accaduto. La madre del senatore lo scaccia in malo modo, rifiutando il ricatto dell'uomo. Finley si sente minacciato e raccatta informazioni, avvertendo anche una giornalista, interessata sentimentalmente al senatore e avversa a Caterina. La madre del senatore, pur essendo restia in un primo momento, finisce col cedere alle pressioni dei membri del partito per vincere le elezioni e la notizia viene pubblicata.\nMorley, sdegnato, abbandona il partito e raggiunge Caterina, che nel frattempo, per la vergogna, era scappata da Capitol City, ritornando da suo padre. Lui la raggiunge e finalmente i due innamorati si manifestano l'un l'altra.\nAll'annuncio del matrimonio al padre di Caterina, egli per\u00f2 redarguisce severamente la figlia, che sapeva benissimo innocente, rimproverandola di avere scelto la via pi\u00f9 facile, rinunciando a lottare, scappando e aggiungendo: \"uomo o donna, se non vuoi batterti per la verit\u00e0, non sei degna di andare alla Camera.\" Cos\u00ec Morley e Caterina si fidanzano e ripartono per Capitol City.\nNel frattempo, la madre del senatore, resasi conto di essere stata mal consigliata e dispiaciuta di essersi fatta influenzare da Finley, lo riceve nel suo salotto, scoprendo, attraverso un discreto interrogatorio, che Finley non solo \u00e8 un razzista in ogni senso, ma che ha anche costituito un'organizzazione nascosta, una sorta di polizia segreta. Appura cos\u00ec che l'uomo ha pagato ad Adolfo, l'imbianchino bugiardo, ben 500 dollari per sostenere le bugie su Caterina e per impedire che egli venga eventualmente convinto a ritrattare da chicchessia, lo tiene nascosto in un villino di campagna.\nParte cos\u00ec una spedizione alla ricerca di Adolfo, che viene ritrovato e costretto a confessare alla radio le sue bugie, additando Finley come unico colpevole. Il senatore Morley promette di rientrare nel partito solo se Finley verr\u00e0 cacciato via, oltre ottenere di assicurare appoggio a Caterina per le elezioni. Cos\u00ec avviene e Caterina, dopo aver sposato Morley, viene eletta alla Camera all'unanimit\u00e0.\nRiconoscimenti.\nPremi Oscar 1948 - Migliore attrice protagonista Loretta Young."}
{"id": "1951234", "revid": "767487", "url": "https://it.wikipedia.org/wiki?curid=1951234", "title": "Distretto di Ariyalur", "text": "Il distretto di Ariyalur \u00e8 un distretto del Tamil Nadu, in India, di 695.524 abitanti. Il suo capoluogo \u00e8 Ariyalur.\nIl distretto fu inaugurato il 23 novembre 2007"}
{"id": "1951235", "revid": "1935652", "url": "https://it.wikipedia.org/wiki?curid=1951235", "title": "Luciano Pacomio", "text": "Biografia.\nNasce a Villanova Monferrato, in provincia di Alessandria e diocesi di Casale Monferrato, il 4 novembre 1941.\nFormazione e ministero sacerdotale.\nFrequenta il seminario diocesano di Casale Monferrato.\nIl 20 dicembre 1964 \u00e8 ordinato diacono dal vescovo Giuseppe Angrisani che, il 29 giugno 1965, lo ordina anche presbitero.\nDopo l'ordinazione \u00e8 prefetto nel seminario diocesano e continua gli studi, conseguendo il baccellierato in teologia presso la Facolt\u00e0 teologica dell'Italia settentrionale, nel giugno 1966. Prosegue poi gli studi presso la Pontificia Universit\u00e0 Gregoriana di Roma, dove consegue la licenza in teologia e, infine, presso la Pontificia Universit\u00e0 Lateranense di Roma, dove consegue il dottorato in teologia. Ottiene, nel 1971, la licenza in Scienze bibliche al Pontificio Istituto Biblico di Roma e presso l'Universit\u00e0 degli studi di Torino la laurea in Lettere e Filosofia nel 1972.\nDal 1968 al 1971 \u00e8 docente di teologia sistematica e Sacra Scrittura al seminario interdiocesano di Vercelli. Nel 1971 \u00e8 nominato delegato vescovile per la scuola e la cultura, mentre dal 1972 al 1978 ricopre l'incarico di rettore del seminario diocesano di Mondov\u00ec e insegnante di Sacra Scrittura al seminario di Novara. Dal 1980 al 1983 \u00e8 direttore dell'Istituto regionale piemontese di pastorale.\nNel 1984 diviene rettore dell'Almo Collegio Capranica di Roma; in seguito diventa canonico della basilica di Santa Maria Maggiore e membro del consiglio presbiterale a Roma. \u00c8 membro del Centro Azione Liturgica e docente presso la Pontificia Universit\u00e0 Urbaniana. Autore e curatore di circa un centinaio di pubblicazioni di carattere biblico, teologico e pastorale, \u00e8 consulente editoriale di Edizione Piemme di Casale Monferrato. \u00c8 stato anche commentatore RAI in trasmissioni a tema religioso.\nMinistero episcopale.\nIl 3 dicembre 1996 papa Giovanni Paolo II lo nomina vescovo di Mondov\u00ec; succede ad Enrico Masseroni, precedentemente nominato arcivescovo metropolita di Vercelli. Il 6 gennaio 1997 riceve l'ordinazione episcopale, nella basilica di San Pietro in Vaticano, per imposizione delle mani dello stesso pontefice, coconsacranti gli arcivescovi Giovanni Battista Re (poi cardinale) e Miroslav Marusyn. Il 2 febbraio seguente prende possesso della diocesi.\nIl 29 settembre 2017 papa Francesco accoglie la sua rinuncia al governo pastorale della diocesi di Mondov\u00ec per raggiunti limiti di et\u00e0; gli succede Egidio Miragoli, del clero di Lodi. Rimane amministratore apostolico della diocesi fino all'ingresso del successore, avvenuto l'8 dicembre seguente.\nGenealogia episcopale.\nLa genealogia episcopale \u00e8:"}
{"id": "1951236", "revid": "767487", "url": "https://it.wikipedia.org/wiki?curid=1951236", "title": "Anime in delirio", "text": "Anime in delirio (\"Possessed\") \u00e8 un film del 1947 diretto da Curtis Bernhardt.\n\u00c8 stato presentato in concorso al 2\u00ba Festival di Cannes.\nTrama.\nLos Angeles: Louise, una giovane infermiera, viene assunta da un facoltoso uomo d'affari, per assistere la moglie malata e bisognosa di assistenza continua.\nDurante un periodo di riposo incontra il giovane David, se ne innamora immaginando di essere ricambiata ma l'uomo alla fine l'abbandona, facendola cadere nella pi\u00f9 completa disperazione e con i primi sintomi della malattia mentale.\nLouise accetta di sposare l'anziano e facoltoso uomo d'affari, rimasto vedovo per la morte della moglie, e con una giovane figlia da allevare Carol. Trasferitasi con il marito a Washington, Luise ritrova nuovamente David, intenzionato a risolvere i suoi problemi finanziari sposando Carol.\nLouise ancora innamorata e ingelosita dai propositi di David in una crisi di delirio e in preda ad allucinazioni, lo uccide. Viene ricoverata per una grave forma di psicosi, in una clinica per malati mentali e presa in cura dal Dottor Ames, che lentamente e con pazienza riesce, con farmaci, ma soprattutto con la psicoterapia a portare la giovane verso la guarigione.\nProduzione.\nEdizioni.\nIl film girato in bianco nero \u00e8 stato colorato con procedimento digitale alla fine degli anni 80 per l'uso Home video, ma ha conservato il doppiaggio originale degli anni 40."}
{"id": "1951239", "revid": "697352", "url": "https://it.wikipedia.org/wiki?curid=1951239", "title": "Guerrieri Fantasma", "text": ""}
{"id": "1951241", "revid": "697352", "url": "https://it.wikipedia.org/wiki?curid=1951241", "title": "Guerrieri fantasma", "text": ""}
{"id": "1951242", "revid": "697352", "url": "https://it.wikipedia.org/wiki?curid=1951242", "title": "Guerriero fantasma", "text": ""}
{"id": "1951243", "revid": "697352", "url": "https://it.wikipedia.org/wiki?curid=1951243", "title": "Guerriero Fantasma", "text": ""}
{"id": "1951245", "revid": "120019797", "url": "https://it.wikipedia.org/wiki?curid=1951245", "title": "Noctilien", "text": "Noctilien \u00e8 il servizio degli autobus notturni di Parigi e dei comuni limitrofi. \u00c8 gestito da \u00cele-de-France Mobilit\u00e9s, l'autorit\u00e0 regionale sul trasporto pubblico dell'\u00cele-de-France (gi\u00e0 STIF) ed \u00e8 operato da RATP e Transilien. Ha sostituito il precedente servizio \"Noctambus\" nella notte tra il 20 e il 21 settembre 2005, offrendo un maggiore numero di linee e proponendosi come un sistema di trasporto meglio adattato alle richieste di spostamento notturne.\nAl posto del precedente servizio, in cui tutti gli autobus partivano e terminavano alla stazione metropolitana di Ch\u00e2telet, Noctilien comprende linee che servono anche le \"banlieue\" (i comuni che circondano Parigi), come anche linee che corrono lungo il confine di Parigi per raggiungere le quattro principali stazioni ferroviarie: Gare de l'Est, Gare de Lyon, Gare de Montparnasse e Gare de Saint-Lazare. Inoltre, queste quattro stazioni sono interconnesse tramite un regolare servizio di autobus notturno.\nIn totale operano 48 linee Noctilien, le quali iniziano ad operare a partire dall'ultima corsa serale della metropolitana (0:30) fino alla prima del mattino successiva (5:30) su tutto il territorio di Parigi e dell'\u00cele-de-France. Il servizio \u00e8 composto da:\nCome per Transilien, anche il nome \"Noctilien\" ha assonanza con \"francilien\", l'etnico francese per indicare i residenti nell'\u00cele-de-France.\nSistema di numerazione.\nOgni linea \u00e8 contrassegnata dalla lettera N, che sta per \"Noctilien\", seguita da un numero composto da:\nQueste linee non hanno relazione con i vecchi numeri delle linee \"Noctambus\"."}
{"id": "1951246", "revid": "104265", "url": "https://it.wikipedia.org/wiki?curid=1951246", "title": "Mathew Helm", "text": "Carriera.\nA Sidney 2000, alla sua prima Olimpiade, ha ottenuto l'ottavo posto dalla piattaforma 10 metri. \nNel concorso sincronizzato, con il compagno di nazionale Robert Newbery, \u00e8 invece arrivato quinto.\nAi campionati mondiali di nuoto di Fukuoka del 2001, totalizzando 670,23 punti, vince la medaglia di bronzo dalla piattaforma 10 metri, sfiorando il secondo posto del canadese Alexandre Despatie (670,95) che con pochi centesimi di punto in pi\u00f9 ottiene l'argento.\nAlle Olimpiadi di Atene 2004 ha vinto una medaglia d'argento e una di bronzo: la prima nel concorso dalla piattaforma 10 metri, chiudendo a 18 punti dall'irraggiungibile cinese Hu Jia; quella di bronzo invece nella prova sincronizzata sempre dalla piattaforma chiudendo, con il compagno di squadra Robert Newbery, alle spalle delle coppie cinese (oro) e inglese (argento).\nAi campionati mondiali di Barcellona 2003 ottiene la medaglia d'argento dalla piattaforma 10 metri chiudendo per\u00f2 con molto distacco rispetto ad Alexandre Despatie.\nCon Robert Newbery, vince invece l'oro nella prova sincronizzata.\nAlle Olimpiadi di Pechino 2008, nei sincronizzati, piattaforma 10 metri, sempre in coppia con Robert Newbery, ha sfiorato la medaglia di bronzo chiudendo al quarto posto con 444,84 punti a soli 42 centesimi di punto dalla coppia russa formata da Gleb Sergeevi\u010d Gal'perin e Dmitriy Dobroskok (445,26). \nNel concorso individuale dopo essersi qualificato per la finale dalla piattaforma 10 metri, ha chiuso al sesto posto con 467,70 punti, molto distante dal compagno di squadra Matthew Mitcham che con 537.95 punti ha vinto la medaglia d'oro.\n\u00c8 apertamente omosessuale."}
{"id": "1951250", "revid": "1543377", "url": "https://it.wikipedia.org/wiki?curid=1951250", "title": "Vincenzo Ferdinandi", "text": "Biografia.\nNato negli Stati Uniti da genitori italiani, Antonio Ferdinandi ed Ernestina Roefaro, trasferiti a New York all'inizio del secolo, fece ritorno in Italia, nei primi anni cinquanta. Fa esperienza e consolida il suo stile presso la sartoria di Fernanda Gattinoni per poi aprire un \"atelier\" a Roma nella mondanissima Via Veneto, centro della \"Dolce Vita\" da cui Federico Fellini trasse ispirazione per il suo celebre film. Sposa Annamaria Malpieri e ha tre figli.\n\u00c8 stato tra i primi grandi stilisti di alta moda a competere con i pi\u00f9 blasonati couturier francesi in ambito internazionale. Nel 1949 \u00e8 a Parigi, chiamato da Christian Dior per una collaborazione stilistica con la maison francese. Dopo quell'esperienza anche Londra lo chiama per la progettazione di una linea di calzature che porta a termine con estro e creativit\u00e0 tutta italiana.\nPartecipa nel 1952, con la Sartoria Antonelli, l'atelier Carosa, Roberto Capucci, Giovannelli-Sciarra, Germana Marucelli, Polinober, la Sartoria Vanna, Jole Veneziani e sedici ditte di sportswear e boutique alla prima storica sfilata presso la Sala Bianca di Palazzo Pitti a Firenze. Una giovanissima Oriana Fallaci inviata dal settimanale Epoca ne raccont\u00f2 la cronaca.\nNel 1953 concorre a fondare, insieme ad altri grandi nomi dell'epoca (tra cui Emilio Schuberth, le sorelle Fontana, Alberto Fabiani, Jole Veneziani, Giovannelli-Sciarra, Mingolini-Gugenheim, Eleonora Garnett, Simonetta), il SIAM - Sindacato Italiano Alta Moda (diventato poi Camera Nazionale della Moda Italiana), in disaccordo con il fondatore dell'Alta Moda in Italia il nobile fiorentino Giovanni Battista Giorgini. I \"secessionisti\", come vengono chiamati, sono gli stilisti romani che polemicamente fanno sfilare le loro creazioni nei propri \"atelier a Roma\", due giorni prima delle sfilate di Palazzo Pitti a Firenze.\nNel luglio del 1954, insieme alle Sorelle Fontana, Emilio Schuberth, Giovannelli-Sciarra, Eleonora Garnett, Mingolini-Gugenheim e Clarette Gallotti, partecipa ad \"Alta Moda a Castel Sant'Angelo\" ambientato nella suggestiva cornice del celebre castello. In quella occasione furono premiate le statunitensi Sally Kirkland, Fashion Editor di Life e di Vogue USA, Alice Perkins, Fashion Editor di Women's Wear Daily per il loro ruolo di ambasciatrici della moda italiana negli Stati Uniti e la stilista Hannah Troy.\nIl suo stile asciutto e privo di fronzoli gli vale riconoscimenti sempre pi\u00f9 convinti tra gli addetti ai lavori e il pubblico. I suoi \"tailleur\", impeccabili, lo fanno apprezzare in Italia e all'estero. Negli anni sessanta il produttore di moda tedesco Frederich gli chiede di disegnare una linea \"pr\u00eat-\u00e0-porter\", cui d\u00e0 spessore e validit\u00e0 stilistica.\nNumerose sono le copertine e i servizi su riviste specializzate di moda e di settore tra cui \"Vogue\" USA, \"Harper's Bazaar\" e \"Marie Claire\". Sfila a Parigi, Milano, Roma, Londra, Firenze ed \u00e8 il primo a portare su una passerella una modella di colore, Dolores Francine Rhiney, sfidando le convenzioni dell'epoca (si \u00e8 nei primi anni cinquanta).\nLe sue creazioni sono indossate da attrici e mannequins di quegli anni. Virna Lisi, Sylva Koscina, Lucia Bos\u00e8, Luciana Angiolillo, Eloisa Cianni, Lilli Cerasoli, Jennifer Jones, Eliette von Karajan, May Britt, Ivy Nicholson, Joan Whelan, Joe Patterson, Janet Sprague, Loredana Pavone, Anna Maria Ghislanzoni, Marta Marzotto e una giovanissima Elsa Martinelli sono alcune di queste.\nVittorio Gallo realizza per la \"Astra Cinematografica\" il docufilm \"Sete e Velluti\" sulla moda italiana degli anni '50 colta negli ateliers romani delle case di moda Ferdinandi, Gattinoni e Garnett. \nFerdinandi \u00e8 stato tra i primi ad intuire l'importanza dell'accessoristica applicata alla moda (borse, scarpe, cinture, profumi), marcata con una propria griffe.\nPersonaggio estroverso - nel pieno della \"Dolce vita\" capitolina \u00e8 rimasta famosa una sua scommessa calcistica col pittore Antonio Privitera in occasione di un derby Lazio-Roma, persa la quale fece sfilare per la celebre strada undici mucche addobbate con mutandoni giallorossi - negli ultimi anni di vita si \u00e8 dedicato anche alla pittura, con un suo stile basato tutto sui contrasti e i chiaro-scuri, con una tecnica a olio e ad acquerello.\nNel 2014 il museo Maxxi di Roma all'interno della mostra \"Bellissima\" lo annovera tra i pionieri della moda italiana."}
{"id": "1951261", "revid": "1086846", "url": "https://it.wikipedia.org/wiki?curid=1951261", "title": "Milan Associazione Calcio 1964-1965", "text": "Questa voce raccoglie le informazioni riguardanti il Milan Associazione Calcio nelle competizioni ufficiali della stagione 1964-1965.\nStagione.\nNelle stagione 1964-1965 il Milan \u00e8 guidato da Nils Liedholm. Con lo svedese in panchina, senza pi\u00f9 Sani tornato in patria, i rossoneri sono primi in campionato fino alla 31\u00aa giornata, quando subiscono la rimonta dei cugini dell'Inter, ai quali cedono la vetta della classifica al termine di una sconfitta con la . Chiuderanno secondi a tre punti di distacco dopo essere stati in vantaggio di sette lunghezze.\nBreve \u00e8 il cammino in Europa dove il Milan, impegnato in Coppa delle Fiere, viene eliminato al primo turno (cos\u00ec come in Coppa Italia). Al termine della stagione Gipo Viani passa al Genoa dopo nove stagioni in rossonero, 2 da allenatore e 7 da direttore tecnico.\nOrganigramma societario.\nArea direttiva\nArea tecnica"}
{"id": "1951269", "revid": "156341", "url": "https://it.wikipedia.org/wiki?curid=1951269", "title": "Tombolini Ancona", "text": ""}
{"id": "1951271", "revid": "827882", "url": "https://it.wikipedia.org/wiki?curid=1951271", "title": "Abbazia di Mozac", "text": "L'abbazia San Pietro e Saint Caprais di Mozac (in Alvernia, Francia), quasi vicino a Riom \u00e8 stata classificata monumento storico ed alto luogo romanico. Il comune di Mozac e l'associazione che ne fa la promozione, del club storico di Mozac, aderiscono alla Federazione unit\u00e0 cluniacense. L'abbazia di Mozac \u00e8 considerata come un\"unit\u00e0 emblematica\" nel grande itinerario culturale europeo, etichetta e decretata alla Federazione delle unit\u00e0 cluniacensi dal Consiglio d'Europa.\nLa sua grande notoriet\u00e0 \u00e8 dovuta alla qualit\u00e0 della fattura dei suoi capitelli romanici, la bara di Sant Calmin, (fondatore dell'abbazia) \u00e8 il pi\u00f9 grande reliquiario medievale in smalto di Limoges conservato al mondo.\nL'abbazia possiede anche, dall'VIII secolo o il IX secolo, le reliquie del Santo Austremoine di Clermont, primo vescovo di Clermont e evangelista di Auvergne. Le ossa sono conservate in una bara in legno dipinta nel XVI secolo.\nArchitetture e sculture.\nCapitelli del coro.\nPure il coro romanico, \u00e8 stato distrutto dai terremoti del XV secolo. Viene ricostruito in stile gotico ma due volte pi\u00f9 piccolo, senza il Deambulatorio e le volte della Cappella. Gli otto grandi capitelli dell'inizio del XII secolo, (4 facce, 600\u00a0kg circa) che decoravano il coro sono dunque scomparse.\nDue sono stati trovati nel 1849 in occasione della scoperta della cripta, dall'architetto Mallay poich\u00e9 il santuario era crollato su di essa e l'aveva riempita: il capitello della Risurrezione (il pi\u00f9 famoso a Mozac) \u00e8 quello dei Telamone ormai esposto a terra in fondo alla navata della chiesa.\nUn terzo grande capitello \u00e8 stato estratto della parete del coro gotico dal curato Luzuy prima del 1914, poich\u00e9 come molte sculture romane, riempite con materiale di ricostruzione. Rappresenta sempre Telamone, ma \u00e8 molto danneggiato. \u00c8 esposto nel museo lapidario.\nIl quarto non \u00e8 visibile a Mozac poich\u00e9 \u00e8 stato venduto al Victoria and Albert Museum di Londra nel 1937, da parte dei proprietari della parte privata dell'abbazia. Non si sa come e quando fu portato alla luce. Mostra un tema molto classico: i quattro evangelisti che tengono in diagonale sul loro corpo filatterio dove sono scritte in latino le prime parole di ogni vangelo. Di solito, nell'arte romanica, ci si accontentava di iscrivere sui filatteri il loro nome: Matteo, Giovanni, Marco, Luca.\nL'ultimo capitello \u00e8 stato estratto della parete sud del coro nel settembre 1983 dall'associazione club storico di Mozac, dopo essere stato fatto mettere dal curato Jean Granet. La sua iconografia \u00e8 unica nell'occidente cristiano: il capitolo 7 versetto 1 dell'Apocalisse secondo Giovanni, dove quattro angeli in quattro angoli della Terra, impediscono ai quattro venti di soffiare. Lo chiamano dunque \"i quattro angeli e quattro venti\" o capitello detto dell'Apocalisse. \u00c8 stato depositato a terra al centro del santuario.\nNe rimangono tre di quest'importanza da scoprire, forse nelle pareti gotiche della chiesa dell'abbazia, se non sono stati rotti o dispersi altrove.\nMuseo.\n\u00c8 stato creato nel 1950 dal curato Douissard ed il sig. Sabatier, conservatore dei musei di Riom. \u00c8 stato ripreso e migliorato dal 1967 dall'Associazione club storico di Mozac. Si tratta di un'importante raccolta di sculture romane e di vestigia archeologiche che provengono dall'abbazia. Dal 1980, il club storico di Mozac, lo ha arricchito di 32 capitelli romani scoperti nelle pareti della chiesa dell'abbazia principalmente; anche molte pietre usate per ricostruire l'abbazia dopo i terremoti del XV secolo. "}
{"id": "1951274", "revid": "775372", "url": "https://it.wikipedia.org/wiki?curid=1951274", "title": "Architetto (personaggio)", "text": ""}
{"id": "1951275", "revid": "254059", "url": "https://it.wikipedia.org/wiki?curid=1951275", "title": "Francesco Torelli", "text": "Biografia.\nFrancesco era il figlio secondogenito di Marsilio, conte di Montechiarugolo, e della nobile Paola Secco, nonch\u00e9 fratello del conte Cristoforo II.\nFrancesco fece il proprio ingresso nello scenario politico della famiglia Torelli di Montechiarugolo nell'anno 1500, quando Luigi XII di Francia confisc\u00f2 al fratello regnante Cristoforo II tutti i suoi possedimenti, nominando due persone di propria fiducia per l'amministrazione di tali beni.\nCristoforo II venne costretto ad abdicare, ma Francesco non si diede per vinto e peror\u00f2 in tutti i modi la propria causa per riottenere i propri feudi. Grazie all'influenza di Ambrogio Trivulzio, col quale era imparentato, fece appello al cardinale Giorgio d'Amboise, governatore di Milano, il quale riusc\u00ec a far ottenere da Luigi XII met\u00e0 del feudo estorto.\nMa l'intento di Francesco era quello di impadronirsi di tutte le proprie terre: cos\u00ec facendo, vedendo che la diplomazia era poco utile, il nobile Torelli decise di ricomprare il proprio feudo dalla corona francese, compreso il castello di famiglia che ivi sorgeva (siamo qui nel 1504), impegnandosi subito per la ricostruzione del paese dopo l'occupazione francese.\nNel 1508 anche il fratello Cristoforo II ottenne il perdono da Luigi XII, ma decise di comune accordo con Francesco di lasciare a quest'ultimo piena autonomia di governo, acconsentendo a ritirarsi nel proprio feudo di Coenzo (ereditato dalla moglie), dove mor\u00ec nel 1543, rinunciando per s\u00e9 e per i propri figli alla Contea di Montechiarugolo.\nMor\u00ec a Parma il 6 settembre 1518, e gli successe il figlio primogenito Paolo.\nDiscendenza.\nNel 1499 Francesco spos\u00f2 Damigella Trivulzio, figlia del patrizio milanese Giovanni Trivulzio, consignore di Borgomanero, e di Angiola Martinengo, la quale era anche cugina del famoso Gian Giacomo, maresciallo di Francia. Ebbero cinque figli:\nEbbe anche un figlio naturale, Gaspero."}
{"id": "1951276", "revid": "1086846", "url": "https://it.wikipedia.org/wiki?curid=1951276", "title": "Milan Associazione Calcio 1965-1966", "text": "Questa voce raccoglie le informazioni riguardanti il Milan Associazione Calcio nelle competizioni ufficiali della stagione 1965-1966.\nStagione.\nIn questa stagione i rossoneri, senza pi\u00f9 David e Altafini ma con Angelo Benedicto Sormani, Karl-Heinz Schnellinger e Antonio Angelillo arrivati da Sampdoria e Roma, migliora il piazzamento nella Coppa delle Fiere raggiungendo gli ottavi, dai quali viene eliminati per sorteggio al termine dei tempi supplementari dello spareggio contro gli inglesi del . In campionato invece si piazza settima, qualificandosi alla Coppa Mitropa dell'anno successivo. In Coppa Italia esce ai quarti battuta dalla .\nPi\u00f9 che per i risultati sportivi, l'annata \u00e8 decisamente movimentata per quanto accade sul versante societario: Felice Riva, arrestato per la bancarotta dei suoi cotonifici, l'8 ottobre 1965 lascia la presidenza; gli subentra come reggente Federico Sordillo il quale rimane in carica fino al 19 aprile 1966, fino all'insediamento di Luigi Carraro il giorno seguente. Frattanto nel 1965 il Milan trasferisce la sua sede da via Gabrio Carlo Serbelloni, 5 a Palazzo Castiglioni in corso Venezia, 47.\nAl termine del campionato Cesare Maldini, seguito dal compagno di reparto Trebbi, si trasferisce al , dopo dodici anni di carriera in rossonero: la fascia di capitano passa quindi a Gianni Rivera.\nOrganigramma societario.\nArea direttiva\nArea tecnica\nArea sanitaria"}
{"id": "1951278", "revid": "599013", "url": "https://it.wikipedia.org/wiki?curid=1951278", "title": "Adrien Duvillard (sciatore 1969)", "text": "Per evitare l'omonimia con il padre, a volte \u00e8 indicato come Adrien Duvillard junior.\nBiografia.\nAdrien Duvillard, originario di Meg\u00e8ve, proviene da una famiglia di grandi tradizioni nello sci alpino: era figlio di Adrien e marito di Sophie Lefranc (entrambi morti nel 2017) ed \u00e8 nipote di Henri, cognato di Britt Lafforgue (a sua volta figlia di Maurice e della svedese May Nilsson, nipote dello svedese \u00c5ke Nilsson, sorella gemella di Ingrid) e zio di Julie e Kristina (a sua volta moglie di Fr\u00e9d\u00e9ric Covili), tutti sciatori alpini di alto livello.\nCarriera sciistica.\nOttenne il primo piazzamento in Coppa del Mondo il 17 gennaio 1992 nella discesa libera di Kitzb\u00fchel (18\u00ba); ai successivi XVI Giochi olimpici invernali di , sua prima presenza olimpica, non complet\u00f2 n\u00e9 la discesa libera n\u00e9 la combinata, mentre ai Mondiali di Morioka 1993, sua prima presenza iridata, si classific\u00f2 26\u00ba nella discesa libera. Sempre nel 1993, il 19 marzo, conquist\u00f2 il suo unico podio in Coppa del Mondo, la vittoria nella discesa libera disputata a Kvitfjell.\nAi Mondiali di Sierra Nevada 1996, sua ultima presenza iridata, si classific\u00f2 11\u00ba nella discesa libera, 28\u00ba nel supergigante e 18\u00ba nella combinata; ai XVIII Giochi olimpici invernali di , sua ultima presenza olimpica, non complet\u00f2 la discesa libera. Prese per l'ultima volta il via in Coppa del Mondo il 13 marzo 1998 a Crans-Montana in discesa libera (10\u00ba) e si ritir\u00f2 al termine di quella stessa stagione 1997-1998; la sua ultima gara fu un supergigante FIS disputato il 28 marzo all'Alpe d'Huez.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera"}
{"id": "1951280", "revid": "339392", "url": "https://it.wikipedia.org/wiki?curid=1951280", "title": "Laura Powers", "text": ""}
{"id": "1951283", "revid": "1654832", "url": "https://it.wikipedia.org/wiki?curid=1951283", "title": "Istituto di ricerche farmacologiche &quot;Mario Negri&quot;", "text": "L'Istituto di ricerche farmacologiche \"Mario Negri\" \u00e8 una fondazione no profit di Milano, per la ricerca, la formazione e l'informazione sulle scienze biomediche.\nLa costituzione dell'istituto, avvenuta nel 1963, fu resa possibile da un apposito lascito testamentario del filantropo milanese Mario Negri e dall'attivit\u00e0 del fondatore e primo direttore Silvio Garattini.\nIl primo gruppo di ricercatori, inizialmente solo 22, \u00e8 rapidamente cresciuto e, nel 2006, contava 900 ricercatori distribuiti fra le 4 sedi attuali. \nDal 1\u00ba luglio 2018 il direttore \u00e8 Giuseppe Remuzzi.\nStoria.\nNel 1958 Silvio Garattini, di aiuto all'Istituto di Farmacologia dell'Universit\u00e0 di Milano, conobbe Mario Negri, gioielliere e filantropo; la visione di Garattini con il concetto della fondazione di un'organizzazione nell'interesse pubblico, con la flessibilit\u00e0 delle attivit\u00e0 private, non a scopo di lucro, per la ricerca di cure contro i tumori, affascin\u00f2 Mario Negri, sicch\u00e9 alla sua morte nel 1960, all'apertura del testamento nel 1961, il filantropo aveva finanziato alcuni programmi di ricerca scientifica, lasciando un'importante parte del suo patrimonio alla fondazione di un Istituto di ricerca, che avrebbe portato il suo nome, indicandone precise caratteristiche e scopi, e chiedendo che Silvio Garattini fosse il direttore e la guida.\nNel 1963 il 1 febbraio a Milano si inaugur\u00f2 la prima sede nell'area di Quarto Oggiaro; \u00e8 la sola Fondazione privata italiana dedicata interamente alla ricerca scientifica; insieme a Garattini, una squadra composta da 21 talenti scientifici, nelle aree di ricerca che riguardano psicofarmacologia, metabolismo dei lipidi e chemioterapia dei tumori. Nel 1970 grazie alle competenze della farmacocinetica, cominciano i primi studi per stabilire efficacia e tossicit\u00e0 dei farmaci, creando un primo ponte di collegamento tra ricerca e pazienti. Le malattie cardiovascolari (GISSI), tumori ginecologici (GIVIO), malattie della pelle (GISED), e pazienti in terapia intensiva (GIVITI), o con malattie psichiatriche (GISAS) sono oggetto di ricerche della Fondazione.\nNel 1984 nasce la seconda struttura del \"Mario Negri\" di Bergamo, presso il Conventino, un edificio settecentesco della citt\u00e0, con un team di 25 giovani studiosi clinici e biologi, guidati da Giuseppe Remuzzi, con lo scopo di eliminare la dialisi nei pazienti affetti da malattie renali. Nel 1987 la sede di via Eritrea a Milano si arricchisce dal 1983 di una torre a sei piani, dedicata ai laboratori di ricerca, grazie alla donazione di Angelo ed Angela Valenti. Nel 1987 un nuovo aiuto economico di Catullo e Daniela Borgomaineiro permette l'ampliamento della parte storica della Fondazione, con un nuovo edificio per l'avvio di ricerche di biologia ed epidemiologia.Nel 1980 nasce la terza struttura del \"Mario Negri Sud\" in Abruzzo, presso il comune di Santa Maria Imbaro.\nNel 1992 l'Istituto con la donazione dei coniugi Dacc\u00f2 e di alcune banche bergamasche, apre il Centro di Ricerche Cliniche per le Malattie Rare \"Aldo e Cele Dacc\u00f2\" presso la villa Camozzi di Ranica (BG); nel 2001 il Centro Dacc\u00f2 diventa sede del Coordinamento della Rete Regionale per le Malattie Rare in Lombardia, in collaborazione col Centro Nazionale delle Malattie Rare dell'Istituto Superiore di Sanit\u00e0, raccogliendo informazioni, documentazioni, diffondendo informazioni al pubblico, e svolgendo ricerca sperimentale e clinica, formando giovani ricercatori, coordinanti i centri lombardi dedicati alle malattie rare.\nNel 2002 presso il Centro Dacc\u00f2 si apre il Centro Ricerche Trapianti \"Chiara Cucchi De Alessandri e Gilberto Crespi\" con il contributo della Fondazione Ricerca Trapianti ART, con donazione di borse di studio e apparecchiature all'avanguardia, con lo scopo di migliorare la tolleranza rispetto all'organo trapiantato. Nel 2007 la sede principale dell'Istituto si sposta da via Eritrea a Milano in una nuova struttura alla Bovisa, pi\u00f9 grande e pi\u00f9 moderna, la cui superficie \u00e8 di 42.000 mq totali. Nel 2010 la donazione di Anna Maria Astori rende possibile la costruzione della nuova sede di Bergamo, fuori dalla storica struttura del Conventino, presso il Polo Scientifico \"Kilometro Rosso\". Nel 2013 il Ministero della Salute riconosce l'Istituto \"Mario Negri\" come IRCSS (Istituto di Ricovero e Cura Carattere Scientifico) attestandone l'alto contributo alla farmacologia e alla sperimentazione clinica delle malattie neurologiche, rare e ambientali.\nNel 2018 Silvio Garattini lascia la guida delle tre sedi di Milano, Bergamo e Ranica a Giuseppe Remuzzi.\nObiettivi.\nLe ricerche dell'istituto sono rivolte ad approfondire la comprensione dei meccanismi intimi di funzionamento degli organismi viventi, individuare le ragioni per cui insorgono le varie malattie, conoscere i processi che si svolgono negli organismi stessi in seguito all'introduzione di farmaci. I risultati che ne emergono servono sia per la messa a punto di nuovi farmaci, sia per accrescere l'efficacia di quelli gi\u00e0 in uso e conoscerne meglio il rapporto beneficio-rischio.\nIn quasi 50 anni di attivit\u00e0, l'Istituto ha prodotto oltre 12.000 pubblicazioni scientifiche e circa 250 volumi, in cancerologia, chemioterapia e immunologia dei tumori, in neuropsicofarmacologia, in farmacologia cardiovascolare e renale.\nOltre alle attivit\u00e0 di ricerca, l'Istituto svolge anche attivit\u00e0 di insegnamento per la formazione professionale di tecnici di laboratorio e ricercatori laureati.\nCentri di ricerca.\nMario Negri volle che venissero costruiti in Italia tre principali centri di ricerca scientifica e farmacologica: uno a Milano, uno a Bergamo e l'ultimo a Santa Maria Imbaro, chiamato \"Mario Negri Sud\", non pi\u00f9 attivo dal 2015.\nIl \"Mario Negri\" di Milano.\nLa sede \u00e8 in via Mario Negri a Milano. La storica sede fu costruita nel 1963 in via Eritrea a Milano, nel 2002 si \u00e8 progettata la nuova struttura presso la Bovisa per la costruzione del nuovo Politecnico e della sede dell'Universit\u00e0 per la Laurea Triennale. La struttura \u00e8 dotata al piano terra di una grande sala di atrio, la sala mensa, la sala dell'orientamento, gli uffici tecnici e amministrativi al primo piano. La struttura \u00e8 dotata di 5 piani, pi\u00f9 una grande torre angolare posta al lato della facciata, sede di alcuni laboratori; 4 piani sono dedicati ai lavoratori e uffici di ricerca, suddivisi in dipartimenti e laboratori con le annesse unit\u00e0.Oltre al palazzo grande, si trova anche una seconda struttura \u00e8 adibita ad albergo per ricercatori esterni, e per gli alloggi degli studenti dell'Istituto\nIl \"Mario Negri\" di Bergamo.\nSi trova a Bergamo presso il Parco Scientifico Tecnologico \"Kilometro Rosso\", un'altra sede invece \u00e8 nel limitrofo comune di Ranica in via Camozzi, quella storica presso il Conventino, sede della \"Casa del Giovane\".\nLa sede nuova \u00e8 stata realizzata nel 2010, intitolata ad Anna Maria Astori, che ha contribuito al finanziamento dell'opera, di circa 6.600 mq. Il Centro svolge attivit\u00e0 di ricerca nel campo delle malattie renali e del diabete, dell'immunologia dei trapianti d'organo, della farmacologia clinica, della medicina molecolare e rigenerativa, della bioingegneria e di alcuni aspetti delle malattie tumorali e delle malattie rare. Il Centro occupa 100 persone, \u00e8 dotato di strutture e apparecchiature all'avanguardia, come la microscopia elettronica e confocale, stanze sterili per colture cellulari, laboratori per studi di biologia cellulare e molecolare, strumentazione per dosaggi farmacologici. Oltre all'attivit\u00e0 di ricerca sono attivi programmi di formazione rivolti ai giovani laureati e diplomati, con corsi di laboratorio di ricerca e specializzazione al livello regionale.\nIstituto \"Mario Negri Sud\".\nIl Consorzio Mario Negri Sud, nato il 5 dicembre 1980, un centro di ricerca, formazione e divulgazione scientifica gestita dall'omonima fondazione senza scopo di lucro, situato nel comune di Santa Maria Imbaro, provincia di Chieti. Le attivit\u00e0 del centro incominciarono il 1\u00ba febbraio 1988, nella ricorrenza del 25\u00ba anniversario della fondazione del \"Mario Negri\" di Milano e terminarono, dopo 27 anni di attivit\u00e0, nel 2015 quando \u00e8 stato chiuso per gravi problemi finanziari. \nIl centro possedeva inoltre un campus, alloggio per ricercatori e \"visiting scientists e\" si occupava di formare e qualificare i ricercatori del Mezzogiorno d'Italia. Operava nei settori della biologia cellulare e molecolare, oncologia molecolare e clinica, malattie cardiovascolari, coordinamento di studi clinici controllati sul diabete, infarto miocardico, tumore della mammella e malattie mieloproliferative, epidemiologia assistenziale e farmacoepidemiologia, ricerca clinica ed epidemiologica e formazione in medicina generale, sistemi informativi e politiche sanitarie, rapporti tra salute e ambiente e metodologie analitiche per il monitoraggio ambientale. \nIl Centro Anna Maria Astori e il Centro Aldo e Cele Dacc\u00f2.\nPresente fin dal 1984, il Mario Negri a Bergamo pu\u00f2 contare due sedi: il Centro Anna Maria Astori che si trova presso il Parco scientifico tecnologico Kilometro Rosso, e il Centro di ricerche cliniche per le malattie rare \"Aldo e Cele Dacc\u00f2\" a Villa Camozzi. Al Negri di Bergamo ci sono tre dipartimenti: bioingegneria, medicina molecolare e medicina renale.\nI dipartimenti.\nAll'interno dell'Istituto Mario Negri sono presenti i seguenti dipartimenti: Ambiente e salute, Biochimica e Farmacologia Molecolare, Medicina Molecolare, Bioingegneria, Medicina molecolare, Oncologia, Medicina Renale, Ricerca Cardiovascolare, Neuroscienze e Salute Pubblica."}
{"id": "1951288", "revid": "287204", "url": "https://it.wikipedia.org/wiki?curid=1951288", "title": "Gashaw Asfaw", "text": "Nel 2006 ha vinto la maratona di Parigi dove ha realizzato la sua migliore prestazione con il tempo di 2h08'03. Nella mezza maratona il suo primato personale \u00e8 di 1h02'35, ottenuto nel settembre 2006 a Lilla.\nAshaw ha inoltre vinto la medaglia d'argento nella maratona ai Giochi panafricani del 2003 ed \u00e8 giunto quattordicesimo ai Campionati del mondo di atletica leggera 2007 tenutisi ad Osaka. Ha anche partecipato all'edizione del 2005, ma in tale occasione non ha concluso la gara."}
{"id": "1951292", "revid": "287204", "url": "https://it.wikipedia.org/wiki?curid=1951292", "title": "Paolo Torelli", "text": ""}
{"id": "1951295", "revid": "322321", "url": "https://it.wikipedia.org/wiki?curid=1951295", "title": "Robert Le Coq", "text": "Biografia.\nDi modeste origini borghesi, figlio di un militare, si addottor\u00f2 in giurisprudenza all'universit\u00e0 di Orl\u00e9ans e riusc\u00ec a salire alle pi\u00f9 alte dignit\u00e0 dello stato. Riusc\u00ec ad accattivarsi infatti il favore del re Giovanni il Buono per cui nel 1347 entr\u00f2 nell'influente \"Gran Consiglio\" del re, e nel 1351 venne nominato \"Vescovo di Laon\"\nEbbe il controllo, assieme al mercante \u00c9tienne Marcel degli Stati Generali del 1355.\nIl 19 settembre 1356 Giovanni il Buono, battuto dagli Inglesi nella battaglia di Poitiers, venne imprigionato e condotto a Londra. Le Coq, che gi\u00e0 durante il regno di Giovanni era stato agente del re di Navarra Carlo II detto il Malvagio, divenne uno strumento nelle mani di quest'ultimo contro il Delfino, il futuro Carlo V di Francia, allo scopo di limitarne il potere. Quando, nel 1359, Carlo II e il Delfino stipularono un accordo, il Delfino pretese che Le Coq fosse esiliato. Robert Le Coq pertanto si rifugi\u00f2 nel Regno di Navarra dove Carlo II nel 1362 gli fece ottenere il vescovado di Calahorra e La Calzada."}
{"id": "1951298", "revid": "125911310", "url": "https://it.wikipedia.org/wiki?curid=1951298", "title": "Giulio Antonio I Acquaviva d'Aragona", "text": "Biografia.\nEra il figlio di Giosia Acquaviva, 6\u00ba duca di Atri e conte di San Flaviano, e di Antonella Migliorati.\nDopo la famosa battaglia di San Flaviano tra Francesco Sforza e Niccol\u00f2 Piccinino (25 luglio 1460), San Flaviano fu saccheggiata dai soldati di Matteo di Capua l'anno successivo e ridotta in macerie. Invece di ripristinare la citt\u00e0, Giulio Antonio Acquaviva nel 1471 prefer\u00ec costruirne una nuova pi\u00f9 in alto vicino alla citt\u00e0 antica: Giulia Nova.\nNel 1478 comand\u00f2 la flotta che sosteneva l'esercito napoletano di re Ferrante d'Aragona, che si era unito alla coalizione costituita da papa Sisto IV contro la Repubblica di Firenze. Per aver guidato e consigliato il duca di Calabria, figlio del re, venne insignito dell'Ordine dell'Ermellino. Inoltre con privilegio del re del Regno di Napoli del 30 aprile 1479, ricevette l'onore di poter aggiungere al suo cognome il nome di Aragona e di inquartare il blasone di famiglia con le insegne della casa reale.\nNel 1480 si rec\u00f2 in Puglia per combattere i turchi, che avevano devastato Otranto e minacciavano Brindisi. Leg\u00f2 la sua fama alla campagna per la riconquista di Otranto (1481), durante la quale, nonostante l'et\u00e0 avanzata, non volle stare in ozio a Lecce, ma, uscito con i suoi per la terra ed andato verso Otranto, semin\u00f2 il terrore tra i turchi, che uccise e imprigion\u00f2 in gran numero.\nQui, durante l'inverno, fu lasciato in qualit\u00e0 di luogotenente dal duca di Calabria Alfonso, che torn\u00f2 invece a Napoli. Il conte Giulio pose il suo campo a Sternatia e insieme ai propri cavalieri combatt\u00e9 liberando alcuni prigionieri cristiani dai nemici. Durante una zuffa avvenuta di fronte ad Otranto, che dur\u00f2 circa un'ora, gli fu ucciso il cavallo, ma il conte, essendo \u00ab\"non poco agilissimo ancora che l'occupasse il peso dell'arme, dato di mano al stocco haveva fatto opre maravigliose\"\u00bb prima di ritirarsi coi suoi.\nPerdette la vita in un'imboscata occorsa presso Serrano: ferito una prima volta al collo da un colpo di scimitarra che gli procur\u00f2 una ferita profonda, il conte continu\u00f2 ugualmente a combattere contro i turchi, finch\u00e9 con un secondo colpo gli fu in tutto reciso il capo, che rotol\u00f2 al suolo.\nIl suo corpo rimase tuttavia dritto in sella (secondo alcuni per miracolo, secondo altri per via delle barde che si portavano in quei tempi) e fu condotto dal cavallo nei pressi della vicina chiesa di Bagnolo, nel momento in cui si stava celebrando la messa, dove infine cadde, mentre l'animale prosegu\u00ec fino a Sternatia. I cittadini di quella terra, che molto amavano il conte Giulio e lo conoscevano per non avere pari nell'arte di cavalcare, compresero ci\u00f2 che era successo, e seguendo la scia di sangue lasciata dalle ferite del cavallo, ritrovarono il suo corpo e lo seppellirono nell'altare maggiore della chiesa di Sternatia. La testa invece, sottratta dai turchi, fu issata su una picca e, dapprima esposta al pubblico ludibrio sui merli del castello di Otranto, venne poi inviata in dono al sultano a Bisanzio, n\u00e9 mai pi\u00f9 ai familiari restituita, nonostante le pressioni dello stesso sovrano e l'offerta di un grande riscatto.\nSecondo il Sanudo, la sua testa fu invece successivamente recuperata dal duca Alfonso in seguito ad un ultimo assalto alle galee turche che da Otranto facevano ritorno a Valona.\nIl suo corpo fu successivamente traslato a Conversano e sepolto, assieme alla moglie, nella chiesa di Santa Maria dell'Isola, in un monumento funebre realizzato dallo scultore pugliese Nuzzo Barba.\nDiscendenza.\nGiulio Antonio Acquaviva ebbe nel 1446 come prima moglie Giacoma Camponeschi, figlia di Luigi, conte di Montorio; si rispos\u00f2 poi nel 1456 con Caterina Orsini del Balzo, contessa di Conversano, figlia naturale del principe di Taranto Giovanni Antonio Orsini del Balzo, dalla quale ebbe quattro figli:\nGiulio Antonio Acquaviva si rispos\u00f2 poi in terze nozze con Maria Spinelli."}
{"id": "1951301", "revid": "1543377", "url": "https://it.wikipedia.org/wiki?curid=1951301", "title": "Carlina", "text": "Carlina (nome scientifico Carlina L. 1753) \u00e8 un genere di piante spermatofite dicotiledoni appartenenti alla famiglia delle Asteraceae, dall'aspetto di piccole erbacee annuali o perenni dalla tipica infiorescenza stellata.\nEtimologia.\nIl nome del genere (proposto nel XVI secolo dal botanico aretino Andrea Cesalpino e usato dal Rembert Dodoens (1518-1585), medico e botanico fiammingo) sembra derivare da Carlo Magno che si illuse di usare la pianta pi\u00f9 rappresentativa del genere (\"Carlina acaulis\") come medicinale durante una pestilenza dei suoi soldati nei pressi di Roma (informazione avuta in visione da un angelo). Questa racconto \u2013 leggenda ci viene tramandato da uno dei pi\u00f9 antichi erboristi: Jacopo Teodoro Bergzabern (latinizzato in Tabernaemontanus).\nIn altri testi si fa l'ipotesi che il nome derivi dalla parola \"carduncolos\" (diminutivo di cardo = \u201ccardina\u201d o \u201cpiccolo cardo\u201d) e in definitiva da Carlo V di Spagna (questo secondo Linneo). In effetti esiste una certa somiglianza con le piante del genere \u201cCardo\u201d (\"Asteraceae\").\nQuello che \u00e8 interessante notare, al di l\u00e0 delle varie leggende e racconti di difficile verifica, \u00e8 che queste piante erano ben conosciuto gi\u00e0 dal Medioevo e forse anche prima grazie alle loro propriet\u00e0 meteorologiche: si dice che le popolazioni alpine dell'Italia, Francia e Austria gi\u00e0 in tempi remoti usavano appendere fuori dai casolari i fiori di questo genere in luogo di un igrometro giacch\u00e9 le brattee esterne si chiudono all'arrivo della pioggia e si riaprono con il bel tempo.\nDescrizione.\nLe specie del genere \"Carlina\" sono piante annue o perenni e si presentano sotto forma di arbusti o anche alberi nani (fino a 1 m). La forma biologica prevalente della specie \u00e8 emicriptofita scaposa (\"H scap\"), ossia sono piante perennanti tramite gemme situate sul terreno e con asse fiorale allungato e con poche foglie; ma sono presenti anche altre forme biologiche come: \"H ros\" (emicriptofita rosulata) della \"Carlina acaulis\", oppure \"T scap\" (terofita scaposa) della \"Carlina lanata\".\nRadici.\nLa radice in genere \u00e8 un fittone.\nFusto.\nIl fusto varia da specie a specie: da nullo nella \"Carlina acaulis\", ad un'estensione di 80 \u2013 90\u00a0cm come bella \"Carlina corymbosa\" e \"Carlina sicula\".\nFoglie.\nLe foglie in genere sono grandi e spinose con margini dentati o profondamente incisi e lobati terminanti in spine pi\u00f9 o meno robuste. La disposizione lungo il fusto \u00e8 alterna e sono sessili; facilmente formano una rosetta basale con foglie picciolate. A volte la pagina inferiore \u00e8 tomentosa. Raramente le foglie hanno una lamina intera e sono senza spine.\nInfiorescenza.\nL'infiorescenza \u00e8 composta da uno (o pochi di pi\u00f9) capolini (omogami o eterogami). I capolini sono formati da un l'involucro composto da squame (o brattee involucrali). Le brattee si dividono in esterne e interne. Quelle esterne sono di tipo fogliaceo, ossia poco trasformate e simili a foglie da dentate a pennatosette e spinulose, e sottendono (circondano) il capolino. Le brattee pi\u00f9 \"interne\" (le superiori, chiamate \u201csquame raggianti\u201d) sono lunghe (strettamente lineari) pi\u00f9 dei fiori, scariose, membranose, brillanti e talvolta colorate dando al fiore l'aspetto di un \u201csemprevivo\u201d. In realt\u00e0 la funzione principale \u00e8 quella di attirare gli insetti pronubi (compito che nelle Asteraceae normalmente viene svolta dai fiori ligulati del raggio esterno). All'interno dell'involucro un ricettacolo formato da scaglie connate fa da base ai fiori (molti); \u00e8 piatto ma profondamente alveolato (butterato). I vari fiori colorati di rosa\u00a0\u2013 porporino (ma anche di giallo e marrone) sono fissati nei suddetti alveoli.\nFiori.\nI fiori sono tutti del tipo tubuloso (il tipo ligulato, i fiori del raggio, presente nella maggioranza delle Asteraceae, qui \u00e8 assente), sono inoltre ermafroditi, tetra-ciclici (calice \u2013 corolla \u2013 androceo \u2013 gineceo) e pentameri.\nFrutti.\nI frutti sono degli acheni con pappo. La sezione degli acheni, a inserzione basale, \u00e8 circolare con forme da oblunghe a obconiche; sono ricoperti da lunghi peli sericei o sono villosi (acheni pubescenti). Il pappo, alla sommit\u00e0 dell'achenio, \u00e8 formato da un'unica o doppia serie di setole piumose (pappo piumoso).\nDistribuzione e habitat.\nQuesto genere \u00e8 distribuito in Europa, nelle Isole Canarie, nell'Africa settentrionale e nella Siberia. Un'unica specie si trova all'estremo est dell'Asia (in Cina): \"Carlina biebersteinii\"; mentre la maggior parte delle specie vivono nella regione del bacino del Mediterraneo.\nSul territorio italiano queste piante sono reperibili nei luoghi aridi o sassosi, alcune, o nei luoghi erbosi e boschivi, altre. Alcune sono considerate infestanti dei prati e dei pascoli montani.\nDella dozzina di specie spontanee della flora italiana solo 6 vivono sull'arco alpino. La tabella seguente mette in evidenza alcuni dati relativi all'habitat, al substrato e alla distribuzione delle specie alpine.\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nLa trib\u00f9 Cardueae a sua volta \u00e8 suddivisa in 12 sottotrib\u00f9 (la sottotrib\u00f9 Carlininae \u00e8 una di queste).\nIl genere \"Carlina\" contiene circa 30 specie distribuite soprattutto nell'emisfero boreale, di cui una decina sono proprie della flora italiana, con habitat in preferenza situati in zone temperate. Per completare il quadro relativo alla classificazione del genere \"Carlina\" \u00e8 da rilevare che in passato pi\u00f9 semplicemente si dividevano le \"Asteraceae\" in due grandi sottofamiglie \"Tubuliflorae\" ( = \"Asteroideae\") e \"Liguliflorae\" ( = \"Cichorioideae\"). Il genere \"Carlina\" appartiene al primo gruppo in quanto i fiori sono tutti tubulosi.\nIl numero cromosomico di base delle Carline \u00e8: 2n =18, 20\nFilogenesi.\nSulla sottotrib\u00f9 Carlininae non sono state fatte finora delle specifiche analisi filogenetiche sul DNA, ma solo ristrette ricostruzioni su alcune specie. La sottotrib\u00f9 sembra aver avuto un'origine africana in quanto Carlininae \u00e8 probabilmente il gruppo basale della trib\u00f9 Cardueae e formano un \u201cgruppo fratello\u201d con altre due sottotrib\u00f9 (Oldenburgieae e Tarchonantheae entrambe della sottofamiglia Tarchonanthoideae) che in base alle ultime ricerche risultano di origine africana (altre precedenti ipotesi di origine di questo gruppo, come specie endemiche insulari di Creta e della Macaronesia, sono da eliminare).\nIl genere \"Carlina\" appartiene alla sottotrib\u00f9 Carlininae (sottofamiglia Carduoideae secondo APG II Classification). In base agli ultimi studi filogenetici questo genere risulta monofiletico (vedi cladogramma a lato tratto dallo studio citato comprendente l'analisi di alcune specie del genere). Generi vicino sono \"Atractylis\" e \"Atractylodes\" ; in particolare il genere \" Atractylodes\" forma un \u201cgruppo fratello\u201d con i due generi \"Carlina\" e \"Atractylis\". Infine \u00e8 da notare che questo gruppo di generi (sempre in base allo studio citato) \u00e8 alla base della trib\u00f9 Cardueae.\nSpecie spontanee della flora italiana.\nPer meglio comprendere ed individuare le varie specie del genere (solamente per le specie spontanee della nostra flora) l'elenco che segue utilizza in parte il sistema delle chiavi analitiche.\nUsi.\nLe carline in genere sono specie di scarsa importanza economica e a volte perfino dannose per l'economia montana.\nFarmacia.\nMolte delle specie del genere \"Carlina\" contengono una resina acridica nella quale si pensa che risieda la maggior parte delle qualit\u00e0 medicinali di queste piante. Credenza in parte confermata dalla leggenda riportata pi\u00f9 sopra.\nLe radici di queste piante sono da tempo commercializzate medicalmente per la preparazione di vari decotti diaforetici (agevolanti la traspirazione della pelle) e stomachici (stimolanti la funzione digestiva). \nCucina.\nLa \"Carlina acaulis\" \u00e8 spesso chiamata \u201ccarciofo selvatico\u201d in quanto il ricettacolo del capolino fiorale \u00e8 commestibile (sia crudo che lessato).\nJaques Delechamps (1513-1588) c'informa nei suoi scritti che anche la \"Carlina acanthifolia\" sarebbe consumabile come cibo se preparata come i \"carciofi\". \nGiardinaggio.\nL'impiego pi\u00f9 usuale di queste piante \u00e8 nel giardinaggio per decorare giardini rocciosi o alpini. Si moltiplicano facilmente, sempre per seme, e vanno piantate in terreni calcarei, sassosi e ben drenati. Se il terreno \u00e8 troppo fertile perdono il loro aspetto xerofilo e insieme la loro brillantezza."}
{"id": "1951302", "revid": "258178", "url": "https://it.wikipedia.org/wiki?curid=1951302", "title": "Villa Prato Della Tosa", "text": ""}
{"id": "1951304", "revid": "486946", "url": "https://it.wikipedia.org/wiki?curid=1951304", "title": "Sidi bel Abb\u00e8s", "text": ""}
{"id": "1951308", "revid": "22356", "url": "https://it.wikipedia.org/wiki?curid=1951308", "title": "Pennatulacei", "text": ""}
{"id": "1951309", "revid": "21880", "url": "https://it.wikipedia.org/wiki?curid=1951309", "title": "Specie di Carlina", "text": "Elenco specie.\nElenco delle specie di \"Carlina\" :\nAlcuni ibridi.\nNell'elenco seguente sono indicati alcuni ibridi interspecifici:"}
{"id": "1951310", "revid": "21880", "url": "https://it.wikipedia.org/wiki?curid=1951310", "title": "Ottocoralli", "text": ""}
{"id": "1951311", "revid": "254059", "url": "https://it.wikipedia.org/wiki?curid=1951311", "title": "Pomponio Torelli", "text": "Conte di Montechiarugolo, importante fu anche il suo ruolo culturale: da letterato compose liriche, prose e tragedie in versi; il Torelli \u00e8 considerato il pi\u00f9 importante tragediografo italiano di fine cinquecento, oltrech\u00e9 anticipatore della commedia del XVIII secolo.\nBiografia.\nOrigini.\nPomponio era il figlio primogenito di Paolo, conte di Montechiarugolo, e della sua seconda moglie Beatrice, figlia di Gianfrancesco Pico della Mirandola. Suo fratello maggiore, Francesco, nato dal matrimonio del padre Paolo con Isabella Contrari, aveva intrapreso la carriera ecclesiastica divenendo abate di L\u00e9zat.\nConte di Montechiarugolo e l'attivit\u00e0 letteraria.\nEgli si trov\u00f2 a dover succedere al padre nel 1545, all'et\u00e0 di soli sei anni e l'anno successivo mor\u00ec anche la madre. Pomponio, ancora minorenne, pass\u00f2 dunque sotto la tutela del duca di Parma, venendo affidato fisicamente dapprima ad Angelo Cantelli ed a Francesco Baratta, e in seguito allo zio Gaspare Torelli (figlio naturale di Francesco).\nEvento storico che comprometter\u00e0 poi la signoria dei Torelli nell'area, sar\u00e0 in quello stesso 1545 l'investitura ai Farnese del Ducato di Parma e Piacenza, un potere non indifferente che far\u00e0 cessare le pretese della corte milanese sull'area.\nPomponio comp\u00ec quindi i propri studi a Padova e nel 1561 torn\u00f2 nel proprio feudo, ove conobbe una popolana di cui non ci \u00e8 giunto il nome, ma dalla quale ebbe un figlio illegittimo.\nPostosi al servizio della corte parmigiana, gli vengono affidati moltissimi incarichi non solo in Italia, ma anche nelle Fiandre e presso le prestigiose corti di Parigi e Madrid, concludendo proprio con Filippo II di Spagna la trattativa per la restituzione di Piacenza nelle mani dei Farnese. In segno di riconoscenza, nel 1583 venne nominato precettore del Duca Ranuccio I Farnese che nel 1586 divenne reggente del ducato per il padre, impegnato negli scontri nelle Fiandre, dove era diventato Governatore dei Paesi Bassi.\nTutti questi onori lo resero per\u00f2 inviso alla corte, e decise perci\u00f2 saggiamente di fare ritorno a Montechiarugolo, malgrado l'affetto e la stima per Ranuccio I.\nScrisse poesie amorose in volgare (Rime,\u00a01575; ed. accr.\u00a01586), sei libri di\u00a0Carmina\u00a0in latino (1600), il\u00a0Trattato del debito del cavaliere\u00a0(1596). Studioso delle leggi dell'arte drammatica, fu soprattutto celebre come autore di cinque tragedie, fondate essenzialmente sul conflitto tra la ragion di stato e gli affetti degli individui.\nMorte.\nMor\u00ec a Parma il 9 aprile 1608 e venne sepolto nella cappella di famiglia, dedicata a San Giovanni, nella chiesa della Santissima Annunziata, che all'epoca recava una tavola con l'immagine del santo dedicatario che si diceva dipinta dal Parmigianino.\nDiscendenza.\nSpos\u00f2 nel 1573 Isabella Bonelli (1554-1591), figlia di Marco, nobile alessandrino, e di Dominia de Gibertis (pronipote del pontefice Pio V), sorella del cardinale Michele Bonelli. Da questa unione nacquero:\nEbbe anche un figlio naturale, Pompilio."}
{"id": "1951313", "revid": "729019", "url": "https://it.wikipedia.org/wiki?curid=1951313", "title": "Isole Senyavin", "text": "Le isole Senyavin sono un piccolo arcipelago appartenente agli Stati Federati di Micronesia. Sono composte dall'isola vulcanica Pohnpei (334\u00a0km\u00b2) e dai due piccoli atolli di Ant e Pakin. Visitate dal navigatore russo F\u00ebdor Litke nel 1828, vennero intitolate all'ammiraglio russo Dmitrij Senjavin."}
{"id": "1951314", "revid": "284225", "url": "https://it.wikipedia.org/wiki?curid=1951314", "title": "Simmetria radiale", "text": ""}
{"id": "1951315", "revid": "1872303", "url": "https://it.wikipedia.org/wiki?curid=1951315", "title": "La societ\u00e0 aperta e i suoi nemici", "text": "La societ\u00e0 aperta e i suoi nemici (\"The Open Society and Its Enemies\") \u00e8 un saggio di filosofia politica di Karl Popper, pubblicato a Londra da Routledge in due volumi nel 1945 e incentrato sul concetto di societ\u00e0 aperta e di critica allo storicismo.\nGenesi dell'opera.\nQuando scrisse l'opera, Popper non era conosciuto al di fuori dell'ambito accademico. L'opera gli diede la fama che gli apr\u00ec le porte della London School of Economics, dove insegn\u00f2 per oltre 20 anni. \"La societ\u00e0 aperta\" venne scritta in Nuova Zelanda, paese dove Popper si era recato nel 1937 dalla nativa Austria, date le sue origini ebraiche.\nL'idea di Popper non era quella di fare una critica al sistema politico o economico occidentale. L'assunto di partenza di Popper riguardava la conoscenza scientifica. Non esiste scienza che possa produrre conclusioni definitive. Di conseguenza, in ambito sociale e politico, la popolazione deve guardarsi dagli esperti che dicono di conoscere il destino della societ\u00e0, di possedere la \"verit\u00e0\". La posizione di partenza di Popper pu\u00f2 essere definita quindi anti-storicista. Nessuno conosce il futuro, neanche gli scienziati. La conoscenza scientifica \u00e8 sempre congetturale e sempre fallibile. Popper quindi rigetta il socialismo scientifico e il marxismo.\nMa la sua opera non \u00e8 solo una critica alle teorie a lui contemporanee. Popper decide di andare alle radici del pensiero occidentale, e di partire dalle sue origini, l'Antica Grecia.\n\u00c8 stato Platone il primo ad affermare che esistono leggi della storia che determinano il corso degli eventi umani, quindi Popper lo considera il primo degli storicisti. Al filosofo greco \u00e8 dedicato il primo tomo dell'opera, dal titolo \"Platone totalitario\" (\"The Spell of Plato\"). In tempi pi\u00f9 recenti, troviamo Hegel e poi Karl Marx, cui l'autore dedica il secondo tomo dell'opera: \"Hegel e Marx falsi profeti\" (\"The High Tide of Prophecy: Hegel, Marx, and the Aftermath\").\nNei testi dei filosofi greci, Popper trova anche la prova della \"chiusura\" delle societ\u00e0 antiche, societ\u00e0 in cui gli interessi dell'individuo sono soggetti agli interessi del gruppo. Il passaggio dalla \"societ\u00e0 chiusa\" alla societ\u00e0 aperta \u00e8 avvenuto per gradi ed ha coinvolto molte generazioni. Il progresso appare tutt'altro che irreversibile, com'\u00e8 caratteristica di ogni processo sociale. Nel mezzo c'\u00e8 stato un cambiamento di atteggiamento che ha coinvolto la percezione che gli individui hanno del proprio universo e del posto che vi occupano.\n\u00c8 stata la fiducia nella razionalit\u00e0 dell'uomo a portare la societ\u00e0 occidentale a diventare per prima una societ\u00e0 aperta, una societ\u00e0 che rende libere le facolt\u00e0 critiche della persona.\nIl manoscritto, terminato nel 1942, era costituito da oltre 500 pagine. Popper rispose cos\u00ec a chi gli chiedeva di ridurre le dimensioni del testo:\nUn titolo alternativo a cui aveva pensato l'autore era \"Una filosofia sociale per l'uomo comune\". Venne abbandonato perch\u00e9, da una parte troppo generico, dall'altra \"troppo pretenzioso\" - come rivel\u00f2 lo stesso Popper in una lettera all'amico Ernst Gombrich."}
{"id": "1951316", "revid": "2091899", "url": "https://it.wikipedia.org/wiki?curid=1951316", "title": "Arena (azienda)", "text": "Arena \u00e8 un marchio di abbigliamento per il nuoto sportivo, con sede a Tolentino, creato nel 1973 dalla Adidas Francia, dal suo presidente Horst Dassler. Venduta nel 1990, il marchio oggi rappresenta due differenti linee di prodotti.\nStoria.\nDopo la fondazione, il marchio \u00e8 stato ceduto varie volte e dal 1999 ha iniziato un processo di acquisizione da parte di fondi di investimento inizialmente italiani e successivamente statunitensi (Riverside 2010) e svizzeri (Capvis 2014). Arena \u00e8 un marchio che ha la sua massima riconoscibilit\u00e0 in Italia e in Europa, bench\u00e9 i suoi prodotti siano esportati in tutto il mondo, a esclusione dell'Estremo Oriente dove il marchio \u00e8 gestito dal Gruppo Descente.\nL'azienda produce e commercializza principalmente prodotti per l'acqua (costumi da bagno), adatti non solo per il nuoto ma anche per il triathlon e la pallanuoto. I costumi Arena sono stati prodotti in Francia fino all'aprile 2007, mese in cui la fabbrica di Libourne, vicino a Bordeaux \u00e8 stata chiusa, in seguito i prodotti Arena vengono fabbricati in Asia.\nArena \u00e8 sponsor delle associazioni natatorie sovranazionali (FINA - Federazione Internazionale del nuoto) e di circa 20 federazioni nazionali tra le quali la FIN (Federazione Italiana Nuoto) e la Federazione USA. Aleksandr Popov, Fr\u00e9d\u00e9rick Bousquet, Laure Manaudou sono stati fra i testimonial pi\u00f9 celebri dell'azienda. I pi\u00f9 importanti sono Gregorio Paltrinieri, Katinka Hossz\u00fa, Chad le Clos, Sarah Sj\u00f6str\u00f6m e R\u016bta Meilutyt\u0117.\nArena di Descente.\nDescente, una azienda giapponese di abbigliamento sportivo, possiede il marchio Arena nel sud-est asiatico, sin dal 1976. L'Arena di Descente non ha nulla a che vedere con l'Arena europea, ed essenzialmente sono due aziende distinte che condividono il nome ed il logo. I prodotti sono principalmente fabbricati in Cina, anche se dal 2008, alcuni modelli sono etichettati come \"fatti in Giappone\"."}
{"id": "1951317", "revid": "47767", "url": "https://it.wikipedia.org/wiki?curid=1951317", "title": "Sofronio (nome)", "text": "Origine e diffusione.\nDeriva dal greco antico \u03a3\u03c9\u03c6\u03c1\u03bf\u03bd\u03b9\u03bf\u03c2 (\"Sophronios\"), latinizzato in \"Sophronius\", basato sul termine \u03c3\u03c9\u03c6\u03c1\u03c9\u03bd (\"sophron\"), che significa \"saggio\", \"sensibile\", \"prudente\", \"giudizioso\", da cui anche i nomi Sofia e Sofocle.\nOnomastico.\nL'onomastico viene festeggiato l'11 marzo in ricordo di san Sofronio, patriarca di Gerusalemme. Un altro santo con questo nome, san Sofronio di Cipro, vescovo, \u00e8 commemorato l'8 dicembre.\nLa forma femminile Sofronia lo festeggia invece il 10 maggio in memoria di santa Sofronia, vergine, anacoreta e martire a Taranto"}
{"id": "1951323", "revid": "1861950", "url": "https://it.wikipedia.org/wiki?curid=1951323", "title": "Air Austral", "text": "Air Austral \u00e8 la compagnia aerea di bandiera della Riunione, con base presso l'aeroporto di Riunione-Roland Garros, a Saint-Denis. Nel 2012 era l'undicesima compagnia aerea francese per traffico passeggeri con poco pi\u00f9 di 1 milione di passeggeri trasportati.\nStoria.\n1974-1990: R\u00e9union Air Services e Air R\u00e9union.\nAir Austral venne fondata nel dicembre 1974 dall'uomo d'affari locale G\u00e9rard Eth\u00e8ve come R\u00e9union Air Services (RAS), la prima compagnia aerea commerciale dell'isola di Riunione. Nell'agosto 1977, RAS aveva avviato i servizi regionali da Sainte-Marie a Mayotte con un Hawker Siddeley HS 748 da 32 posti. RAS divenne Air R\u00e9union nel dicembre 1986.\nNell'ottobre 1990, Sematra, una societ\u00e0 posseduta al 46% dai consigli locali di R\u00e9union con le restanti azioni di propriet\u00e0 di banche e altri partner privati, acquis\u00ec Air R\u00e9union.\n1990-2011: sviluppo come Air Austral.\nNel novembre 1990, Air R\u00e9union divenne Air Austral. Due mesi dopo, la compagnia acquist\u00f2 il suo primo Boeing 737-500. Un altro 737-300 venne acquisito nel 1994 e nel 1997 la compagnia prese possesso di un 737-300QC, che consentiva il traffico sia di passeggeri che di merci.\nNel 2000, la compagnia aerea prese in consegna un turboelica ATR 72-500 a corto raggio. A quel punto, Air Austral operava sia dall' aeroporto Roland Garros di Sainte-Marie che dall' aeroporto Pierrefonds di Saint-Pierre, con servizi di linea per Mayotte, Sudafrica (Johannesburg), Comore, Mauritius, Seychelles e quattro destinazioni in Madagascar (Antananarivo, Tamatave, Nosy Be, Majunga). Nel 2003, Air Austral lanci\u00f2 il suo primo servizio a lungo raggio tra la Riunione e Parigi dopo l'acquisizione di due Boeing 777-200ER. Ai due Boeing 777 si aggiunse un terzo Boeing 777-200ER nel 2005. Venne quindi inaugurata una seconda rotta a lungo raggio dalla Riunione a Marsiglia e Lione.\nNel 2007 \u00e8 stato avviato un terzo servizio a lungo raggio per Tolosa via Marsiglia. Nel 2008, la compagnia ha introdotto nuove divise per il personale e i membri dell'equipaggio, progettate da Balenciaga. Un secondo ATR 72-500 \u00e8 stato aggiunto alla flotta, seguito da un terzo pochi mesi dopo. Nell'aprile 2009, Air Austral ha avviato un nuovo servizio per Sydney e la Nuova Caledonia, aprendo cos\u00ec una nuova rotta tra Parigi e Sydney via R\u00e9union. La compagnia aerea ha anche acquisito due Boeing 777-300ER. A novembre, ha emesso un ordine fermo per due Airbus A380 di classe economica da 840 posti, con consegna nel 2014. Questi erano destinati ai voli R\u00e9union-Parigi di Air Austral. Nel giugno 2010, la compagnia ha annunciato che avrebbe iniziato i voli di linea da R\u00e9union a Bordeaux e Nantes a partire da febbraio 2011. Nell'agosto 2011, Air Austral ha ricevuto il suo primo Boeing 777-200LR.\n2012-presente: difficolt\u00e0 economiche e ripresa.\nNell'aprile 2012, il fondatore e amministratore delegato G\u00e9rard Eth\u00e8ve \u00e8 stato sostituito da Marie-Joseph Mal\u00e9 a seguito di difficolt\u00e0 finanziarie causate da decisioni aziendali rischiose e aggravate dagli alti prezzi del carburante. Le rotte non redditizie per Noum\u00e9a, Sydney, Marsiglia, Bordeaux, Nantes, Tolosa e Lione sono state chiuse. Inoltre, Air Austral non \u00e8 stata in grado di pagare per un nuovo 777-200LR in attesa di consegna e ha cercato di vendere l'aereo invece di acquisirlo. A seguito di questo sviluppo, Air Austral ha annunciato nel maggio 2012 che avrebbe rinviato o annullato il suo ordine per due Airbus A380.\nNel giugno 2013, Air Austral ha introdotto voli diretti per Chennai, in India, con i suoi nuovi Boeing 737-800.[10] Nel febbraio 2015, la societ\u00e0 ha annunciato un ordine per due Boeing 787-8, da consegnare rispettivamente a maggio e ottobre 2016. Nel marzo 2015, ha anche annunciato il noleggio di altri 2 B777-300ER da Air Lease Corporation (ALC). Questi velivoli, consegnati alla fine del 2016, hanno sostituito i due modelli pi\u00f9 vecchi dello stesso tipo allora operati da Air Austral.\nNel novembre 2015, la societ\u00e0 ha venduto il suo Boeing 777-200LR al broker Atlas Aviation con sede in Florida, che \u00e8 diventato l'aereo da crociera ultralusso \"Crystal Skye\". Air Austral ha annunciato contemporaneamente il noleggio, da novembre 2015 a maggio 2016, di un Boeing 737-300QC (QC per cambio rapido) da ASL Airlines France (ex Europe Airpost). L'aereo coinvolto era F-ODZZ, una versione convertibile del 737-300 (una cabina che pu\u00f2 essere cambiata da passeggeri a merci) che era gi\u00e0 stato in servizio Air Austral tra il 1997 e il 2005. \u00c8 stato utilizzato fino alla consegna del primo dei due Boeing 787-8 ordinati dalla societ\u00e0 nel maggio 2016.\nNell'ottobre 2017, Air Austral ha firmato un accordo di partnership strategica con Air Madagascar per diventare l'azionista di minoranza della compagnia, con una partecipazione del 49%. La mossa \u00e8 stata fatta in parte per aiutare Air Madagascar a tornare alla redditivit\u00e0 e facilitare collegamenti pi\u00f9 forti all'interno del mercato regionale per le due compagnie aeree. Nel febbraio 2018, Air Austral ha rivelato la sua strategia di ristrutturazione per Air Madagascar fino al 2027, che comprendeva la stabilizzazione delle finanze della compagnia, il lancio di rotte strategiche e l'espansione della flotta. Nel luglio 2018, Kenya Airways ha firmato un memorandum d'intesa per unirsi alla partnership nel tentativo di rafforzare i collegamenti di Nairobi con Riunione e il Madagascar e per aprire anche le possibilit\u00e0 di code sharing tra i tre vettori. L'accordo \u00e8 stato successivamente finalizzato dalle tre compagnie nel dicembre 2018. Tuttavia, nel novembre 2019, i rapporti hanno rivelato che la partnership tra Air Austral e Air Madagascar era a rischio di scioglimento dopo che Air Austral non aveva versato il suo secondo pagamento di 25 milioni di euro per la sua quota di partecipazione nella compagnia.\nNell'agosto 2018, Air Austral ha iniziato a noleggiare un Airbus A380 dalla compagnia aerea charter Hi Fly dopo aver messo a terra uno dei suoi Boeing 787 a causa delle ispezioni dei motori Rolls-Royce Trent 1000 dell'aereo. Nell'ottobre 2019, Air Austral ha annunciato che stava sviluppando i piani per rinnovare la sua flotta. Quel mese, la compagnia aerea ha firmato un accordo di acquisto per tre Airbus A220-300 che sostituiranno i suoi due Boeing 737-800 e ATR 72-500. La consegna dei tre Airbus A220 era inizialmente prevista tra novembre 2020 e il primo trimestre del 2021, ma \u00e8 stata ritardata ed \u00e8 prevista entro la fine del 2021. Secondo i progetti della compagnia, la flotta a lungo raggio sar\u00e0 rinnovata a partire dal 2023.\nFlotta.\nFlotta attuale.\nA dicembre 2021 la flotta di Air Austral \u00e8 cos\u00ec composta:\nFlotta storica.\nAir Austral operava in precedenza con i seguenti aeromobili:"}
{"id": "1951324", "revid": "1573940", "url": "https://it.wikipedia.org/wiki?curid=1951324", "title": "Polioptila albiloris", "text": "Lo zanzariere guancebianche (Polioptila albiloris ) \u00e8 un uccello passeriforme della famiglia Polioptilidae.\nDistribuzione e habitat.\nSi trova in Costa Rica, El Salvador, Guatemala, Honduras, Messico e Nicaragua.\nI suoi habitat naturali, tutti nelle fasce climatiche subtropicali e tropicali, sono le foreste (asciutte e dei bassipiani umidi) e le lande, anche ad elevate altitudini."}
{"id": "1951325", "revid": "47767", "url": "https://it.wikipedia.org/wiki?curid=1951325", "title": "Sofronia", "text": ""}
{"id": "1951327", "revid": "1543377", "url": "https://it.wikipedia.org/wiki?curid=1951327", "title": "Stati per estensione costiera", "text": "Questa \u00e8 una lista di Stati per lunghezza di coste in chilometri, basata sui dati del CIA World Factbook. Uno sviluppo costiero pari a zero indica uno stato senza sbocco al mare. \nPer la determinazione della lunghezza della costa, si veda anche: frattale."}
{"id": "1951329", "revid": "964", "url": "https://it.wikipedia.org/wiki?curid=1951329", "title": "Zanzariere guancebianche", "text": ""}
{"id": "1951330", "revid": "767487", "url": "https://it.wikipedia.org/wiki?curid=1951330", "title": "Pio Torelli", "text": "Biografia.\nPio era il figlio secondogenito di Pomponio, conte di Montechiarugolo e di sua moglie, la nobile Isabella Bonelli.\nQuando ancora era al governo il conte Pomponio, il figlio primogenito Paolo (1576-1630) rinunci\u00f2 ai propri diritti sulla Contea di Montechiarugolo in favore del fratello minore Pio, il quale eredit\u00f2 i possedimenti paterni alla morte del padre, nel 1608.\nRanuccio I Farnese, divenuto duca, si pose l'obbiettivo di creare uno stato forte, unitario e centralizzato, indipendente da tutte le varie signorie locali; probabilmente con questi intenti il 10 novembre 1611 Pio Torelli venne arrestato e con lui altri feudatari come Gian Francesco Sanvitale, Orazio Simonetta, Giambattista Masi, Girolamo da Correggio e Teodoro Scotti.\nComparve dinanzi al tribunale di Parma il 4 maggio 1612, il giudice Filiberto Piossasco, nobile piemontese, emise la condanna a morte per tutti i congiurati, che vennero decapitati il 19 maggio dello stesso anno in Piazza Grande.\nAlla morte di Pio Torelli, i suoi domini passarono al Ducato parmense.\nDiscendenza.\nPio spos\u00f2 Ginevra Bentivoglio (?-1651), figlia di Cornelio Bentivoglio, marchese di Gualtieri e signore di Magliano e di Isabella Bendedei ed ebbero tre figli:"}
{"id": "1951335", "revid": "1543377", "url": "https://it.wikipedia.org/wiki?curid=1951335", "title": "Ana Pauker", "text": "Fu tra i principali esponenti del Partito Comunista Rumeno e della sua ala \"moscovita\", pi\u00f9 tenacemente schierata sulle posizioni di Stalin. Usc\u00ec sconfitta dalla lotta per il potere nel Partito e in Romania nei primi anni cinquanta. Mor\u00ec a Bucarest il 3 giugno 1960 a causa di un arresto cardiaco, dopo che il cancro terminale recidivo che le venne diagnosticato nella primavera del 1959 si diffuse.\nMinistro degli Esteri dal 5 novembre 1947 al 10 luglio 1952 nel governo Petru Groza e nel governo Gheorghe Gheorghiu-Dej, fu la prima donna dalla Romania e dall'estero che tenne un'importante funzione di leadership in un governo.\nLa vita e la carriera politica.\nDi famiglia ebraica ortodossa (il suo vero nome era Hannah Rabinsohn), cominci\u00f2 a lavorare in giovent\u00f9 come insegnante di lingua ebraica. Spinta dal collega Henry Steinberg, entr\u00f2 a far parte del Partito Social Democratico dei Lavoratori Rumeno nel 1915, a Bucarest. Sull'onda della rivoluzione d'ottobre, l'adesione al comunismo si diffuse in tutto il paese che vide negli anni 1919 e 1920 susseguirsi gli scioperi.\nMentre il suo partito diventava il pi\u00f9 importante del paese, lei si trasfer\u00ec in Svizzera per terminare gli studi in medicina, nel settembre 1919, ma dovette presto rinunciare per difficolt\u00e0 finanziarie e per il suicidio di suo fratello. In Svizzera aveva legato con numerosi esponenti socialisti, fra cui Ren\u00e9 Lachenal, Henri Barbuze, Humber Droz; si leg\u00f2 sentimentalmente con lo studente di ingegneria Marcel Pauker, che raggiunse a Zurigo nel 1921 senza riuscire a passare gli esami di medicina. Si sposarono nel dicembre 1921 ed ebbero un figlio, Tanio, per poi rientrare in Romania, dove integrarono il Partito Comunista Rumeno, andando incontro a notevoli difficolt\u00e0 determinate dall'ostilit\u00e0 via via crescente nei confronti dei comunisti. Tale ostilit\u00e0 era dettata principalmente da due fattori:\nIn quel contesto Ana Pauker sub\u00ec molteplici arresti, dato che \u2013 assieme a suo marito\u00a0\u2013 faceva parte della dirigenza del partito e a testa della fazione pro-bolscevica che aveva preso controllo del partito dopo il congresso dell'8\u201312 maggio 1921. Furono quindi arrestati entrambi nel 1922, 1923 e poi nel 1924 per la loro attivit\u00e0 politica. Nell'impossibilit\u00e0 di trovare un lavoro a causa delle loro attivit\u00e0 politiche, Ana Pauker si stabil\u00ec a Bucharest come sarta. In aperta polemica con la dirigenza del partito, reputata troppo passiva e lontana dalla lotta politica, i Pauker scelsero la via dell'esilio: vissero a Berlino, poi a Parigi e a Vienna nel 1926-7. Nel 1928, Ana Pauker si trasfer\u00ec a Mosca per entrare nella Scuola Internazionale Lenin del Comintern, che preparava gli alti funzionari del partito comunista, dove perfezion\u00f2 la sua preparazione politica.\nTerminata la sua preparazione a Mosca, e dopo un soggiorno in Francia dove era istruttrice per conto del Comintern, Ana Pauker torn\u00f2 con Marcel Pauker in Romania, dove i comunisti erano guardati con sospetto: la situazione si era fatta pi\u00f9 tesa in tutta l'Europa orientale a causa del proliferare di partiti e movimenti filonazisti, antisemiti e nazionalisti di vario genere (come le Croci Frecciate in Ungheria e la Guardia di Ferro in Romania). Venne arrestata e processata nel 1936, assieme ad altri dirigenti comunisti, fra cui Alexandru Moghioro\u0219 e Alexandru Dr\u0103ghici; venne condannata a 20 anni di prigione.\nDopo l'occupazione della Bessarabia da parte dell'URSS nel giugno 1940, si rifugi\u00f2 in Unione Sovietica, inviata dal governo rumeno in un programma di scambio di prigionieri contro Ion Codreanu, un ex-membro del Sfatul \u021a\u0103rii (il parlamento della Bessarabia che aveva votato per l'unione con la Romania il 27 marzo 1918). Durante i suoi anni di prigionia, suo marito Marcel era caduto vittima delle grandi purghe staliniane nel 1938. Fu a capo della delegazione romena della Terza Internazionale e tra i firmatari nel 1943 della risoluzione che scioglieva l'Internazionale.\nRientrata in Romania con l'Armata Rossa nel 1944, venne eletta segretaria generale del Partito e divenne membro del governo di coalizione nell'immediato dopoguerra, segnalandosi subito tra gli stalinisti pi\u00f9 agguerriti. Dal 1947 al 1952 fu Ministro degli Esteri, la prima donna al mondo ad occupare tale posizione. Una volta nato il regime comunista romeno, ne divenne uno dei principali esponenti, una delle quattro persone del Comitato Centrale e, formalmente, la seconda in comando. Nel 1948 il \"TIME\" le dedic\u00f2 la copertina e la descrisse come \"la pi\u00f9 potente donna vivente\".\nNegli anni seguenti, il suo ruolo politico le permise di essere una forza moderata fra la leadership comunista rumena nel primo dopoguerra. Sebbene spalleggi\u00f2 le purge politiche del 1945, dove decina di migliaia di persone legate al regime di Ion Antonescu vennero arrestate, nell'agosto 1945 Pauker ed il ministro degli Interni Teohari Georgescu fecero rilasciare migliaia fra gli arrestati, offrendo l'amnistia a quei fascisti della Guardia di Ferro che non avessero commesso crimini e che avessero consegnato le loro armi. Persegu\u00ec una politica di apertura, cercando di formare una coalizione con il Partito Nazionale dei Contadini ed il Partito Nazionale Liberale, ma tale iniziativa venne bloccata da Stalin ed il governo comunista formato quell'anno si basava su una maggioranza pi\u00f9 risicata, formata con una corrente dei nazionali liberali capeggiata da Gheorghe T\u0103t\u0103rescu. Teorica della Socialdemocrazia, in quegli anni, apr\u00ec le porte del patito, accettando adesioni senza uno stretto controllo e registrando pi\u00f9 di 500\u00a0000 nuovi iscritti; fra di essi alcuni ex-membri della Guardia di Ferro. Questa politica le verr\u00e0 rimproverata e molti degli iscritti al Partito in quell'occasione verr\u00e0 a sua volta coinvolto nelle purghe negli anni 1948-1950.\nNegli anni pi\u00f9 intensi della Guerra Fredda, bench\u00e9 molto vicina e forte sostenitrice dello stalinismo, Ana Pauker si contrappose in alcune occasioni alla politica del Cremlino durante il periodo stalinista del Cominform, quando l'Unione Sovietica impose un'unica linea politica ai paesi satelliti. Si oppose quindi, nel 1949, alla costruzione del canale Danubio-Mar Nero, anche se fosse stato Stalin stesso a proporre il progetto. Negli anni 1949 a 1952 cerc\u00f2 di impedire che venissero toccati dalle purghe lanciate come parte della politica sovietica contro Tito i veterani rumeni della guerra civile spagnola e della resistenza francese, tant'\u00e8 che in Romania non avvennero purghe di massa contro i reduci di guerra. Ferma oppositrice della collettivizzazione lanciata da Mosca nell'estate del 1950, condann\u00f2 questa pratica come \"assolutamente opposta alla nostra linea di partito ed assolutamente opposta ad ogni serio pensiero comunista\" e permise ai contadini forzati a lavorare nelle fattorie collettive di tornare alle loro terre e, di fatto, blocc\u00f2 la collettivizzazione in Romania nel 1951. Contro la politica anti-sionista di Stalin, fece s\u00ec che 100.000 ebrei potessero emigrare verso Israele dal 1950 al 1952, mentre gli altri paesi satelliti dell'Unione Sovietica proibirono l'emigrazione degli ebrei fuori dai confini nazionali. Questa linea politica port\u00f2 Stalin a considerare che Ana Pauker avesse deviato verso posizioni non marxiste.\nL'ala \"nazionale\" del partito, guidata da Gheorghe Gheorghiu-Dej, diventata egemone, la estromise da tutte le cariche governative e politiche con l'accusa, basata sulle sue origini ebraiche, di influenze sioniste. Con lei, venne rimosso l'intero gruppo vicino a lei politicamente, comprendente Vasile Luca e Teohari Georgescu. Rimase ai margini della vita politica fino alla sua morte, avvenuta a Bucarest nel 1960 per le conseguenza di un cancro al seno, per il quale era gi\u00e0 stata operata nel 1950.\nFamiglia.\nMarcel e Ana Pauker ebbero tre figli:\nAna Pauker aveva un quarto figlio, Masha (nato nel 1932), avuto dal ceco-ebreo comunista Eugen Fried. Adott\u00f2 un quinto figlio, Alexandru, alla fine del 1940.\nVlad e Masha attualmente vivono in Francia."}
{"id": "1951339", "revid": "599013", "url": "https://it.wikipedia.org/wiki?curid=1951339", "title": "Dad\u00e1 Maravilha", "text": "\u00c8 il terzo giocatore brasiliano ad aver realizzato pi\u00f9 reti in carriera: 926 contro le 1.281 di Pel\u00e9 e le 1.002 di Rom\u00e1rio.\nCaratteristiche tecniche.\nDad\u00e1 Maravilha era un attaccante di peso e non molto veloce, ma con un grande fiuto per il gol e particolarmente bravo nei colpi di testa.\nCarriera.\nClub.\nNato in una famiglia povera, Dad\u00e1 Maravilha inizi\u00f2 la sua carriera nel 1965 nelle file del Campo Grande, piccola squadra di Rio de Janeiro, dove fu notato da un osservatore dell'Atl\u00e9tico Mineiro, per cui firm\u00f2 nel 1968.\nNel 1971 conquist\u00f2 la prima edizione del campionato brasiliano, segnando l'unico gol che decise la finale contro il Botafogo. Gioc\u00f2 per l'Atl\u00e9tico Mineiro fino al 1973, quando si trasfer\u00ec al Flamengo.\nDopo un altro breve periodo all'Atl\u00e9tico Mineiro, nel 1974 pass\u00f2 allo Sport Recife, con cui vinse il Campionato Pernambucano.\nNel 1976 l'Internacional lo acquist\u00f2 per una cifra che sull'epoca fu una delle maggiori investite da un club di calcio brasiliano. Dario fu il capocannoniere del campionato brasiliano con 16 gol, tra cui il primo della finale contro il Corinthians, vinta dall'Internacional per 2-0.\nNel 1977 firm\u00f2 per il Ponte Preta, dove per\u00f2 gioc\u00f2 molto poco a causa di una polmonite. Ritorn\u00f2 all'Atl\u00e9tico Mineiro nel 1978, dove disput\u00f2 una stagione negativa. Dal 1979 al 1986 gioc\u00f2 in diverse squadre minori, chiudendo la carriera nel Comercial di Registro, San Paolo.\nDurante la sua carriera i tifosi gli diedero diversi soprannomi come \"Dario Peito-de-a\u00e7o\" (Dario Petto d'acciaio), \"Dad\u00e1 Beija-Flor\" (Dad\u00e1 Colibr\u00ec) e \"Rei Dad\u00e1\" (Re Dad\u00e1).\nAttualmente \u00e8 un commentatore televisivo.\nNazionale.\nDad\u00e1 Maravilha conta 6 presenze con la Nazionale brasiliana, con cui esord\u00ec il 12 aprile 1970 a Rio de Janeiro in amichevole contro il (0-0).\nHa fatto parte della selezione che vinse i Mondiali 1970, dove per\u00f2 non scese mai in campo, grazie alle pressioni dell'allora despota brasiliano Em\u00edlio Garrastazu M\u00e9dici che hanno comportato le dimissioni del c.t. Jo\u00e3o Saldanha."}
{"id": "1951341", "revid": "287204", "url": "https://it.wikipedia.org/wiki?curid=1951341", "title": "Gemayel", "text": "I Gemayel sono una famiglia libanese di religione Cristiano maronita."}
{"id": "1951342", "revid": "599013", "url": "https://it.wikipedia.org/wiki?curid=1951342", "title": "David Lee (pallavolista)", "text": "Gioca nel ruolo di centrale nei .\nCarriera.\nClub.\nLa carriera di David Lee inizia a livello giovanile ed a livello scolastico, tra il e la . Nel 2001 inizia la carriera universitaria e gioca tra le file della ; il miglior risultato \u00e8 la finale dell'edizione 2004 della NCAA Division I.\nTerminata l'universit\u00e0, nella stagione 2004 inizia la carriera professionistica coi , nella Liga de Voleibol Superior Masculino; passa poi al in Portogallo ed al , col quale vince il campionato indonesiano, mentre nella stagione 2005-06 gioca per il , in Francia.\nDopo un biennio nella Voleybol 1.Ligi turca con l', viene ingaggiato dal per la stagione 2008-09, nella Serie A1 italiana. Nella stagione seguente, va a giocare in Russia nella , club impegnato in Superliga.\nNel campionato 2010-11 viene ingaggiato dal , squadra neo promossa nella massima divisione russa, dove resta anche nel campionato successivo, ma difendendo i colori della , con la quale si aggiudica la Coppa CEV. Nel 2012 viene ingaggiato per il solo campionato mondiale per club dall', dopo il quale per l'annata 2012-13 passa allo , disputando la sola Champions League al posto dell'infortunato Aleksandr Volkov.\nNella stagione 2013-14 va a giocare nella Chinese Volleyball League con lo , raggiungendo le finali scudetto e venendo premiato come miglior centrale. Nella stagione successiva torna a giocare in Russia per la .\nDopo qualche mese di inattivit\u00e0, nel gennaio 2016 torna in campo col , club della Volley League greca col quale gioca la seconda parte del campionato 2015-16. Nel campionato seguente ritorna in Turchia, questa volta vestendo la maglia dello , altro club capitolino.\nDopo aver partecipato col allo NVA Showcase 2017, aggiudicandosi il torneo, nel gennaio 2018 viene ingaggiato dall', nella Liga Argentina de Voleibol per la seconda parte del campionato 2017-18, conquistando lo scudetto. In seguito firma per i , con cui partecipa alla prima edizione della Pro Volleyball League indiana.\nNazionale.\nNel 2003 debutta in nazionale, disputando la XXII Universiade, dove vince la medaglia di bronzo. Nel 2005 conquista la medaglia d'oro alla Coppa America ed al campionato nordamericano, mentre un anno dopo si aggiudica la prima edizione della Coppa panamericana.\nNel biennio seguente vince la medaglia d'argento ai XV Giochi panamericani, la medaglia di bronzo alla World League 2007 e la medaglia d'oro al campionato nordamericano 2007, a cui seguono la vittoria della World League 2008 e, soprattutto, della medaglia d'oro ai Giochi della XXIX Olimpiade di Pechino.\nNel 2009 vince la medaglia d'argento al campionato nordamericano, bissata nel 2011, quando riceve anche il premio come miglior muro. Torna a vincere l'oro nella rassegna continentale del 2013, a cui fa seguito un altro oro alla World League 2014, torneo nel quale vince la medaglia di bronzo nel 2015, seguita a sua volta dall'argento alla NORCECA Champions Cup 2015 e dall'oro alla Coppa del Mondo 2015.\nSi aggiudica in seguito la medaglia di bronzo ai Giochi della XXXI Olimpiade, dove indossa per l'ultima volta la maglia della nazionale statunitense."}
{"id": "1951344", "revid": "228587", "url": "https://it.wikipedia.org/wiki?curid=1951344", "title": "David Lee", "text": ""}
{"id": "1951351", "revid": "195924", "url": "https://it.wikipedia.org/wiki?curid=1951351", "title": "Villa Vizcaya", "text": "La Vizcaya \u00e8 una villa sulla baia di Biscayne nel quartiere di Coconut Grove a Miami, in Florida.\nIl nome.\nIl nome Vizcaya deriva dall'omonima provincia Basca, vi sono evidenze documentarie secondo cui Deering voleva perpetuare il concetto che Vizcaya fosse un mitico esploratore e scelse come simbolo principale della villa le caravelle (che ricordano l'epoca delle grandi esplorazioni del nuovo mondo). All'ingresso della propriet\u00e0 una statua del mitico esploratore \"Bel Vizcaya\" d\u00e0 il benvenuto ai visitatori.\nStoria.\nFu fatta costruire da James Deering (1859 \u2013 1925) come residenza estiva. Edificata fra il 1914 ed il 1916, ma per la costruzione dei complessi giardini i lavori si protrassero fino ai primi anni '20. La propriet\u00e0 si estende per circa 8 ettari, comprendendo giardini e laghi ed altri edifici di servizio della villa. Negli ultimi anni di costruzione, a causa della I guerra mondiale, i lavori furono eseguiti con difficolt\u00e0 poich\u00e9 non si potevano importare i materiali dall'Europa. La villa Vizcaya pu\u00f2 essere considerata un'espressione dell'American Renaissance, il suo gusto in particolare fa riferimento al rinascimento veneto ed al barocco. La villa in particolare evidenzia stretti riferimenti alla seicentesca Villa Rezzonico di Bassano del Grappa e nel piccolo porticciolo ai paesaggi urbani veneziani. L'ideazione del progetto fu affidata a Paul Chalfin che fu coadiuvato dall'architetto e pittore Phineas Paist (1873-1937). Il progetto degli edifici fu affidato all'architetto americano F. Burrall Hoffman (New Orleans, Louisiana, 1882 \u2013Hobe Sound, Florida, 1980), mentre quello dei giardini a Diego Suarez.\nLa villa \u00e8 particolare per il felice adattamento della tradizione culturale europea con il paesaggio subtropicale di Miami. Infatti per la costruzione della villa furono impiegati sia i marmi provenienti dall'Europa sia la pietra locale, anche le essenze arboree sono miste infatti insieme a quelle endemiche si trovano alberi esotici provenienti dall'Europa.\nIl museo.\nNel 1953 la villa Vizcaya \u00e8 stata aperta al pubblico come Museo d'arte Miami-Dade County Art Museum. Nel 1994 la villa \u00e8 divenuta monumento nazionale ossia National Historic Landmark.\nPoco tempo dopo il museo prese il nome attuale e cio\u00e8 Vizcaya Museum and Gardens, che consiste nella villa principale e i suoi giardini (compreso un orto botanico) e gran parte delle collezioni originali della casa. All'interno della villa-museo ci sono oltre 70 stanze decorate, inoltre sono custoditi numerosi mobili e oggetti d'arte europea che vanno dal XV secolo fino ai primi del XIX secolo.\nL'orto botanico.\nLa realizzazione dei giardini fu curata dall'esperto paesaggista Diego Suarez (Bogot\u00e1, Colombia, 1888 - New York, 1974).\nAvvenimenti.\nA villa Vizcaya il 10 settembre 1987 il presidente degli USA Ronald Reagan ricevette, nella prima visita ufficiale di un pontefice a Miami, il papa Giovanni Paolo II che nelle stanze del museo tenne il suo discorso.\nLa villa Vizcaya \u00e8 visibile nelle scene iniziali del film Airport 77.\nViene, inoltre, sfruttata come residenza del ricco Ronald Camp nel film Ace Ventura - L'acchiappanimali, con Jim Carrey."}
{"id": "1951352", "revid": "15756", "url": "https://it.wikipedia.org/wiki?curid=1951352", "title": "Caorlina", "text": "La caorlina \u00e8 un'imbarcazione tipica della Laguna di Venezia.\nStoria.\nIl nome \u00e8 legato al luogo della sua origine: Caorle, comune della provincia di Venezia, un tempo terza isola del dogado per estensione, dopo Venezia e Chioggia.\nLe caratteristiche della caorlina sono innanzitutto il fondo piatto e la prua e la poppa uguali e rialzate; questo consente con facilit\u00e0 la voga da parte di quattro o sei rematori. Le dimensioni tipiche dell'imbarcazione sono 9,65 metri di lunghezza per 1,75 metri di larghezza; usata inizialmente per la pesca in laguna (detta \"a seragia\") e per il trasporto anche di ingenti carichi (grazie alla sua capienza ed agilit\u00e0 di movimento), oggi \u00e8 una delle imbarcazioni pi\u00f9 rinomate nelle regate sul breve percorso della Regata Storica di Venezia. Era la seconda barca da trasporto veneziana dopo la peata e veniva principalmente utilizzata per il trasporto alimentare (pesce, frutta e verdura), soppiantate dai moto topi ora esistono solo in versione da regata le quali sono leggermente diverse: hanno una minore larghezza e peso minore. La prua \u00e8 speculare alla poppa. \u00c8 completamente simmetrica. Viene vogata da 6 vogatori. Il poppiere voga in posizione sopraelevata e ha una forcola diversa, pi\u00f9 grande e tipicamente a 2 morsi : quello superiore per la normale vogata e quello inferiore che viene utilizzato per vogare nei canali pi\u00f9 stretti o in presenza di altre barche a fianco. \nCaorlina grande \"Citt\u00e0 di Caorle\".\nDagli anni novanta del novecento, a Caorle \u00e8 stata costruita una caorlina grande da parata, denominata \"Citt\u00e0 di Caorle\" a 24 rematori, utilizzata per scopi di rappresentanza e cortei acquei. Quasi ininterrottamente dal 1996, la Caorlina grande Citt\u00e0 di Caorle \u00e8 parte del corteo della Regata Storica di Venezia. \u00c8 inoltre utilizzata per trasportare il Simulacro della Madonna dell'Angelo durante i solenni festeggiamenti che si tengono ogni cinque anni nel mese di settembre a Caorle."}
{"id": "1951363", "revid": "767487", "url": "https://it.wikipedia.org/wiki?curid=1951363", "title": "The Wrestler (film 2008)", "text": "The Wrestler \u00e8 un film del 2008 diretto da Darren Aronofsky.\nInterpretato da Mickey Rourke, il film fu vincitore del Leone d'Oro al 65\u00ba Festival di Venezia, candidato a 2 premi Oscar nell'81\u00aa edizione della rassegna e inoltre vincitore di 2 Golden Globe.\nLe riprese si sono svolte dal gennaio al 18 marzo 2008. Il film \u00e8 uscito negli Stati Uniti d'America il 17 dicembre 2008 ed in Italia il 6 marzo 2009.\nTrama.\nAlla fine degli anni ottanta il wrestler professionista Robin Ramzinski, noto con il nome d'arte di Randy \"The Ram\" Robinson, \u00e8 al culmine della carriera, dopo aver sconfitto in un match memorabile per il wrestling il suo acerrimo avversario, l'Ayatollah. Anni dopo tira avanti esibendosi per i fan del wrestling nelle palestre dei licei e nelle comunit\u00e0 del New Jersey. Ridotto in povert\u00e0, separato dalla moglie, allontanatosi dalla figlia Stephanie, incapace di sostenere un qualsiasi vero rapporto umano, Randy vive per il brivido dello show, per l'adrenalina del combattimento e per l'adorazione dei fan.\nDopo essere stato colto da un infarto a causa di un match di Hardcore Wrestling, molto impegnativo e violento, nel quale ha riportato ferite da macchina sparapunti, da filo spinato, da forchetta utilizzata per trafiggere e quant'altro, a Randy i medici consigliano di evitare gli sforzi eccessivi, le sostanze stupefacenti o eccitanti di cui faceva uso, gli steroidi e quindi di abbandonare per sempre i combattimenti. Lontano dal ring, Randy prova a cominciare una nuova vita: lascia a malincuore il wrestling, trova lavoro al reparto alimentari di un supermercato, tenta di riallacciare i rapporti con la figlia Stephanie che lo odia perch\u00e9 \u00e8 stato assente e lontano da lei durante la sua infanzia e la sua crescita, e di iniziare una relazione con Cassidy, un'amica lap dancer non pi\u00f9 giovanissima. Per un breve periodo le cose sembrano funzionare e anche Stephanie dimostra, malgrado tutto, di voler ancora bene al padre.\nPurtroppo per\u00f2 il fallimento \u00e8 dietro l'angolo. Cassidy insiste nel rifiutare i pur affettuosi tentativi di approccio con i quali Randy tenta di farla innamorare, cos\u00ec da offrire ad entrambi la possibilit\u00e0 di riscattarsi con una nuova vita: \u00e8 madre di un bambino e stenta a fidarsi di Randy. Non pu\u00f2 mettere a rischio la propria vita e quella di suo figlio.\nDeluso, Randy si ubriaca, assume cocaina e si lascia andare a una notte di sesso con una ragazza conosciuta in un bar, dimenticando cos\u00ec un importante appuntamento che aveva fissato per una cena con la figlia proprio quella sera. Questa ennesima dimenticanza segner\u00e0 definitivamente la fine dei rapporti fra Randy e sua figlia, che ritorner\u00e0 ad odiare pi\u00f9 che mai il padre.\nIl nuovo futuro che Randy sogna va cos\u00ec inesorabilmente in fumo, suscitando in lui enorme delusione, amarezza ed infinita tristezza. Quando nel negozio dove lavora un fan lo riconosce come il suo idolo di infanzia , lui continua a negare di essere \"Randy The Ram\", pur di non farsi umiliare facendosi vedere in divisa da salumiere, improvvisamente tira un pugno alla lama di un'affettatrice ferendosi gravemente. Poi, fuori di s\u00e9, lascia il supermercato insultando i clienti allibiti e colpendo a destra e a manca gli scaffali. Non vedendo prospettive per il proprio futuro, nemmeno nel ruolo di \"vecchia gloria\" del wrestling, Randy decide di continuare quest'attivit\u00e0 fino all'estremo: accetter\u00e0 la rivincita contro il suo leggendario avversario, l'Ayatollah, ben consapevole delle conseguenze che porterebbe il gesto.\nNemmeno Cassidy, che lo raggiunge poco prima che salga sul ring, riesce a persuaderlo a desistere. Randy fa un discorso sul ring in cui afferma, acclamato dal pubblico, che il wrestling \u00e8 tutto per lui, \u00e8 la sua ragione di vita ed il ring \u00e8 l'unico luogo in cui non si fa del male; afferma inoltre che i fan sono la sua famiglia e che solo loro potranno ammonirlo a non combattere pi\u00f9, qualora non lo ritenessero all'altezza. Alla fine del match Randy, dolorante a causa delle fitte al cuore che lo hanno \"perseguitato\" fin dall'inizio del combattimento, si arrampica su un palo e si prepara a lanciarsi per eseguire la sua finisher il \"Ram Jam\", dilaniato dal dolore in viso e consapevole che probabilmente questa mossa lo uccider\u00e0, ma anche orgoglioso di star vivendo il suo ultimo definitivo, momento di gloria.\nProduzione.\nLa stesura della sceneggiatura era nelle mani di Robert D. Siegel, che pensava per il ruolo del protagonista a Nicolas Cage. Cage fu ingaggiato, ma ha poi abbandonato il progetto. Subito dopo si \u00e8 pensato all'attore Mickey Rourke, che per un certo periodo aveva avuto un declino nel campo cinematografico.\nCast.\nCameo.\nNel film compaiono molti wrestler professionisti di varie federazioni indipendenti degli Stati Uniti, tra di essi: Ernest \"The Cat\" Miller (ex WCW WWE), Necro Butcher, Mike \"RAGE\" Miller, Nick Berk, DJ Hyde, Havoc, Johnny Mangus, Billy Dream, Eric Cobian, Sugga, LA Smooth, Whacks, Devon Moore, The Funky Samoans, Jim Powers, Kid USA, Claudio Castagnoli, Romeo Roselli, John Zandig (JEEZUS!), Nate Hatred, Nigel McGuinness e R-Truth.\nInoltre, nelle scene di folla o in mezzo al pubblico, compaiono parecchi wrestler delle federazioni con sede nel New Jersey della Bodyslam Wrestling Organization e della NWA Liberty States.\nColonna sonora.\nBruce Springsteen, amico personale di Rourke, ha contribuito alla colonna sonora del film con un brano intitolato \"The Wrestler\" dedicato espressamente all'attore ed alle sovrapposizioni tra la vita di Rourke e quella di Randy Robinson. Il suo lavoro \u00e8 stato premiato con il Golden Globe per la migliore canzone originale nell'edizione 2009 della rassegna. Il film apre con il brano \"Bang Your Head (Metal Health)\", storico brano heavy metal anni ottanta dei Quiet Riot. Quando Randy entra sul ring invece si sente \"Sweet Child o' Mine\" dei Guns N' Roses. La maggior parte del film \u00e8 pervaso da brani di gruppi hair metal anni ottanta, tra i quali Quiet Riot, Cinderella, Ratt, Guns N' Roses, Accept, FireHouse, Rhino Bucket, Scorpions.\n\u00ab\"The Wrestler\" \u00e8 uno straordinario pezzo acustico\u00bb ha detto il regista, \u00abCattura realmente lo spirito del film e quello del personaggio\u00bb.\nDistribuzione.\nIl film \u00e8 stato presentato in anteprima mondiale il 5 settembre 2008 al Festival di Venezia, e due giorni dopo al Toronto Film Festival. Il 12 ottobre, invece, \u00e8 la data dell'anteprima statunitense, presso il New York Film Festival.\nIl film ha iniziato ad essere distribuito nei cinema statunitensi il 19 dicembre 2008, per poi essere pubblicato in tutto il territorio nazionale il 16 gennaio 2009. Il film in Italia \u00e8 uscito nei cinema il 6 marzo 2009.\nAccoglienza.\nIncassi.\nIl film ha realizzato in Italia, nelle prime tre settimane di programmazione, un incasso al botteghino di \u20ac 1.970.000 secondo i dati Cinetel. In totale il film ha raggiunto un incasso negli Stati Uniti di circa $26,238,243 e globale di $44,703,995."}
{"id": "1951366", "revid": "268129", "url": "https://it.wikipedia.org/wiki?curid=1951366", "title": "Societ\u00e0 Sportiva Perugia 1928-1929", "text": "Questa voce raccoglie le informazioni riguardanti la Societ\u00e0 Sportiva Perugia nelle competizioni ufficiali della stagione 1928-1929.\nStagione.\nIl Perugia, inserito nel girone umbro del campionato di Terza Divisione assieme ai corregionali di e e ai laziali del , concluse il torneo in vetta alla classifica, a pari merito con il club folignate che proprio quell'anno faceva il suo debutto ufficiale.\nTale circostanza rese necessario uno spareggio tra le due squadre per designare la promozione al torneo di Seconda Divisione dell'anno seguente, gara che si disput\u00f2 ad Arezzo e si concluse con la vittoria dei biancazzurri di Luigi Boggio per 1-0, coi biancorossi puniti da un'autorete del loro estremo difensore Mazzaranghi. I grifoni, che si classificarono dunque al secondo posto, in quella stagione presentarono la seguente formazione-tipo: il succitato Mazzaranghi; Flovanardi, Scotti; Rosini, Campari, Bartolini; Vitalesta, Ferrarin, Boggio, Guidelli e Parrini."}
{"id": "1951371", "revid": "1305772", "url": "https://it.wikipedia.org/wiki?curid=1951371", "title": "Guna (disambigua)", "text": ""}
{"id": "1951372", "revid": "716642", "url": "https://it.wikipedia.org/wiki?curid=1951372", "title": "Nathan Doyle", "text": "Carriera.\nClub.\nNella stagione 2008-2009 ha giocato 3 partite nella prima divisione inglese con l'; in carriera ha inoltre giocato complessivamente anche 109 partite (con 2 reti segnate) nella seconda divisione inglese, con le maglie di , Hull City e .\nNazionale.\nHa giocato in tutte le nazionali giovanili inglesi incluse tra l'Under-16 e l'Under-19."}
{"id": "1951376", "revid": "1305772", "url": "https://it.wikipedia.org/wiki?curid=1951376", "title": "Big bang (disambigua)", "text": "La teoria del Big Bang \u00e8 la teoria scientifica dominante sull'origine dell'universo."}
{"id": "1951379", "revid": "767487", "url": "https://it.wikipedia.org/wiki?curid=1951379", "title": "Annales Bertiniani", "text": "Gli Annales Bertiniani, conosciuti anche come Annali di San Bertino, sono una cronaca franca relativa al periodo fra l'830 e l'882; prendono il nome dall'abbazia di San Bertino, all'interno del quale furono rinvenute.\nAutore.\n\u00c8 stato suggerito che gli annali siano stati scritti per la prima volta dagli scribi alla corte di Luigi il Pio. Non c'\u00e8 dubbio che in seguito siano stati proseguiti come narrazione indipendente, fino a diventare in qualche modo emancipati dal potere imperiale a partire dai primi anni '40 dell'800, prima da Prudenzio di Troyes (\u2020861) e poi da Incmaro di Reims (fino all'882), dal cui manoscritto perduto la loro tradizione dipende quasi interamente. Inoltre, vi sono forti indizi che il testo originale degli annali abbia subito almeno lievi modifiche sotto la supervisione di quest'ultimo.\nI \"Rus'\".\nNegli \"Annales Bertiniani\" \u00e8 contenuto uno dei principali riferimenti al popolo dei \"Rus, che costituirono la prima entit\u00e0 statuale organizzata nella zona dell'attuale Russia occidentale, Ucraina e Bielorussia, ovvero la \"Rus di Kiev. Viene narrato, infatti, di un gruppo di vichinghi, che si riferivano a s\u00e9 stessi come \"Rus'\", reduci da un viaggio a Costantinopoli nell'838; temendo di ritornare al loro paese attraversando le steppe dell'Europa sudorientale, a causa della possibilit\u00e0 di attacchi dei Magiari, scelsero di passare molto ad occidente, attraversando la Germania.\nNei pressi di Magonza vennero interrogati dall'imperatore franco Luigi il Pio; risposero che il loro condottiero era conosciuto come \"chacanus\" (latinizzazione di \"khagan\") e che venivano dalla Russia settentrionale, anche se la loro patria originaria era la Scandinavia. Questo riferimento contenuto degli \"Annales Bertiniani\" \u00e8 uno dei pochi, reperibili in fonti storiche, che abbiano consentito di stabilire la lontana origine normanna della popolazione della Rus' di Kiev."}
{"id": "1951380", "revid": "123478966", "url": "https://it.wikipedia.org/wiki?curid=1951380", "title": "Sidney J. Furie", "text": ""}
{"id": "1951383", "revid": "80339", "url": "https://it.wikipedia.org/wiki?curid=1951383", "title": "Annali di Saint Bertin", "text": ""}
{"id": "1951385", "revid": "767487", "url": "https://it.wikipedia.org/wiki?curid=1951385", "title": "Ekatarina Velika", "text": "Gli Ekatarina Velika (; spesso abbreviato in EKV) erano un gruppo rock serbo, formatosi a Belgrado nel 1982.\nSono stati tra i gruppi musicali pi\u00f9 influenti e di maggiore successo dell'Ex Jugoslavia. Durante i loro anni di attivit\u00e0 hanno costruito intorno a s\u00e9 un'ampia e solida base di fan, ulteriormente accresciuta dalla morte del leader Milan Mladenovi\u0107, avvenuta nel 1994 e causa dello scioglimento della band.\nIl nucleo della band era costituito dal cantante e chitarrista Milan Mladenovi\u0107, dalla tastierista Margita Stefanovi\u0107 e dal bassista Bojan Pe\u010dar, con altri membri destinati a rimanere nella formazione solo per brevi periodi.\nGli inizi.\nGli \"Ekatarina Velika\", inizialmente chiamati \"Katarina II\" (pron.: \"Katarina druga\"), si formarono nel Febbraio del 1982 a seguito dello scioglimento dei \u0160arlo akrobata, influente terzetto di New Wave jugoslava proveniente da Belgrado. Un litigio tra Milan Mladenovi\u0107 e il bassista Du\u0161an Koji\u0107 Koja, motori trainanti dei \u0160arlo akrobata, port\u00f2 allo scioglimento. Koja form\u00f2 i Disciplina ki\u010dme, mentre Milan e il chitarrista Dragomir Mihajlovi\u0107 Gagi crearono i Katarina II con il bassista Zoran Radomirovi\u0107 \u0160vaba e il batterista Du\u0161an Dejanovi\u0107. Il gruppo prese ispirazione per il proprio nome da un amore non corrisposto di Mihajlovi\u0107, una ragazza di nome Katarina.\nLa sezione ritmica dei Katarina II fu la prima ad abbandonare il gruppo alla fine del 1982, con Radomirovi\u0107 che lasci\u00f2 per entrare nei Du Du A e Dejanovi\u0107 che si un\u00ec agli acerrimi rivali Disciplina ki\u010dme. Mango Ku\u0161trin divent\u00f2 il nuovo batterista. Nel tentativo di arricchire il suono, il gruppo decise di aggiungere anche una tastierista, l'eccentrica Margita Stefanovi\u0107, pianista di formazione classica. Poich\u00e9 Ku\u0161trin rimase per appena un mese, Ivan Vdovi\u0107 Vd (compagno di Milan nei \u0160arlo Akrobata) lo rimpiazz\u00f2 all'inizio del 1983. Contemporaneamente Bojan Pe\u010dar fu reclutato come bassista.\nDopo molti litigi e cambi di formazione, il quintetto Milan, Gagi, Margita, Bojan, and Vd si mise al lavoro per l'album di debutto della band.\nGli anni 80.\nKatarina II.\nNella primavera del 1983 la band prese parte alla biennale di Zagabria, ricevendo recensioni positive. Il materiale per il loro primo album fu registrato poco dopo, con l'attore Svetislav Gonci\u0107 come ospite. Le canzoni furono completate nello studio 'Druga maca', di propriet\u00e0 di Enco Lesi\u0107, che Milan conosceva dai tempi dei \u0160arlo Akrobata. Sfortunatamente, a causa di diverse ragioni, la maggior parte delle quali dovute all'equipaggiamento scadente dello studio, il materiale fu inutilizzabile e la band fu costretta a riregistrarlo. Questo avvenne l'anno successivo negli studi della RTV Slovenia di Lubiana, accettando un invito dell'amico musicista Sr\u0111an Marjanovi\u0107.\nL'album omonimo di debutto dei Katarina II fu finalmente pubblicato nel 1984. La maggior parte dei testi fu scritta da Mladenovi\u0107 tranne che per \"Vrt\" (\"Il giardino\") e \"Platforme\" (\"Le piattaforme\") (scritti da Mihajlovi\u0107), mentre le musiche erano frutto di una collaborazione tra i due. In pezzi come \"Aut\" (\"Fuori\"), \"Jesen\" (\"Autunno\"), \"Radostan dan\" (\"Giorno felice\"), \"Treba da se \u010disti\" (\"Deve essere pulito\") e \"Ja znam\" (\"Io so\") la band riusc\u00ec a legare felicemente la descrittiva sensibilit\u00e0 lirica di Milan con un energico stile New Wave. Spesso considerato uno dei lavori pi\u00f9 schietti della band, se non il migliore, l'album non ottenne mai molta popolarit\u00e0 di massa, soprattutto a causa delle sue sonorit\u00e0 alquanto inaccessibili e artistiche, senza spazio per un'orecchiabilit\u00e0 commerciale.\nPoco dopo la pubblicazione dell'album la band affront\u00f2 altri cambiamenti di formazione. Proprio come nei \u0160arlo akrobata e ancora prima nei Limunovo drvo, Mladenovi\u0107 e Mihajlovi\u0107 non andarono mai davvero d'accordo e i loro scontri di personalit\u00e0 continuarono. Per di pi\u00f9, Mihajlovi\u0107 ebbe diversi problemi con la legge, finendo perfino in carcere. Una volta uscito, fu informato dai propri compagni che non faceva pi\u00f9 parte dei Katarina II. La faccenda, tuttavia, non fini l\u00ec. Infatti Mihajlovi\u0107, rivendicando i diritti sul nome \"Katarina II\", costrinse la band a cercarne un altro. I restanti membri decisero per \"Ekatarina Velika\" ('Caterina la grande', come Caterina II di Russia), o abbreviato \"EKV\".\nInoltre il batterista Vd usc\u00ec dal gruppo a causa di problemi di droga, finendo poi nei Du Du A. Il suo rimpiazzo alla batteria fu Ivan Fece Firchie."}
{"id": "1951395", "revid": "188323", "url": "https://it.wikipedia.org/wiki?curid=1951395", "title": "Twin pulse", "text": ""}
{"id": "1951397", "revid": "188323", "url": "https://it.wikipedia.org/wiki?curid=1951397", "title": "Scoppi regolari", "text": ""}
{"id": "1951398", "revid": "599013", "url": "https://it.wikipedia.org/wiki?curid=1951398", "title": "Jo\u00e3o Paulo Bravo", "text": ""}
{"id": "1951402", "revid": "80339", "url": "https://it.wikipedia.org/wiki?curid=1951402", "title": "Annali di San Bertin", "text": ""}
{"id": "1951406", "revid": "1793900", "url": "https://it.wikipedia.org/wiki?curid=1951406", "title": "Monte Uliaga", "text": "Il Monte Uliaga \u00e8 un antico stratovulcano che compone l'omonima isola appartenente alle Aleutine. Non sono note eruzioni avvenute in tempi storici e i suoi fianchi molto erosi lo testimoniano.\nCollegamenti esterni.\nAlaska Volcano Observatory, USGS"}
{"id": "1951409", "revid": "729019", "url": "https://it.wikipedia.org/wiki?curid=1951409", "title": "Pier Capponi", "text": "Biografia.\nEra inizialmente destinato ad una carriera d'affari, ma Lorenzo de' Medici, che apprezzava le sue abilit\u00e0, lo invi\u00f2 come ambasciatore presso varie corti, compito che assolse egregiamente. Alla morte di Lorenzo (1492), cui successe il meno capace figlio Piero, Capponi divenne uno dei capi della fronda contraria ai Medici che due anni dopo riusc\u00ec a cacciare Piero de' Medici da Firenze. Capponi fu nominato capo della repubblica, e si dimostr\u00f2 un accorto statista, in particolare nelle negoziazioni con Carlo VIII di Francia, che aveva invaso l'Italia nel 1494, e presso il quale si era rifugiato anche Piero.\nProprio riguardo all'arrivo di Carlo VIII e del suo esercito a Firenze \u00e8 legato l'aneddoto pi\u00f9 famoso riguardo a Piero Capponi. I fiorentini erano disposti a ricompensare Carlo con una grande somma di denaro per il suo sostegno, ma non vi era accordo sull'entit\u00e0. Di conseguenza Carlo present\u00f2 un ultimatum alla Signoria e, ricevutone un rifiuto, minacci\u00f2 dicendo: \"allora noi suoneremo le nostre trombe\". A questa minaccia rispose deciso Capponi: \"e noi faremo suonare le nostre campane\", manifestando l'intenzione della citt\u00e0 di resistere.\nAllora Carlo, che non poteva accettare la prospettiva di una lotta ad oltranza, fu costretto a moderare le sue richieste e concluse un trattato pi\u00f9 equo con la repubblica. Quando le truppe francesi lasciarono la Toscana, Pier Capponi guid\u00f2 l'esercito di Firenze a domare i focolai di rivolta alimentati dai pisani. Fu ucciso il 25 settembre 1496 durante l'assedio al castello di Soiana.\nSuo figlio Niccol\u00f2 Capponi fu pure condottiero e uomo politico.\nUna statua di Pier Capponi venne posta nell'Ottocento in una nicchia esterna della Galleria degli Uffizi accanto ad altri condottieri fiorentini (Francesco Ferrucci, Giovanni dalle Bande Nere e Farinata degli Uberti), ai tempi dell'ultimo discendente di Pier Capponi, lo scrittore e statista Gino Capponi."}
{"id": "1951412", "revid": "24823", "url": "https://it.wikipedia.org/wiki?curid=1951412", "title": "Storia della Russia anteriore alla formazione della Rus' di Kiev", "text": ""}
{"id": "1951414", "revid": "1543377", "url": "https://it.wikipedia.org/wiki?curid=1951414", "title": "Alfa Romeo 8C Competizione Bertone BAT 11", "text": "La Bertone BAT 11 (conosciuta anche come Alfa Romeo BAT 11) \u00e8 una concept car basata sulla meccanica dell'Alfa Romeo 8C Competizione, realizzata dal Centro Stile Bertone ed esposta in corrispondenza del salone dell'automobile di Ginevra nel 2008.\nIl contesto.\nLa BAT 11 \u00e8 un concept realizzata dall'azienda piemontese, su commissione di Gary Kaberle, un ex proprietario americano del prototipo BAT 9, in ricordo della moglie deceduta. \n\u00c8 proprio per riprendere le storiche Alfa Romeo BAT (famiglia di vetture realizzate dalla Alfa Romeo in collaborazione con la Bertone fra il 1953 e il 1955 con l'obbiettivo di raggiungere un valore di coefficiente aerodinamico pari a 0.19) che Bertone con Franco Scaglione (realizzatori anche dei precedenti 3 modelli) propongono questo complesso esercizio di stile.\nI richiami alle \"sorelle\" progenitrici degli anni cinquanta sono molteplici, dalla parziale copertura delle quattro ruote, all'accenno di pinne aerodinamiche al posteriore per arrivare alla moderna interpretazione del lunotto diviso.\nLa vettura in particolare riprende lo scudetto Alfa Romeo comparso per la prima volta (all'interno della famiglia BAT) nella BAT 9 del 1955, con un frontale che finisce in una pronunciata forma a V che appunto racchiude lo scudetto della casa automobilistica Milanese, il profilo \u00e8 caratterizzato da un'importante linea che ha origine all'estremit\u00e0 dei \"baffi\" che caratterizzano il frontale incassati all'interno del paraurti che anch'esso riprende quello della sorella BAT 9; questa linea segue il passaruota frontale e avvolge il parabrezza continuando nella parte posteriore formando due grandi ali che finiscono con un sottile fascio di LED rossi. \nI cerchi, in fibra di carbonio, sono da 21 pollici caratterizzati da un disegno a doppio strato di raggi elicoidali.\nL'esposizione al pubblico.\nLa concept car \u00e8 stata presentata al pubblico in anteprima mondiale in occasione del 78\u00ba salone dell'auto di Ginevra, nel 2008, con la particolarit\u00e0 che la sua esposizione non \u00e8 avvenuta all'interno degli stand del salone, ma in un ambiente cittadino al di fuori dell'area fieristica ed \u00e8 stato presentato in anteprima esclusiva ad un numero limitato di invitati perlopi\u00f9 designer famosi. La presenza alla manifestazione \u00e8 stata voluta da Marie Jeanne Bertone nonostante in precedenza Lilli Bertone, moglie di Nuccio Bertone e attuale titolare dell'azienda, aveva smentito una possibile partecipazione del marchio torinese al salone svizzero."}
{"id": "1951423", "revid": "1776051", "url": "https://it.wikipedia.org/wiki?curid=1951423", "title": "Gennaro Marciano", "text": "Fu deputato nella XXIV legislatura del Regno (1913-1919) e nella XXV legislatura (1919-1921). Fu senatore del Regno d'Italia a partire dalla XXVI legislatura, nominato nel marzo 1923."}
{"id": "1951424", "revid": "254401", "url": "https://it.wikipedia.org/wiki?curid=1951424", "title": "Chiesa di San Marcellino (Genova)", "text": "La chiesa di San Marcellino \u00e8 un edificio religioso del quartiere di Pr\u00e8, nel centro storico di Genova; la chiesa \u00e8 situata in piazza San Marcellino, nei vicoli tra via del Campo e via Gramsci. Chiesa parrocchiale fino al 1936, \u00e8 oggi officiata dai padri gesuiti legati all'Associazione San Marcellino.\nStoria.\nSecondo la tradizione una chiesa con questo titolo sarebbe esistita gi\u00e0 nel IV secolo, e sarebbe stata ricostruita nel VI secolo dal clero milanese che si era rifugiato a Genova per sfuggire alle persecuzioni longobarde, ma la prima menzione in un documento ufficiale risale al 1023, quando il vescovo Landolfo II la affidava ai monaci della vicina abbazia di San Siro (in precedenza era soggetta direttamente al capitolo della cattedrale).\nNel 1262 \u00e8 citata come parrocchiale. Nel 1472 la chiesa fu restaurata con il contributo del cardinale Giovanni Battista Cybo (eletto papa nel 1484 con il nome di Innocenzo VIII), che in questa chiesa era stato battezzato, all'epoca vescovo di Savona, nonch\u00e9 commendatario di San Siro ed amministratore della stessa chiesa di San Marcellino, divenuta gentilizia della famiglia Cybo.\nL'edificio sub\u00ec una successiva rivisitazione nel XVII secolo; architettonicamente molto semplice, conserva all'interno un modesto corredo di arredi ed opere d'arte dell'Ottocento.\nNel 1936 il titolo parrocchiale fu trasferito ad una nuova chiesa, anche questa dedicata a san Marcellino, costruita in via Bologna, nella zona collinare del quartiere di San Teodoro.\nNel 1939 la chiesa fu affidata a don Luigi Orione, che intendeva farne un punto di incontro e assistenza ai marinai che sbarcavano nel vicino porto, ma sopravvenne la guerra e il progetto non pot\u00e9 essere realizzato. Nel 1945, terminato il conflitto, che aveva lasciato uno strascico di macerie e di sofferenza, il sacerdote gesuita Paolo Lampedosa, con il consenso dell'Opera Don Orione, apr\u00ec nella chiesa l'associazione \"La Messa del Povero\", per prestare assistenza a poveri, sfollati e profughi, e poi, con il progressivo degrado urbanistico del quartiere, a tutte le persone rimaste ai margini della societ\u00e0. \"La Messa del Povero\" nel 1988 prese il nome di Associazione San Marcellino, trasferendosi nella nuova sede di via al Ponte Calvi, nelle vicinanze della chiesa.\nNel 2004 in occasione dell'evento \"Genova capitale europea della cultura\" la chiesa ha subito interventi di recupero e conservazione della struttura."}
{"id": "1951425", "revid": "599013", "url": "https://it.wikipedia.org/wiki?curid=1951425", "title": "Ekv", "text": ""}
{"id": "1951426", "revid": "1568601", "url": "https://it.wikipedia.org/wiki?curid=1951426", "title": "Vulcano Kagamil", "text": "Il vulcano Kagamil \u00e8 uno stratovulcano che sorge nella parte meridionale dell'Isola Kagamil, nelle Aleutine. \nIl vulcano \u00e8 composto da due coni principali uno a 893 metri di quota e l'altro a 610. Entrambi i coni sono caratterizzati da crateri sommitali e i loro fianchi non particolarmente erosi indicano la presenza di attivit\u00e0 vulcanica in era post-glaciale. Nel 1929 il vulcano viene descritto come attivo, a tutt'oggi sulle sue pendici, in prossimit\u00e0 della costa sono presenti fonti termali e fumarole."}
{"id": "1951427", "revid": "827882", "url": "https://it.wikipedia.org/wiki?curid=1951427", "title": "Galbusera", "text": "La Galbusera S.p.A. \u00e8 un'azienda alimentare italiana che produce biscotti, cracker e snack, attiva in Italia e all'estero, fondata da Mario ed Enea Galbusera a Morbegno nel 1938 con sede a Cosio Valtellino.\nStoria.\nVenne fondata nel 1938 dai fratelli Mario ed Enea Galbusera che, ampliando il laboratorio del padre Ermete, aprono un caff\u00e8 pasticceria a Morbegno, in Valtellina.\nIl primo stabilimento produttivo venne costruito nel 1950, ma solo con l'apertura dello stabilimento di Cosio Valtellino (SO) nel 1966 la distribuzione dei biscotti e degli altri prodotti, che ormai si estendeva per tutto il nord Italia, pu\u00f2 essere supportata. Negli anni settanta viene fondata la sede per gli uffici commerciali e marketing di Agrate Brianza, viene anche creata da Franco Giandonati, storico manager milanese collaboratore di Mario Galbusera, la rete distributiva che porta i biscotti Galbusera fuori dalla Valtellina.\nNegli anni novanta l'azienda concentra la produzione sul settore salutistico coniando lo slogan \"La salute prima di tutto\" insieme alla nascita della linea di prodotti \"Speciali Salute\". Dagli anni 2000 l'azienda si propone sul mercato con diverse linee di prodotti alimentari.\nNel 2014 l'azienda ha acquisito dalla Sammontana la propriet\u00e0 della societ\u00e0 milanese \"Tre Marie Ricorrenze srl\", antico marchio della produzione di panettoni.\nIl controllo dell'azienda \u00e8 ancora della famiglia nelle persone dei componenti della terza generazione: Paolo, Lorenzo e Guido Galbusera che, con Nicoletta Zamboni, hanno il 25% a testa affidando per\u00f2 la gestione al manager esterno Alessandro Pittaluga. Mario Galbusera \u00e8 morto il 23 aprile 2018, nel 2002 ricevette il titolo di Cavaliere del Lavoro.\nCampagne pubblicitarie famose.\nNegli anni ottanta l'azienda \u00e8 stata protagonista di una famosa campagna pubblicitaria in cui il testimonial era un personaggio chiamato \"Mago G\", i cui slogan erano \"Chiudi gli occhi, apri la bocca\" e \"\u00c8 una storia vera, \u00e8 Galbusera\". Vestito con un completo elegante giallo e una tuba a strisce gialle e rosse, con una vistosa parrucca gialla, il Mago G distribuiva confezioni di biscotti ai passanti pattinando lungo le vie di una citt\u00e0; era interpretato dall'attore Luca Levis fino al 1986, anno in cui scadde il contratto che legava Levis all'azienda, che lo sostitu\u00ec con un altro attore, il quale per\u00f2 non incontr\u00f2 i favori del pubblico, cos\u00ec dopo qualche anno gli spot con il Mago G vennero abbandonati."}
{"id": "1951433", "revid": "76963", "url": "https://it.wikipedia.org/wiki?curid=1951433", "title": "Charles Burton Barber", "text": "Biografia.\nCharles Burton Barber nasce nel 1845 da Elizabeth Blowers e Charles Barber a Great Yarmouth, nel Norfolk.\nDai diciotto anni studi\u00f2 alla Royal Academy of Arts e visse vicino a Regent's Park.\nCharles divenne un pittore di animali molto popolare specializzato soprattutto in ritratti sentimentali di cani, spesso con bambini. Le sue opere spaziarono dalla riproduzione fotograficamente reale allo schizzo rapido. Bench\u00e9 ritenute troppo sentimentali le sue opere rimasero popolari, soprattutto grazie alla sua abilit\u00e0 pittoria.\nAll'epoca era considerato uno dei migliori pittori inglesi di animali e gli furono commissionate diverse opere dalla Regina Vittoria in cui ritraesse lei e i suoi nipoti con i loro cani. Ottenne commissioni anche dall'allora principe del Galles, il futuro Edoardo VII, sempre per ritratti con animali domestici.\nNel 1883 \u00e8 stato eletto membro del Royal Institute of Oil Painters. Ha esposto al Royal Institute of Oil Painters, Walker Art Gallery, Manchester City Art Gallery e alla Royal Academy dal 1866 al 1893.\nRicevette la sua ultima commissione dalla Regina Vittoria nel 1894 e pochi mesi dopo si spense.\nAlcune delle sue opere sono esposte alla Royal Collection ma gran parte delle sue opere sono esposte al Lady Lever Art Gallery a Port Sunlight. Harry Furniss contribu\u00ec ad un libro sulla sua vita e pittura."}
{"id": "1951443", "revid": "712828", "url": "https://it.wikipedia.org/wiki?curid=1951443", "title": "Franky Family", "text": ""}
{"id": "1951451", "revid": "1543377", "url": "https://it.wikipedia.org/wiki?curid=1951451", "title": "Front 2 Back", "text": "Front 2 Back \u00e8 il secondo singolo del rapper statunitense Xzibit estratto dall'album \"\"Restless\". \u00c8 stato prodotto da Rockwilder.\nInformazioni.\nIl testo della canzone \u00e8 stato scritto dallo stesso Xzibit.\n\"Front 2 Back\" non \u00e8 riuscita a classificarsi all'interno della \"Billboard Hot 100\", ma ha raggiunto la posizione n.65 nella \"Hot R&amp;B/Hip-Hop Songs\" e la n.42 nella \"Hot Rap Tracks\".\nVideoclip.\nIl videoclip della canzone \u00e8 stato diretto da Diane Martel. Nella scena iniziale Xzibit rappa mentre \u00e8 a bordo di un'automobile in corsa in compagnia di altre persone. L'automobile si ferma poi davanti all'entrata di un motel, Xzibit vi entra e nella scena successiva si vede lui in camera da letto circondato da alcune ragazze in biancheria intima. Scene successive mostrano il rapper mentre continua a rappare stavolta in un'officina e in altre stanze del motel, dove sono sempre presenti le solite ragazze."}
{"id": "1951456", "revid": "486946", "url": "https://it.wikipedia.org/wiki?curid=1951456", "title": "The wrestler", "text": ""}
{"id": "1951457", "revid": "125262496", "url": "https://it.wikipedia.org/wiki?curid=1951457", "title": "Roberto Di Giovan Paolo", "text": "Biografia.\nLaureato in \"Lettere - Storia Contemporanea\" presso l'Universit\u00e0 degli Studi di Roma \"La Sapienza\".\nHa lavorato o collaborato con: Ansa, Dossier delle Autonomie, Avvenire, Segnosette, La Discussione, Famiglia Cristiana, Azione Sociale, TeleMontecarlo, Avvenimenti, Radio Gr Rai, Agl Finegil (il Tirreno, il Centro, Gazzetta di Venezia), Evo.\nCollabora con varie riviste, come \"WE - World Energy\" e \"Ytali\", soprattutto su temi riguardanti le politiche energetiche, di sostenibilit\u00e0 ed internazionali.\nDa maggio 1996 a giugno 2009 \u00e8 prima Segretario generale aggiunto e poi Segretario Generale dell'AICCRE (Associazione Italiana per il Consiglio dei Comuni e delle Regioni d'Europa).\n\u00c8 stato membro del Policy Bureau europeo del CCRE, associazione europea dei Comuni e delle Regioni d'Europa che raggruppa circa 80.000 enti locali e regionali europei, sotto la Presidenza di \"Pascual Maragall\" e di \"Valery Giscard D'Estaing\".\n\u00c8 stato tra i fondatori di ELANET, rete europea della societ\u00e0 dell'informazione.\nDalla met\u00e0 del 2013 collabora anche come consulente di strategia con aziende nei settori della progettazione europea e dell'agenda digitale, versante comunicazione e cultura.\nDal luglio 2011 al 2016 \u00e8 stato presidente del \"Forum nazionale per il diritto alla salute in carcere\".\nSenatore.\nDall'aprile 2008 fino a marzo 2013 \u00e8 stato Senatore della Repubblica. Ha fatto parte della 13\u00aa Commissione (Ambiente), della 14\u00aa (Politiche dell'Unione Europea) e della Commissione Straordinaria per i Diritti Umani. Per due anni e mezzo membro della Commissione Agricoltura e politiche agro-alimentari.\nDopo il Senato.\nAl termine della sedicesima legislatura \u00e8 tornato alla professione di giornalista, comunicatore e docente universitario .\nHa ricoperto dal 1995 fino al 2020 il ruolo di docente a contratto presso l'Universit\u00e0 Internazionale di Roma UNINT;da settembre 2013 di teoria e tecnica delle comunicazioni di massa; ideatore e direttore del Master \"Comunicare l'Architettura\" 2013-2014, nell'anno 2016-2017 ha condotto il corso di \"Teorie e tecniche della comunicazione di massa\" per la Facolt\u00e0 di Scienze Politiche Laurea Magistrale e \"Negoziazione e politica\" per la Facolt\u00e0 di Economia Laurea Magistrale; anno 2017-2018 e 2018-2019, \"corso di Economia ed innovazione dei media\".\nComunicatore, ha lavorato come libero professionista come consulente di strategia con Aziende leader di innovazione e risultati, nei settori della progettazione europea e dell'agenda digitale,versante comunicazione e cultura: Discovery Italia, E Care, Meridiana Italia, MeridianaLab, Odei- Bookpride Fiera del libro Indipendente, Events in&amp;out (Euler Hermes,Trentino Turismo Convention Bureau, Monte dei Paschi di Siena), Gruppo Cremonini (alto di gamma con gli chef Heinz Beck e Antonello Colonna), Fondazione Exclusiva, Coopdom e Bioroma, Ince (Gran Premio Internazionale del Doppiaggio dalla nona edizione 2017). Proprietario della societ\u00e0 STEED srl (www.steed.it)\nDal 2019 \u00e8 Presidente del Cda dell'Impresa sociale Smemolab www.smemolab.org , che produce eventi e materiali didattici digitali innovativi con la testata www.dentrotutti.org"}
{"id": "1951459", "revid": "284427", "url": "https://it.wikipedia.org/wiki?curid=1951459", "title": "Simonetta Marchini", "text": ""}
{"id": "1951460", "revid": "188323", "url": "https://it.wikipedia.org/wiki?curid=1951460", "title": "Carburatore a membrana", "text": ""}
{"id": "1951461", "revid": "188323", "url": "https://it.wikipedia.org/wiki?curid=1951461", "title": "Carburatore elettronico", "text": ""}
{"id": "1951463", "revid": "188323", "url": "https://it.wikipedia.org/wiki?curid=1951463", "title": "Carburatore a depressione", "text": ""}
{"id": "1951464", "revid": "339392", "url": "https://it.wikipedia.org/wiki?curid=1951464", "title": "Televideo Rai", "text": ""}
{"id": "1951466", "revid": "188323", "url": "https://it.wikipedia.org/wiki?curid=1951466", "title": "Carburatore catalitico", "text": ""}
{"id": "1951467", "revid": "188323", "url": "https://it.wikipedia.org/wiki?curid=1951467", "title": "Carburatore motociclistico", "text": ""}
{"id": "1951468", "revid": "188323", "url": "https://it.wikipedia.org/wiki?curid=1951468", "title": "Carburatore automobilistico", "text": ""}
{"id": "1951469", "revid": "1372005", "url": "https://it.wikipedia.org/wiki?curid=1951469", "title": "Marchesato di Bosco", "text": "I marchesi di Bosco (oggi Bosco Marengo, nei pressi di Alessandria) sono un ramo dei marchesi aleramici. Da Anselmo III, nipote di un primo Anselmo figlio di Aleramo, nacque Ugo, marchese di Bosco e di Ponzone. Egli eredit\u00f2 i diritti aleramici nel territorio che dal litorale ligure fra Albisola (ad oriente del monte Priocco) e Varazze compresa si spingeva nella pianura padana lungo le valli dell'Orba, della Stura e del Piota sino ad Alessandria, avendo come confine nord-occidentale la Bormida di Spigno.\nIl Bosco.\nL'area di pianura fra Alessandria e l'Appennino ligure era anticamente coperta di folti boschi, costituendo la \"media silva\", di cui parlarono i geografi antichi. I Longobardi vi costruirono il primo castello di Bosco. Il paese fu ulteriormente fortificato dai marchesi aleramici, che avevano ottenuto il territorio, anche a seguito della donazione ad Aleramo fatta nel 935 dai re d'Italia Ugo di Provenza e Lotario II. \nFra il secolo XI e il XVI, quando venne distrutto per ordine di Carlo V d'Asburgo, il castello di Bosco fu una fortezza di prim'ordine, le cui possenti mura si sviluppavano per circa un chilometro con un largo fossato e dodici torrioni, l'ultimo dei quali \u00e8 l'attuale campanile della chiesa dei Santi Pietro e Pantaleone\nLa divisione fra i marchesi di Bosco e quelli di Ponzone.\nDue figli di Ugo, Anselmo e Aleramo, diedero origine rispettivamente ai marchesi di Bosco e a quelli di Ponzone. La signoria dei primi si estendeva su Bosco, Ovada, Ussecio (ora Belforte Monferrato), Pareto, Mioglia, Montacuto, Ponte dei Prati (oggi Pontinvrea), Casteldelfino (localit\u00e0, che un tempo sorgeva fra Pontinvrea e Giovo Ligure) e Stella, mente i secondi ebbero Ponzone, Sassello, Spigno, Celle e Varazze.\nLa decadenza.\nNel 1168 i marchesi di Bosco parteciparono alla fondazione di Alessandria, il cui nucleo centrale, Borgo Rovereto, era sotto la loro giurisdizione. Nei secoli successivi il loro territorio fu conteso fra i comuni di Alessandria e di Genova, a cui i marchesi dovettero ripetutamente giurare sottomissione. Il progressivo frazionamento dei beni feudali fra diverse linee dinastiche fu la principale causa della decadenza del potente marchesato di Bosco, come di altre dinastie aleramiche. \nIl Marchesato di Bosco dur\u00f2 fino alla met\u00e0 del secolo XIV, allorquando pass\u00f2 sotto il dominio del Ducato di Milano, governato dai Visconti e poi dagli Sforza."}
{"id": "1951471", "revid": "1186766", "url": "https://it.wikipedia.org/wiki?curid=1951471", "title": "Robin (disambigua)", "text": ""}
{"id": "1951472", "revid": "305248", "url": "https://it.wikipedia.org/wiki?curid=1951472", "title": "Televideo RAI", "text": ""}
{"id": "1951474", "revid": "767487", "url": "https://it.wikipedia.org/wiki?curid=1951474", "title": "Riccardo Milana", "text": "Ha ricoperto numerosi incarichi, tra cui consigliere e presidente di circoscrizione del Comune di Roma dal 1981 al 1989, assessore allo sport dal 1994 al 2001 nella giunta Rutelli, deputato nel Lazio per La Margherita nel 2001 e riconfermato alla Camera nel 2006 nelle liste dell'Ulivo.\nNel 2008 viene eletto al Senato, sempre nel Lazio, per il Partito Democratico. Ricopre anche il ruolo di coordinatore romano del PD. Fa parte della 5\u00aa commissione permanente (bilancio) ed \u00e8 membro della Commissione Parlamentare per l'indirizzo generale e la vigilanza dei servizi radiotelevisivi.\nGioved\u00ec 23 dicembre 2010 il senatore Riccardo Milana ha annunciato la sua adesione al progetto del Nuovo Polo e l'ingresso in Alleanza per l'Italia"}
{"id": "1951481", "revid": "260612", "url": "https://it.wikipedia.org/wiki?curid=1951481", "title": "San Leopoldo Mandi\u0107", "text": ""}
{"id": "1951482", "revid": "770813", "url": "https://it.wikipedia.org/wiki?curid=1951482", "title": "United States Coast Guard", "text": "La United States Coast Guard (sigla USCG, anche abbreviata \"U.S. Coast Guard\" o \"US Coast Guard\") \u00e8 la guardia costiera degli Stati Uniti d'America, una delle sei forze armate degli Stati Uniti d'America. I compiti di istituto riguardano la polizia marittima, l'assistenza ai naviganti, la ricerca e soccorso in mare (SAR), la difesa nazionale e la lotta all'inquinamento.\nLa missione ufficialmente assegnata \u00e8 di proteggere i cittadini, l'ambiente, gli interessi economici e di sicurezza degli Stati Uniti in ogni regione marittima dove questi interessi possano essere a rischio, comprese le acque internazionali, le coste, i porti e le vie d'acqua interne. A differenza delle altre forze armate americane che dipendono dal Dipartimento della Difesa (\"Department of Defense\"), la Guardia Costiera americana \u00e8 stata posta alle dipendenze del Dipartimento della Sicurezza Interna (\"Department of Homeland Security\"). Il motto del corpo \u00e8 \"Semper paratus\" (\"Sempre pronti\").\nStoria.\nLa Guardia Costiera asserisce di essere il pi\u00f9 antico servizio marittimo ininterrotto degli Stati Uniti. Trae infatti le sue origini dal \"United States Revenue Cutter Service\", dipendente del Dipartimento del Tesoro e creato il 4 agosto 1790 da Alexander Hamilton con il compito di riscuotere le tasse dai contrabbandieri, combattere la pirateria e, nel caso si presentasse l'occasione, prestare aiuto ai naviganti in difficolt\u00e0. La prima stazione del neonato servizio fu posta a Newburyport, Massachusetts.\nPer un periodo di otto anni, il \"Revenue Cutter Service\" rappresent\u00f2 le uniche navi da guerra che fornivano protezione delle coste, dei commerci e degli interessi marittimi degli Stati Uniti, fino alla ri-fondazione della United States Navy nel 1798. In virt\u00f9 di questo primato, la Guardia Costiera \u00e8 talvolta soprannominata la \"Prima Flotta\" (\"First Fleet\"), nonostante non ci siano prove che gli Stati Uniti abbiano mai utilizzato tale denominazione per la US Coast Guard o per qualsiasi elemento della US Navy.\nLa moderna US Coast Guard nacque ufficialmente nel 1915 dall'unione del \"United States Life-Saving Service\" (Servizio di assistenza in mare) e del \"Revenue Cutter Service\". Nel 1939, anche il Servizio Fari degli Stati Uniti (United States Lighthouse Service) fu assimilato dalla USCG. Nel 1946 il Congresso pose il \"Bureau of Marine Inspection and Navigation\" (Ufficio della Navigazione e dell'Ispezione Marina) sotto il controllo della Guardia Costiera che venne poi trasferita dal Dipartimento del Tesoro al neo-formato Dipartimento dei Trasporti nel 1967, rimanendovi fino al 2002, anno in cui fu spostata sotto il controllo del Dipartimento della Sicurezza Interna, come parte della pi\u00f9 ampia riforma legislativa disegnata per meglio proteggere gli interessi statunitensi in seguito agli attacchi dell'11 settembre 2001.\nIn tempi di guerra, la Guardia Costiera (o componenti individuali di essa) pu\u00f2 operare alle dipendenze del Dipartimento della Marina. Questa procedura ha ampie basi storiche: la Coast Guard \u00e8 stata infatti coinvolta nella guerra anglo-americana del 1812, nella guerra messicano-statunitense e nella guerra civile americana. L'ultima occasione in cui la USCG \u00e8 stata interamente posta alle dipendenze della Marina \u00e8 rappresentata dalla seconda guerra mondiale. Pi\u00f9 spesso, unit\u00e0 di combattimento della USCG si trovano ad operare sotto il controllo della US Navy o di controlli operativi congiunti, mentre il resto della forza armata rimane normalmente compresa nel Dipartimento della Sicurezza Interna.\nMissioni.\nLa USCG svolge undici missioni stabilite dalla legge, elencate in base alla percentuale di spese di gestione:\nPersonale.\nIl titolo formale per un membro della Coast Guard \u00e8 \"\"coastguardsman\" (guardacoste), senza distinzione di sesso. Nel 2008, fu introdotto il termine \"guardian\", mentre \"coastie\" \u00e8 un termine informale comunemente impiegato per riferirsi ad un membro della Coast Guard. \"Team Coast Guard\"\" (Squadra della Guardia Costiera) si riferisce, invece, all'insieme delle quattro componenti della USCG: i regolari, la Riserva, gli Ausiliari e gli impiegati civili della USCG.\nL'organico \u00e8 composto come segue: militari in servizio attivo, divisi fra marinai di truppa e ufficiali, riservisti, ausiliari e impiegati civili, rendendo cos\u00ec la United States Coast Guard la quinta e la pi\u00f9 piccola tra le forze armate degli USA.\nGradi.\nUfficiali.\nI gradi degli ufficiali della guardia costiera statunitense si estendono da quello di O-1 (\"ensign\", letteralmente \"alfiere\" e corrispondente al grado italiano di guardiamarina) al pi\u00f9 alto, O-10 (\"admiral\", ammiraglio). Quelli compresi fra O-1 (\"ensign\") e O-4 (\"lieutenant commander\" corrispondente a capitano di corvetta) sono considerati \"junior officers\", ufficiali inferiori. Gli O-5 (\"commander\" corrispondente a capitano di fregata) e O-6 (\"captain\", corrispondente a capitano di vascello) sono \"senior officers\", ufficiali superiori. Gli ammiragli, da O-7 (\"rear admiral\", corrispondente a contrammiraglio) ad O-10 (\"admiral\", ammiraglio) sono invece chiamati \"flag officers\", ufficiali di bandiera. Il comandante della USCG \u00e8 l'unico membro dell'intera guardia costiera ad avere il grado di \"admiral\".\nLa USCG non ha un proprio corpo di ufficiali medici, n\u00e9 di cappellani. Questi ruoli sono ricoperti, invece, da cappellani della United States Navy e da ufficiali del United States Public Health Service Commissioned Corps, che le vengono assegnati. Essi vestono le uniformi della guardia costiera, ma rimpiazzano i distintivi di quest'ultima (come i fregi sui berretti) con quelle del proprio corpo.\n\"Warrant officers\".\nIl termine \"\"warrant officer\" indica, nelle forze armate degli Stati Uniti, ufficiali esperti in campi tecnici molto specialistici, che provengono dai ranghi dei sottufficiali e vengono nominati ufficiali con un \"warrant\" (un mandato, un ordine), questa categoria di militari pu\u00f2 essere paragonata a quella italiana ad esaurimento del Corpo unico degli specialisti della Marina Militare (precedentemente noto come Ruolo degli ufficiali del Corpo equipaggi militari marittimi), o a quelli del Ruolo unico degli specialisti dell'Aeronautica Militare.\nIl personale di truppa altamente qualificato, di grado compreso tra \"petty officer first class\" (E-6) e \"command master chief petty officer\" (E-9), con almeno otto anni di esperienza, pu\u00f2 fare annualmente domanda per la promozione a \"warrant officer\" (WO). I candidati vincitori, scelti da una commissione, vengono nominati \"chief warrant officers 2\" (CWO-2) in una delle sedici specialit\u00e0. Nel tempo, i \"chief warrant officers\" possono essere promossi a \"chief warrant officers 3\" (CWO-3) e \"chief warrant officers 4\" (CWO-4). I gradi di \"warrant officer\" (WO-1) e \"chief warrant officer\" (CWO-5) non sono in uso nella USCG. I \"chief warrant officers\" possono tentare il programma \"chief warrant officer to lieutenant\"\" (letteralmente: \"da \"warrant officer\" a tenente di vascello). Se selezionati, i CWO vengono promossi al grado di tenente di vascello (O-3E). La \"E\" indica che il tenente di vascello ha gi\u00e0 quattro anni di servizio precedente (come \"warrant officer\" o come marinaio), e d\u00e0 diritto ad un salario pi\u00f9 elevato rispetto agli altri parigrado.\nCapi, sottufficiali e marinai.\nI gradi dei marinai della Guardia Costiera sono compresi fra \"seaman recruit\" (E-1) a \"master chief petty officer of the Coast Guard\" (MCPOCG) (E-9). L'MCPOCG \u00e8 il sottufficiale con il grado pi\u00f9 alto dell'intera Coast Guard: ce n'\u00e8 solo uno, e funge da rappresentante della categoria dei marinai, svolgendo il ruolo di consigliere (\"senior enlisted advisor\") del Comandante della Guardia Costiera.\nI militari compresi fra E-1 (\"seaman recruit\") e E-3 (\"seaman\") sono chiamati \"seamen\" (marinai), mentre da E-4 (\"petty officer third class\") in su sono considerati \"petty officers\" (letteralmente: piccoli ufficiali, dal francese \"petit officiers\" termine che precedette quello di \"sous officiers\" ovvero \"sottufficiali\"). I \"petty officers\" della USCG seguono una carriera molto simile a quella dei loro parigrado della United States Navy.\nI \"petty officers\" dal grado di \"chief petty officer\" (E-7) in su sono chiamati \"chief petty officers\", e, per essere ulteriormente promossi, devono frequentare la \"Coast Guard Chief Petty Officer Academy\" (Accademia dei capi sottufficiali della Guardia Costiera) o una equivalente scuola del Dipartimento della Difesa. I temi di base insegnati nella scuola sono: professionalit\u00e0, arte del comando, comunicazione, pensiero sistemico.\nDonne nella \"United States Coast Guard\".\nLo \"SPAR\", istituita con la \"Public Law 773\" del 23 novembre 1942, firmata dal presidente Franklin Delano Roosevelt, era la Riserva femminile della Guardia Costiera. Il nome \u00e8 la contrazione del motto della guardia costiera statunitense (\"Semper paratus\"). Come anche gli altri corpi femminili, lo \"SPAR\" fu creato per liberare gli uomini dal servizio in patria e poterli inviare in prima linea. Il primo direttore fu il capitano Dorothy C. Stratton, responsabile anche di aver ideato il nome dell'organizzazione. Il nome del \"guardacoste\" USCG Spar (WLB-206) \u00e8 in onore dello \"SPAR\".\nFormazione del personale.\nUfficiali.\nLa \"United States Coast Guard Academy\" (Accademia della Guardia Costiera) \u00e8 un istituto di istruzione militare situato a New London in Connecticut che per gli ufficiali del ruolo normale prevede un ciclo quadriennale di studi universitari. Circa 225 cadetti vengono nominati ufficiali ogni anno, ricevendo un \"Bachelor of Science\" e il grado di \"Ensign\" (O-1). I neo-ufficiali sono obbligati a prestare servizio per almeno cinque anni in servizio attivo. La maggior parte di essi vengono assegnati ai \"cutter\" (guardacoste), come \"ufficiale di guardia in coperta\" ovvero \"Deck Watch Officer\" (DWO) o \"allievo ufficiale di macchine\" \"Engineer Officer in Training\" (EOIT). Una percentuale minore dei nuovi ufficiali viene inviata all'addestramento di volo presso la \"Naval Air Station\" di Pensacola, oppure nelle installazioni costiere (\"Sectors\", \"Districs\", \"Area Headquarter\" - Settori, Distretti e Area quartier generale).\nOltre all'Accademia, coloro che gi\u00e0 hanno un diploma di college possono frequentare la \"Officer Candidate School\" (OCS) (scuola allievi ufficiali), situata nei pressi della gi\u00e0 menzionata \"Coast Guard Academy\". L'OCS \u00e8 un rigoroso corso di diciassette settimane che prepara i candidati a servire efficacemente come ufficiali della USCG, venendo sia introdotti ad uno stile di vita marziale che preparati in un'ampia gamma di conoscenze altamente tecniche, necessarie per svolgere il proprio compito di ufficiali della Guardia Costiera.\nIl neo-ufficiale dell'OCS viene in genere nominato \"ensign\" (O-1, e cio\u00e8 alfiere, corrispondente a guardiamarina), ma coloro in possesso di laurea possono entrare gi\u00e0 come \"lieutenant junior grade\" (tenente di rango minore, corrispondente a sottotenente di vascello) o \"lieutenant\" (tenente, comparabile al grado italiano di tenente di vascello). Questo genere di ufficiale \u00e8 tenuti a prestare servizio per almeno tre anni, mentre gli ufficiali della riserva sono tenuti a prestare servizio per quattro. In ogni caso possono essere assegnati ad un \"cutter\" (guardacoste), all'addestramento di volo o ad un lavoro nello staff.\nL'OCS \u00e8 la strada principale per la quale i marinai di truppa della USCG possono ascendere ai ranghi degli ufficiali.\nAvvocati, ingegneri, ufficiali d'intelligence, aviatori militari, studenti diplomatisi da accademie marittime e altri individui possono anche ricevere la nomina diretta ad ufficiale tramite il programma \"Direct Commission Officer\" (DCO).\nLa durata del corso dipende dalla branca specifica del candidato, e dai suoi precedenti: pu\u00f2 essere di tre, quattro o cinque settimane. La prima settimana del corso di cinque settimane consiste in una settimana d'indottrinamento. Il programma DCO \u00e8 volto a preparare ufficiali con un addestramento professionale altamente specializzato, o che hanno precedente esperienza militare.\nGli ufficiali della riserva, inoltre, possono far domanda di essere trasferiti al servizio attivo, in \"Extended Active Duty\" (EAD) (servizio attivo esteso).\nA differenza delle altre forze armate, la USCG non ha un programma \"Reserve Officers' Training Corps\" (ROTC). Nelle altre forze armate, il ROTC \u00e8 un programma di addestramento militare per gli studenti di college. In cambio del loro servizio militare, ricevono borse di studio e altri benefici.\nLa provenienza degli ufficiali, in percentuale:\nReclute.\nL'addestramento reclute, tenuto al Centro di Addestramento della Guardia Costiera di Cape May, New Jersey, dura otto settimane. Le neo-reclute arrivano a Sexton Hall, e vi rimangono per i tre giorni dell'immatricolazione, che include taglio dei capelli, fotografie, vestizione delle uniformi e altre procedure. Durante questo periodo iniziale, le reclute sono guidate da un comandante di compagnia (\"Company Commander\") temporaneo, che insegna come marciare e che prepara i futuri guardacoste ad entrare nella loro compagnia definitiva. In genere, i comandanti temporanei non sottopongono le reclute ad attivit\u00e0 fisica.\nAlla fine dei tre giorni, i nuovi \"seaman recruits\" sono presentati ai loro comandanti di compagnia definitivi, che rimarranno con loro fino alla fine dell'addestramento. I \"company commanders\" sono tre: uno funge da capo (\"Lead\") e gli altri due sono di supporto. Durante le otto settimane di addestramento, le reclute imparano il lavoro di squadra e sviluppano abilit\u00e0 fisiche. Parte importante dell'addestramento \u00e8 la speciale enfasi su come opera la Guardia Costiera e sui suoi \"valori fondanti\".\nGli attuali obiettivi dell'addestramento reclute (\"Recruit Training Objectives\") sono:\nScuole di specializzazione.\nIn seguito al completamento dell'addestramento reclute, la maggior parte dei nuovi guardacoste sono assegnati alla loro prima unit\u00e0 mentre attendono di essere inviati al loro addestramento avanzato presso le scuole di classe \"A\" (\"\"A\" Schools\"), nelle quali il personale viene preparato alla categoria/specialit\u00e0 (\"rating\") di appartenenza. Le reclute che hanno ottenuto un elevato punteggio ASVAB oppure che erano gi\u00e0 stati pre-iscritti ad una scuola di classe \"A\" al momento del reclutamento, si recheranno direttamente alla loro \"\"A\" school\" subito dopo la fine dell'addestramento di base.\nPersonale civile.\nLa Guardia Costiera impiega pi\u00f9 di civili presso pi\u00f9 di 100 basi in tutto il paese, in oltre duecento differenti tipi di lavori, inclusi gli agenti speciali del servizio investigativo della Guardia Costiera, e altre posizioni professionali come avvocati, ingegneri, tecnici, personale di amministrazione e artigiani. Gli impiegati civili lavorano a vari livelli dell'amministrazione dell'USCG, in genere sulla terraferma, per supportare le attivit\u00e0 e le missioni della stessa."}
{"id": "1951488", "revid": "1718925", "url": "https://it.wikipedia.org/wiki?curid=1951488", "title": "La sposa di Messina", "text": "La sposa di Messina (sottotitolo \"o I fratelli nemici\") \u00e8 una tragedia di Friedrich Schiller del 1803 ambientata in una Sicilia immaginaria in cui confusamente coesistono Cristianesimo e Paganesimo.\nTrama.\nLa principessa Isabella di Messina (personaggio mai esistito storicamente) ha appena perso il marito. I suoi due figli, Don Manuel e Don Cesare, sono in guerra tra loro. Decisa a farli riconciliare, Isabella li convoca a Palazzo e dopo averli supplicati di riappacificarsi, ottiene una promessa di pace. \nDopodich\u00e9 Isabella rivela che i due hanno ancora una sorella, fino a quel momento vissuta in un monastero. Racconta che era stata costretta ad abbandonare la figlia neonata perch\u00e9 il re aveva fatto un sogno in cui la nascita di una bambina avrebbe determinato la morte dei due fratelli. Ma anche lei la stessa notte aveva fatto un sogno in cui una nascitura, al contrario, avrebbe sancito la fine dei conflitti tra i due fratelli. Cos\u00ec, Isabella rivela a Don Manuel e a Don Cesare di aver salvato la figlia e di averla nascosta, senza dirlo al re, seguendo da lontano la sua crescita. \nMa entrambi i fratelli, ignari della parentela, l'avevano gi\u00e0 incontrata e tutti e due erano innamorati di lei. Cos\u00ec Don Cesare, inconsapevole di amare la sorella, trovato il fratello abbracciato a lei, accecato dalla gelosia, lo uccide. Dopo l'assassinio di Don Manuel, Isabella svela il nome della figlia Beatrice cosicch\u00e9 Don Cesare, inorridito per l'assassinio e per il suo incesto, decide di uccidersi."}
{"id": "1951490", "revid": "729019", "url": "https://it.wikipedia.org/wiki?curid=1951490", "title": ".380 ACP", "text": "La cartuccia calibro .380 ACP (Automatic Colt Pistol, chiamata anche 9 x 17 mm, 9 mm corto o anche 9 mm Browning corto), \u00e8 una cartuccia per pistole.\nStoria.\nVenne creata nel 1908 dalla Browning Arms Company Il successo del .380 ACP fu cos\u00ec grande che nel 1910, la Colt intraprese la produzione di una nuova arma camerata per questa cartuccia appositamente per il mercato americano. Pu\u00f2 essere utilizzata con la prima pistola al mondo \"fatta in casa\" con stampa 3D, chiamata Liberator.\nAspetti tecnici.\nProgettata appositamente per le armi a chiusura labile, viene considerata la cartuccia pi\u00f9 potente di questa categoria. Come tutte le cartucce usate con questa chiusura, sviluppa energie relativamente modeste; perci\u00f2 le armi che usano la .380 ACP sono ritenute maggiormente adatte per difesa personale. Essa non deve essere confusa con il .38 ACP, di superiori dimensioni e prestazioni.\nUso di polizia.\nIn Italia questo calibro viene utilizzato nelle armi d'ordinanza dei reparti ordinari della Guardia di Finanza (Beretta 84 e 85) e di vari Corpi e servizi di Polizia Locale/Municipale, tra cui il Corpo di Polizia Locale di Roma e di Milano.\nL'Arma dei Carabinieri, fino ai primi anni del 2000, utilizzava questo calibro nelle pistole Beretta 85 assegnate agli Ufficiali come arma d'ordinanza.\nArmi che usano il calibro.\n\u00c8 usata per pistole, come la Beretta 34 e la Beretta 84, o per piccole pistole mitragliatrici, come la Ingram MAC-11 o la Vz 61 Skorpion.\nAlcune armi che ne fan uso sono:"}
{"id": "1951491", "revid": "1543377", "url": "https://it.wikipedia.org/wiki?curid=1951491", "title": "Carla Del Ponte", "text": "\u00c8 stata procuratrice capo del Tribunale penale internazionale per l'ex-Jugoslavia dal 1999 al 2007 e ambasciatrice svizzera in Argentina dal 2008 al febbraio 2011.\nBiografia.\nAttivit\u00e0.\nDopo aver trascorso la sua infanzia e l'adolescenza a Bignasco, dove il padre gestisce un albergo con ristorante, studia legge a Berna e a Ginevra, ottenendo nel 1972 la patente di avvocato e notaio. Una volta finiti gli studi, esercita la professione di avvocato dapprima in uno studio d'avvocatura a Lugano, in seguito, dal 1975, in uno studio proprio. L'attivit\u00e0 svolta, pur essendo proficua dal profilo dell'esperienza, non corrisponde alle sue ambizioni.\nLa carriera nella Magistratura svizzera.\nNel 1981 \u00e8 nominata giudice istruttore, funzione che eserciter\u00e0 per tre anni, prima di essere nominata alla carica di procuratrice pubblica per il Sottoceneri a Lugano. Istruisce in particolare cause di criminalit\u00e0 economica, di traffico internazionale di droga e di crimine organizzato.\nGrazie ad una buona dose di caparbiet\u00e0 e alle consistenti competenze progressivamente acquisite, attorno a Carla Del Ponte si crea presto una fama di giudice temibile e scomodo, tanto da essere soprannominata \"Carlina la peste\". L'attivit\u00e0 su questo tipo di reati richiede di ampliare le indagini fuori dai confini svizzeri, per questo avvia diverse collaborazioni con gli organi giudiziari di altri paesi; in particolare \u00e8 da menzionare la proficua collaborazione con Giovanni Falcone, che consente tra l'altro di provare il legame tra il riciclaggio di denaro effettuato in Svizzera e la mafia siciliana nel quadro dell'indagine, avviata gi\u00e0 nel 1979, sul traffico di droga tra Italia e Stati Uniti denominata \"pizza connection\".\nIl 21 giugno 1989, mentre queste indagini sono in corso, sfugge - grazie a una provvidenziale serie di circostanze - a un attentato nella casa di Palermo di Giovanni Falcone, nelle cui vicinanze era stato nascosto dell'esplosivo. Il giudice Falcone sar\u00e0 assassinato dalla mafia nel 1992, insieme alla moglie e alla scorta, nella cosiddetta Strage di Capaci.\nIl 1\u00ba aprile 1994 Carla Del Ponte \u00e8 nominata Procuratrice generale della Confederazione elvetica e diventa membro della commissione federale \"criminalit\u00e0 economica\". Nel suo nuovo mandato federale si fissa come priorit\u00e0 di combattere contro il crimine organizzato e contro le mafie di qualsiasi origine, che trovano complicit\u00e0 in Svizzera. La piazza svizzera, cos\u00ec come altre piazze finanziarie, \u00e8 utilizzata infatti da associazioni criminali desiderose di mettere al sicuro il denaro proveniente dalle loro attivit\u00e0 illecite: quali essenzialmente e principalmente il traffico di droga, armi, corruzione, ma anche la frode fiscale. Questo programma causa la resistenza di certi ambienti finanziari, dove l'azione della Procuratrice generale suscita preoccupazioni, sfiducia e persino una certa ostilit\u00e0, visto che gli intermediari finanziari e bancari svizzeri temono di perdere i privilegi di cui beneficiano all'epoca con una legislazione protettiva nei loro confronti. Per permettere una migliore trasparenza nella ricerca e nella persecuzione del riciclaggio di denaro, fa pressione sugli esponenti del Parlamento e del Governo perorando una modifica della legislazione. Grazie anche a questa opera, il 1\u00ba aprile 1998 entra in vigore in Svizzera la Legge sul riciclaggio di denaro, la quale introduce delle norme di diligenza molto severe che riguardano gli intermediari finanziari, e pertanto anche le banche.\nLa carriera internazionale.\nDopo aver lavorato per cinque anni nella magistratura svizzera, nel 1999 Carla Del Ponte diventa procuratore del Tribunale penale internazionale per l'ex-Jugoslavia (ICTY), sostituendo Louise Arbour e viene contemporaneamente incaricata di seguire il dossier sul genocidio in Ruanda nel Tribunale penale internazionale per il Ruanda, ma nel 2003 deve rinunciare al mandato per le pressioni del governo ruandese che la accusa di rallentare l'iter giudiziario. A questa carica viene sostituita con Hassan Bubacar Jallow. Il mandato di procuratrice per l'ICTY scade nel dicembre 2007; il suo successore \u00e8 il giudice belga Serge Brammertz, gi\u00e0 presidente della commissione d'inchiesta sull'assassinio di Raf\u012bq al-\u1e24ar\u012br\u012b.\nDal gennaio 2008 al febbraio 2011 ricopre la carica di ambasciatore svizzero in Argentina. La sua nomina a questa carica aveva suscitato sorpresa; \u00e8 piuttosto inusuale per la Svizzera conferire un mandato di ambasciatore ad una persona non \"cresciuta\" nei ranghi diplomatici.\nLe critiche.\nNella sua carriera Carla Del Ponte non ha mancato di suscitare un gran numero di critiche - positive ma anche negative - e polemiche, prima per i suoi interventi in ambito finanziario e poi per quelli in ambito internazionale.\nSul piano \"interno\", Carla Del Ponte ha ottenuto che venisse modificata la legislazione svizzera in materia economica, ma le numerose inchieste avviate non hanno portato di fatto alle \"incriminazioni eccellenti\" che molti si sarebbero aspettati, il che ha alimentato i sospetti di una sua certa qual connivenza con gli ambienti finanziari internazionali, che ne avrebbero favorito l'ascesa.\nLa presunta protezione delle \"lobby\" svizzere, i problemi nel portare a conclusione le inchieste sui crimini nella ex-Jugoslavia e il ruolo nella caduta di Eltsin, sono state ipotizzate in un'intervista del 2002 della rivista radicale tedesca \"Konkret\" a Felipe Turover. Turover dichiara che Carla Del Ponte avrebbe \"insabbiato\" gran parte dell'inchiesta che collegava la societ\u00e0 Mabetex di Lugano, al Russiagate e che l'operazione sarebbe stata orchestrata dall'amministrazione Clinton e soprattutto dall'allora Segretario di Stato Madeleine Albright, preoccupata di limitare l'influenza di Eltsin dopo l'occupazione da parte delle truppe russe dell'aeroporto di Pristina. Tutte queste accuse non sono state provate.\nIn un'intervista del dicembre 2007 al quotidiano bosniaco \"Dnevni Avaz\", l'ex primo vice procuratore capo del Tribunale Penale Internazionale per la ex Jugoslavia Geoffrey Nice ha criticato Carla Del Ponte affermando che \"ha agito come un politico dilettante pi\u00f9 che come un magistrato\", che \"la sua implicazione nella politica \u00e8 stata inappropriata e inaccettabile\" facendo anche allusioni - non meglio specificate - su istruzioni che la procuratrice avrebbe ricevuto sulle persone da incriminare, rimproverandola di aver montato imputazioni \"deboli\"."}
{"id": "1951492", "revid": "71433", "url": "https://it.wikipedia.org/wiki?curid=1951492", "title": "Amo Costanza ma senza speranza", "text": ""}
{"id": "1951495", "revid": "124834548", "url": "https://it.wikipedia.org/wiki?curid=1951495", "title": "Arabesque (gruppo musicale)", "text": "Gli Arabesque sono stati un gruppo musicale tedesco, formatosi nel 1977 e scioltosi nel 1984.\nLe componenti erano Sandra Cretu, Jasmin Vetter e Michaela Rose. Nel 1984 il gruppo si \u00e8 sciolto e sempre lo stesso anno Jasmin e Michaela hanno dato origine ad un nuovo duo, denominato Rouge, mentre Sandra Cretu ha iniziato la sua carriera da solista coadiuvata da colui che diverr\u00e0 pochi anni dopo il suo futuro marito, Michael Cretu.\nIn tutto hanno pubblicato 9 album studio e una quindicina di singoli. Il genere musicale delle loro canzoni pu\u00f2 essere definito come pop, europop, disco music, italo disco.\nPoco note in Europa, hanno avuto invece grande successo in Giappone, Sud Corea e URSS, analogo a quello degli ABBA in Europa e America."}
{"id": "1951498", "revid": "1305772", "url": "https://it.wikipedia.org/wiki?curid=1951498", "title": "Il programma dell'universo", "text": "Il programma dell'universo \u00e8 un saggio scientifico scritto da Seth Lloyd,\ndocente di Meccanica presso il MIT,\npubblicato inizialmente nel 2006.\nLo scopo del libro, secondo Lloyd, \u00e8 di \"mostrare il ruolo fondamentale che l'informazione gioca nell'universo... ... Tramite la comprensione di come esso elabori se stesso, noi possiamo capirlo nel suo complesso\".\nIn esso l'autore espone la storia dell'unit\u00e0 informativa, il bit, e dell'Universo inteso come computer quantistico virtualmente illimitato che non ha mai cessato, fin dalla sua origine, di elaborare se stesso e la sua evoluzione con una potenza di calcolo stimata essere, allo stato attuale, di circa 10^105 operazioni quantistiche al secondo cio\u00e8 basate sul contenuto informativo registrato tramite bit quantistici o Q-bit.\nDato che i q-bit possono registrare due stati logici (0 e 1) contemporaneamente gi\u00e0 con pochi q-bit a disposizione un elaboratore quantistico ha una potenza di calcolo incommensurabile rispetto ad un suo concorrente dotato di circuiti basati sulla tradizionale tecnologia dei microprocessori nei quali i bit registrano solo gli stati 0 oppure 1.\nStruttura dell'opera.\nL'Universo ha iniziato elaborando strutture semplici, ma con il passare del tempo ha sviluppato oggetti sempre pi\u00f9 complessi: pianeti, stelle, galassie ed anche le strutture viventi.\nIl tutto in modo spontaneo, secondo le leggi della fisica che esso stesso aveva elaborato, dalle pi\u00f9 semplici a quelle pi\u00f9 complesse di oggi.\nFornendo una panoramica di come il contenuto informativo si sia evoluto nel tempo fino a come si presenta oggi, Lloyd d\u00e0 un ulteriore contributo sull'argomento rispetto ai precedenti libri destinati ai profani poich\u00e9 apporta informazioni che provengono da recenti esperimenti e da sue esperienze dirette.\nL'autore infatti \u00e8 uno dei pionieri coinvolti negli studi teorici, e successive realizzazioni, dei primi prototipi di computer quantistici presso il MIT di Boston fin dal 1994 dove le sue ricerche si sono subito focalizzate nel campo del contenuto informativo dei sistemi complessi, specialmente i sistemi quantistici, riprendendo le idee originali di Richard Feynman.\nQuesti, gi\u00e0 nel 1982, dalla sovrapposizione di stati che si ritenevano associati alle particelle elementari, aveva ipotizzato di sfruttare le caratteristiche peculiari della quanto-meccanica per realizzare computer avanzatissimi.\nRitenendo di aver individuato analogie di funzionamento tra i circuiti creati in laboratorio e le strutture pi\u00f9 o meno estese presenti nell'intero Universo conosciuto, Lloyd ha quindi estrapolato su queste i concetti teorici gi\u00e0 sviluppati in laboratorio.\nOgni cosa presente oggi sarebbe conseguenza della propriet\u00e0 intrinseca della materia di essere sede di informazione ed anche elaboratore della medesima, in scala atomica, dove i fenomeni quantistici e le loro stranezze sono la norma.\nDato che le leggi della fisica reggono l'universo, la conclusione di Lloyd \u00e8 che tramite la comprensione di tali leggi potremo capire l'Universo medesimo.\nL'Universo secondo la sua interpretazione \u00e8 un computer quantistico che elabora conseguentemente le leggi della fisica operando sui bit di informazione registrati negli stati quantistici dei singoli atomi(spin, allineamenti, ecc).\nComprendere questo processo ci darebbe una migliore conoscenza del perch\u00e9 esso sia cos\u00ec complesso e potremmo anche esprimere previsioni circa il futuro delle cose, anche se solo in termini probabilistici, a causa del Principio di \nIndeterminazione che comunque sta alla base della meccanica quantistica.\nUna delle idee principali del libro \u00e8 che informazione ed energia sono equivalenti."}
{"id": "1951501", "revid": "284427", "url": "https://it.wikipedia.org/wiki?curid=1951501", "title": "Supervariet\u00e0", "text": ""}
{"id": "1951502", "revid": "466539", "url": "https://it.wikipedia.org/wiki?curid=1951502", "title": "Variet\u00e0 (programma televisivo)", "text": "Variet\u00e0 \u00e8 stato un programma televisivo italiano di intrattenimento, trasmesso da Rai 1 il gioved\u00ec in prima serata, per dodici puntate dal 14 marzo 1991, con la conduzione di Pippo Baudo.\nIl programma.\nIl cast autorale della trasmissione era composto da Bruno Broccoli, Massimo Cinque, Michele Truglio e Marco Zavattini, la regia era di Gino Landi e le musiche curate da Pippo Caruso con Sergio Bardotti. Ogni puntata costava alla Rai cinquecento milioni di lire, in aggiunta ad un contributo da tre miliardi dallo sponsor, l'Acqua Vera.\nIl titolo del programma non faceva riferimento al variet\u00e0 relativamente al mondo dello spettacolo, ma alla diversa quantit\u00e0 di temi trattati durante ogni singola puntata, che non avevano alcun nesso tra loro, e che il conduttore affrontava insieme ad alcuni personaggi famosi, ospiti di ogni puntata; tra quelli che si sono avvicendati nelle diverse puntate, Alba Parietti, Giorgio Faletti, Eleonora Brigliadori, Sandro Ciotti, Nando Martellini, Luciano De Crescenzo, Claudio Amendola e Lorella Cuccarini.\nLa trasmissione vide il ritorno in televisione dell'indice di gradimento, ormai da qualche anno reso osboleto dall'Auditel, con sondaggi Doxa e Olivetti svolti in diretta, attraverso i quali un pubblico di 200 persone diceva la sua sulla qualit\u00e0 della puntata e poteva esprimere la propria preferenza in merito ad un gruppo di giovani artisti esordienti, che avevano come \"padrini\" alcuni artisti lanciati da Baudo nel corso della sua precedente trasmissione \"Gran Premio\", tra cui i Tazenda.\nAccoglienza da parte del pubblico.\nLa trasmissione ottenne un buon indice d'ascolto, ottenendo una media di cinque milioni e mezzo di spettatori nonostante la concorrenza del quiz di Canale 5 \"TeleMike\", condotto da Mike Bongiorno, e quella interna del talk show d'attualit\u00e0 \"Samarcanda\" di Michele Santoro."}
{"id": "1951514", "revid": "106486249", "url": "https://it.wikipedia.org/wiki?curid=1951514", "title": "Richard Worley", "text": "Richard Worley \u00e8 stato, insieme a Emanuel Wynne, uno dei primi a sventolare una Jolly Roger. Non si sa quando sia nato, probabilmente nella seconda met\u00e0 del XVII secolo. Var\u00f2 la propria nave insieme a un equipaggio di soli 8 uomini a New York, sulla costa del fiume Delaware. L'equipaggio aument\u00f2 presto di numero arrivando a 12 uomini e in seguito a 25. Questo fatto spinse Richard Worley a procurarsi una nuova nave che accogliesse pi\u00f9 uomini d'equipaggio.\nLa bandiera di Richard Worley consisteva semplicemente in un cranio con due ossa incrociate posteriormente; il significato era semplicemente la morte imminente dei nemici.\nL'arresto e la morte.\nVenne catturato insieme al suo equipaggio dopo aver assaltato due navi mercantili inviate apposta dal Governatore della Carolina del Nord come navi trappola. Il suo arresto fu sanguinoso e solo Worley sopravvisse insieme ad un altro membro dell'equipaggio. I due vennero impiccati il giorno dopo, il 17 febbraio 1719."}
{"id": "1951517", "revid": "1318658", "url": "https://it.wikipedia.org/wiki?curid=1951517", "title": "\u0108e\u0125a Esperanto-Junularo", "text": "La \u0108e\u0125a Esperanto-Junularo (letteralmente \"Giovent\u00f9 Esperantista Ceca\"; anche nota in lingua ceca come \u010cesk\u00e1 esperantsk\u00e1 ml\u00e1de\u017e) \u00e8 un'associazione culturale giovanile attiva in Repubblica Ceca.\nL'obiettivo della \u0108EJ \u00e8 raggruppare i giovani esperantofoni in Repubblica Ceca e promuovere presso l'opinione pubblica la lingua internazionale esperanto come mezzo vivace e funzionale di comunicazione interculturale fra gli uomini. L'associazione sostiene gli ideali della democrazia linguistica e della diversit\u00e0 culturale, e si batte contro razzismo e xenofobia.\nDal punto di vista internazionale, la \u0108EJ \u00e8 la sezione ceca della TEJO, l'Organizzazione Mondiale della Giovent\u00f9 Esperantista, che come l'Associazione Universale Esperanto collabora con l'UNESCO.\nStoria.\nA partire dal 1952, quando il regime comunista sciolse l'organizzazione esperantista cecoslovacca, il movimento esperantista era rimasto attivo nel paese solo grazie all'attivit\u00e0 di piccoli circoli locali. Un ruolo importante gi\u00e0 allora fu svolto dalla giovent\u00f9 esperantista, che istitu\u00ec un incontro annuale (la Somera Esperanto-Tendaro) a Lan\u010dov e pubblic\u00f2 i bollettini \"Junularo agu!\" (\"Giovent\u00f9 agisci!\"), \"Tagi\u011do\" (\"Alba\"), \"Fajrero!\" (\"Scintilla!\"). I personaggi principali del movimento esperantista giovanile di quegli anni furono, in Cecoslovacchia, Pavel Sittauer, Jan Werner, Drahom\u00edr Ko\u010dvara e Vlastimil Novobilsk\u00fd.\nIl nuovo clima politico instauratosi in seguito ai drammatici accadimenti del 1968 (Primavera di Praga) permise, nel 1969, la rifondazione dell'associazione esperantista nazionale, in un primo momento solo nella parte ceca, sotto il nome di \u0108e\u0125a Esperanto-Asocio. L'associazione istitu\u00ec una sezione giovanile, in cui si distinsero i personaggi di Ivo \u017delezn\u00fd, Mikul\u00e1\u0161 Nevan ed Ale\u0161 Nedomlel.\nFra gli anni 1970 e 1980 una nuova generazione di giovani inizi\u00f2 ad organizzare seminari per attivisti; fra di loro si segnalano Marie Van\u010durov\u00e1, Miroslav Malovec, Vladim\u00edr \u0160koda, Jan Navr\u00e1til, Ji\u0159\u00ed Tome\u010dek, Pavla Dvo\u0159\u00e1kov\u00e1 ed altri.\nDopo la rivoluzione di velluto del 1989-1990 si affacciarono sulla scena esperantista i personaggi di Lucie Kare\u0161ov\u00e1, Renata Beranov\u00e1, Jana Burianov\u00e1, Pavla Dvo\u0159\u00e1kov\u00e1, Vla\u010fka Chv\u00e1talov\u00e1 ed altri. Le ultime attivit\u00e0 di questo gruppo ebbero fine nel 1998, dopo di che la sezione giovanile della \u0108EA and\u00f2 incontro ad una pausa delle proprie attivit\u00e0 destinata a durare alcuni anni.\nLa fondazione della \u0108EJ.\nLa \u0108e\u0125a Esperanto-Junularo venne ufficialmente fondata nel 2005 dagli studenti Marek Blahu\u0161, Dagmar Chv\u00e1talov\u00e1 e Tom\u00e1\u0161 B\u0159ich\u00e1\u010dek, raccogliendo l'eredit\u00e0 di 50 anni di attivismo giovanile nel movimento esperantista ceco. Ne fanno parte membri ordinari, di et\u00e0 compresa fra 15 e 29 anni; collaboratori, la cui et\u00e0 \u00e8 irrilevante; e membri onorari. Formalmente indipendente dalla \u0108e\u0125a Esperanto-Asocio, la \u0108EJ intrattiene con quest'ultima particolari rapporti di collaborazione."}
{"id": "1951520", "revid": "254059", "url": "https://it.wikipedia.org/wiki?curid=1951520", "title": "Marchesato di Ponzone", "text": "I marchesi di Ponzone sono un ramo dei marchesi di Bosco e Ponzone, a loro volta di stirpe aleramica. Da Anselmo III, nipote di un primo Anselmo figlio di Aleramo, nacque Ugo, marchese di Bosco e di Ponzone. Egli eredit\u00f2 i diritti aleramici nel territorio che dal litorale ligure fra Albisola (ad oriente del monte Priocco) e Varazze compresa si spingeva nella pianura padana lungo le valli dell'Orba, della Stura e del Piota sino ad Alessandria, avendo come confine nord-occidentale la Bormida di Spigno.\nLa divisione fra i marchesi di Bosco e quelli di Ponzone.\nDue figli di Ugo, Anselmo e Aleramo, diedero origine rispettivamente ai marchesi di Bosco e a quelli di Ponzone. La signoria dei primi si estendeva su Bosco, Ovada, Ussecio (ora Belforte Monferrato), Pareto, Mioglia, Monteacuto, Ponte dei Prati (oggi Pontinvrea, Casteldelfino (localit\u00e0, che un tempo sorgeva fra Pontinvrea e Giovo Ligure) e Stella, mente i secondi ebbero Ponzone, Sassello, Spigno, Celle e Varazze.\nQuesta divisione contribu\u00ec a indebolire entrambi i rami nei confronti delle pretese dei comuni circostanti. Nel 1135 Aleramo dovette giurare l'abitacolo a Genova. Nel 1186 i marchesi Enrico, Giacomo e Ponzio, nipoti di Aleramo, giurano la compagna savonese, impegnandosi a far giurare i loro uomini di Ponzone, Spigno, Sassello, Varazze, Celle e Albisola.\nQueste ultime localit\u00e0 furono poi cedute a Genova.\nLa divisione fra i marchesi di Ponzone e quelli di Spigno.\nIl 4 giugno 1257 nel chiostro dell'abbazia di san Quintino di Spigno i pronipoti di Aleramo di Ponzone si dividono i feudi. Ponzone diventa feudo esclusivo di Alberto, figlio di Ponzio, a sua volta figlio di Ugo e nipote di Aleramo. Ai suoi cugini, Emanuele col figlio Leone e Giacomo col figlio Giacomino e il nipote Tommaso resta Spigno col suo distretto. Mentre la quota di Emanuele e Leone (un terzo) ritorner\u00e0 in possesso dei discendenti di Alberto di Ponzone, i restanti due terzi saranno venduti il 3 febbraio 1300 ad Alberto Del Carretto, del ramo di Dego-Cairo, ponendo le premesse per la costituzione del marchesato di Spigno.\nLa sottomissione a Genova.\nIl 22 novembre 1290 i nipoti di Alberto, Enrichetto del fu Bonifacio e Manfredino del fu Corrado, donano al comune di Genova i loro diritti sul castello, borgo, villa, distretto e territorio di Ponzone e sulla terza parte del castello, borgo, villa, distretto e territorio di Spigno, nonch\u00e9 sulla terza parte dei castelli di Rocchetta e Merana, riottenendoli in feudo.\nLa genealogia dei marchesi di Ponzone \u00e8 trattata dettagliatamente nella memoria di Romeo Pavoni, citata in bibliografia."}
{"id": "1951522", "revid": "27723", "url": "https://it.wikipedia.org/wiki?curid=1951522", "title": "Giovent\u00f9 esperantista ceca", "text": ""}
{"id": "1951523", "revid": "27723", "url": "https://it.wikipedia.org/wiki?curid=1951523", "title": "\u010cesk\u00e1 esperantsk\u00e1 ml\u00e1de\u017e", "text": ""}
{"id": "1951533", "revid": "726373", "url": "https://it.wikipedia.org/wiki?curid=1951533", "title": "Personaggi di Resident Evil", "text": "Questa voce include i personaggi della serie di videogiochi survival horror \"Resident Evil\" e della saga cinematografica a essa ispirata.\nPersonaggi principali.\nChris Redfield.\nChris Redfield lavora principalmente presso un reparto d'\u00e9lite speciale chiamato S.T.A.R.S. (Special Tactics And Rescue Service) della polizia di Raccoon City, e, successivamente, come agente presso la B.S.A.A. (Bioterrorism Security Assessment Alliance), un ramo governativo che si occupa del rilevamento e la neutralizzazione delle armi biologiche. Ha svolto il servizio di leva nell'aeronautica di New York. Abilissimo nel combattimento in prima linea, spicca nell'utilizzo delle armi da fuoco e nel tiro di precisione a lunga distanza. In \"Resident Evil\" viene rivelato essere il migliore tiratore (\"marksman\") della sua squadra dopo l'allora capitano Albert Wesker, e in \"Resident Evil 2\" nell'ufficio S.T.A.R.S. sono presenti diversi trofei vinti da Chris nelle competizioni.\nSuccessivamente agli eventi di \"Resident Evil 4\", dopo essere entrato a far parte della B.S.A.A., potenzia la sua massa fisica e la sua forza e appare decisamente pi\u00f9 muscoloso, prediligendo lo stile di combattimento corpo a corpo e le arti marziali mantenendo una notevole velocit\u00e0 e agilit\u00e0, tanto che in \"Resident Evil 5\" \u00e8 in grado di resistere ai colpi sovrumani di Albert Wesker e di spostare un enorme masso a mani nude. La sua abilit\u00e0 di sopravvivenza alle creature B.O.W. lo rende uno degli uomini pi\u00f9 rispettati e decorati della B.S.A.A. e in \"Resident Evil 6\" diventa anche capitano.\nChris ha una personalit\u00e0 semplice e insieme caustica: sebbene egli riesca a farsi facilmente apprezzare dai suoi colleghi, la sua natura orgogliosa e conflittuale prende spesso il sopravvento, impedendogli di integrarsi adeguatamente in un gruppo.\nLeon Scott Kennedy.\nLeon Scott Kennedy \u00e8 un giovane poliziotto che era stato appena assunto nel corpo di polizia della citt\u00e0 di Raccoon all'epoca dell'epidemia che annient\u00f2 la citt\u00e0 del 1998: al suo arrivo trova infatti Raccoon invasa dagli zombi. Qualche anno pi\u00f9 tardi diventa agente governativo.\nEssendo un personaggio maschile pensato per avere una personalit\u00e0 diversa dal primo storico protagonista della saga, Chris Redfield, Leon presenta un carattere mansueto. Tuttavia \u00e8 risoluto e dimostra un atteggiamento molto dedito verso il proprio lavoro, mostrandosi capace di rimanere concentrato e razionale anche nelle situazioni pi\u00f9 tese.\nJill Valentine.\nJill Valentine \u00e8 una poliziotta, membro dll'unit\u00e0 speciale S.T.A.R.S. di Raccoon City. Jill \u00e8 particolarmente abile con le armi bianche e, a causa di un passato poco edificante, ottima scassinatrice. Nel quinto episodio subisce una mutazione genetica, ottenendo prestazioni fisiche notevoli.\nAppare come una donna risoluta e molto testarda, fattore che sorprende e innervosisce spesso i suoi alleati. La sua caparbiet\u00e0 si rivela tuttavia spesso la sua salvezza.\nClaire Redfield.\nClaire Redfield \u00e8 la sorella minore di Chris Redfield, unico parente prossimo conosciuto, ed \u00e8 una studentessa universitaria che lascia gli studi per mettersi sulle tracce del fratello scomparso e che in seguito alle varie vicissitudini diventa un'attivista contro le armi biologiche. Pur non avendo conseguito un addestramento in particolare, Claire sa usare molto bene le armi da fuoco e da taglio.\nClaire appare come una ragazza tranquilla, altruista e determinata. \u00c8 molto legata al fratello e alle persone a lei vicine e si mostra spesso disposta a tutto per loro.\nAda Wong.\nAda Wong \u00e8 una spia indipendente che opera spesso presso le multinazionali. In apparenza si attiene alle missioni affidategli, tuttavia all'occorrenza diserta, o agisce a modo proprio in segreto. Ada appare come una donna dalla personalit\u00e0 distaccata e calcolatrice, dotata di una spiccata quanto sarcastica ironia e segue non di rado i suoi ideali personali e si comporta come ritiene pi\u00f9 giusto. \nUna caratteristica del personaggio \u00e8 il suo particolare rapporto con Leon Scott Kennedy, verso il quale sembra nutrire stima. I due si conoscono durante gli eventi di Raccoon City e da allora si sono spesso incontrati in diverse altre occasioni. Sebbene i loro lavori e le loro missioni li vedano spesso contrapposti, essendo l'uno agente governativo e l'altra una spia, i due hanno sempre finito con l'aiutarsi a vicenda.\nEthan Winters.\nEthan Winters \u00e8 un sistemista di Los Angeles che, dopo gli eventi di \"\", viene infettato da una muffa detta \"mutamicete\", che gli dona un fattore rigenerativo estremamente veloce che gli permette di guarire anche dalle ferite pi\u00f9 letali. Ha una moglie, Mia, dalla quale, in \"Resident Evil Village\", ha avuto la figlia Rosemary. Non ha particolari competenze paramilitari e non ha esperienza in combattimento, ma \u00e8 in grado di utilizzare efficacemente armi da fuoco e da taglio. Muore in \"Resident Evil Village\" quando si sacrifica per detonare una bomba e permettere a Chris Redfield di fuggire dal villaggio (ambientazione del gioco) con Rosemary, distruggendo il \"megamicete\", un parassita che aveva infettato tutti gli abitanti.\nRebecca Chambers.\nRebecca Chambers \u00e8 una giovane recluta della squadra Bravo dell'unit\u00e0 S.T.A.R.S. e svolge il ruolo di paramedico. Ha solamente 18 anni (nel primo \"Resident Evil\") e ci\u00f2 la rende il membro pi\u00f9 giovane della S.T.A.R.S., e per questo motivo, oltre che per la mancanza di esperienza, si trova piuttosto a disagio con gli altri membri. La sua grande intelligenza le ha permesso di laurearsi molto in fretta. \u00c8 molto abile nel maneggiare sostanze chimiche e infatti \u00e8 il medico della S.T.A.R.S.\nS.T.A.R.S..\nLa S.T.A.R.S. (\"Special Tactics And Rescue Service\", squadra tattiche speciali e salvataggio), \u00e8 un reparto speciale della polizia degli Stati Uniti d'America.\nFondata a New York il 16 settembre 1967, ha lo scopo di fronteggiare associazioni terroristiche e piccoli gruppi criminali.\nNel gennaio del 1972 una sede della S.T.A.R.S. viene inaugurata nella cittadina di Raccoon City, composta da due squadre scelte ognuna composta da sei membri, la Squadra Alpha e la Squadra Bravo. La tranquilla cittadina sar\u00e0 teatro dei primi tre sanguinosi avvenimenti raccontati dalla serie.\nFra gli agenti S.T.A.R.S. protagonisti della serie, sono presenti Chris Redfield, Jill Valentine, Albert Wesker, Barry Burton e Rebecca Chambers.\nAntagonisti principali.\nAlbert Wesker.\nComparso per la prima volta come personaggio secondario nel gioco \"Resident Evil\" del 1996, Albert Wesker divenne in seguito l'antagonista principale dell'intera serie dopo che le sue vere intenzioni furono svelate. A differenza degli altri personaggi principali, Wesker agisce tipicamente dietro le quinte e ha un impatto maggiore sugli eventi di ogni gioco, persino in quelli dove non compare direttamente.\nI poteri di Wesker sono dovuti all'interazione tra l'iniezione di virus T nel 1998 nella villa Spencer (per sopravvivere all'attacco mortale del Tyrant) e le sue caratteristiche \"mutanti\", essendo nato secondo un complesso di selezione e manipolazione genetica. Wesker, che era gi\u00e0 di per s\u00e9 un mutante, grazie all'iniezione ha potuto risvegliare le sue capacit\u00e0 latenti.\nWilliam Birkin.\nWilliam Birkin \u00e8 l'antagonista principale di \"Resident Evil 2\". Brillante ma timido scienziato, \u00e8 un vecchio amico di Albert Wesker. Essendo sempre impegnato nel suo lavoro, ha poco tempo da deidcare con la sua famiglia e soprattutto con sua figlia Sherry. I suoi folli progetti e le sue brillanti ricerche d'avanguardia sulla virologia e sulla mappatura del genoma gli hanno permesso un'inarrestabile ascesa gerarchica nel colosso farmaceutico, fino a diventare il membro pi\u00f9 influente del consiglio amministrativo, secondo solo al presidente. \u00c8 il personaggio-chiave dello scoppio dell'epidemia a Raccoon City, incidente nel quale perde la vita dopo essersi iniettato il virus G ed essere mutato nel Tyrant G: verr\u00e0 infatti sconfitto da Leon Scott Kennedy e Claire Redfield.\nLord Osmund Saddler.\nSaddler \u00e8 la mente dietro il complotto delle \"Plagas\" di \"Resident Evil 4\", nonch\u00e9 il mandante del rapimento di Ashley e il capo assoluto dell'organizzazione degli \"Illuminados\". La storia narra che tra il 1800 ed il 1840 la famiglia Salazar and\u00f2 a vivere nei pressi di un paesino tra la Spagna ed il Portogallo di nome \"El Pueblo\". Il paese poi si scopr\u00ec essere dominato da un culto di nome \"Los Illuminados\" che avevano controllo sul paesino grazie ad un antico parassita di nome \"Plagas\", che usavano come minaccia, la famiglia cap\u00ec subito le pericolosit\u00e0 del virus, cos\u00ec sconfissero il culto ed imprigionarono le \"Plagas\" nelle miniere del castello con lo scopo di farle morire, Saddler \u00e8 il discendente degli \"Illuminados\". Si pu\u00f2 definire il Dio degli Illuminados, il pi\u00f9 potente e il mandante del rapimento di Ashley, non \u00e8 raro vedere in giro, durante il gioco, molti suoi ritratti. La sua religione si basa sul controllo delle Plagas, che usa per controllare i corpi infettati dai terribili parassiti, controllo di cui lui non \u00e8 vittima, poich\u00e9 si \u00e8 fatto impiantare nella schiena la Plaga Regina, a cui le altre Plagas (e quindi i loro ospiti) non possono disobbedire in quanto la Plagas regina ha generato tutte le altre. Saddler ha intenzione di iniettare le Plagas a tutti gli umani per conquistare il mondo e \"privarlo\" dei peccati.\nJames Marcus.\nJames Marcus \u00e8 un brillante scienziato che fu uno dei tre membri fondatori della Umbrella Corporation. Inoltre, Marcus \u00e8 molto conosciuto per essere il principale antagonista di \"Resident Evil 0\" cos\u00ec come il vero creatore del virus T e del parassita Sanguisuga.\nSergei Vladimir.\nSergei Vladimir \u00e8 il principale antagonista di \"\". Colonnello nell'Unione Sovietica, dopo la caduta della sua nazione si unisce alla Umbrella Corporation e rapidamente diventa uno dei principali esecutivi. Stringe amicizia col fondatore della Umbrella, Ozwell E. Spencer, e in seguito fonda sia l'unit\u00e0 militare della Umbrella che l'organizzazione spionistica della compagnia.\nEssendo uno dei pochi esseri umani ad avere l'organismo giusto per diventare un Tyrant, Sergei divenne il modello genetico per la maggior parte dei Tyrant creati dalla Umbrella, come il T-001 e il T-002 creati da Albert Wesker e William Birkin. Sergei ordin\u00f2 inoltre la creazione di alcuni T-103 modificati chiamati \"Ivan\", con lo scopo di renderli le sue guardie del corpo. Per risparmiare tempo sulla ricerca di esseri umani compatibili, Sergei venne clonato dieci volte. I dieci cloni furono in seguito usati come base per la produzione in massa dei Tyrant modello T-103, che da quel momento in poi saranno il punto di riferimento per tutti i modelli successivi.\nSotto gli ordini di Spencer, Sergei viene coinvolto negli eventi riguardanti Raccoon City. Sui monti Arklay, nell'istituto di addestramento, libera uno dei suoi Tyrant Ivan per uccidere Wesker, che aveva fallito nel tentativo di salvare l'istituto. Nella Villa degli Spencer viene incaricato di recuperare il prototipo del Tyrant \"T-A.L.O.S.\", che in seguito diverr\u00e0 una delle armi biologiche pi\u00f9 potenti della Umbrella. Dopo la distruzione di Raccoon City, Sergei recupera la memoria della Regina Rossa, l'Intelligenza artificiale della Umbrella, dalla ormai scomparsa cittadina.\nDopo che la Umbrella venne costretta a rifugiarsi sottoterra, Sergei venne messo a capo della base operativa situata nella regione Caucasica della Russia. Il 18 febbraio del 2003, Jill Valentine e Chris Redfield attaccano il centro sotterraneo situato in Russia e riescono a distruggere tutte le creature presenti, eliminando ogni traccia della Umbrella. Sergei verr\u00e0 ucciso da Wesker dopo essersi trasformato in una creatura mostruosa.\nAlfred Ashford.\nAlfred Ashford (doppiato da Peter Oldring) rappresenta l'antagonista principale durante la prima met\u00e0 di \". \u00c8 a capo della installazione di Rockfort Island ed il settimo discendente della - un tempo - prestigiosa famiglia Ashford. Alfred, insieme ad Alexia, sono gemelli geneticamente modificati creati da loro padre dal DNA di Veronica Ashford. Comunque, al contrario della sorella non \u00e8 dotato dell'intelletto superiore di Veronica. A causa dell'assenza della sorella gemella, Ha sviluppato una schizofrenia e spesso si atteggia in tutto e per tutto ad Alexia. Claire e Steve incontrano entrambe le personalit\u00e0 di Alfred durante la loro fuga da Rockfort Island. Alfred vive a malapena abbastanza da vedere la sorella Alexia risvegliarsi dal sonno criogenico. Successivamente Chris arriver\u00e0 alla base antartica e potr\u00e0 notare il corpo senza vita di Alfred.\nAlexia Ashford.\nAlexia Ashford (doppiata da Leila Johnson) \u00e8 l'antagonista principale della seconda parte di \". \u00c8 la sorella gemella di Alfred Ashford e la creatrice del virus T-Veronica. Alexia \u00e8 stata creata del padre dal DNA di Veronica Ashford, ereditandone cos\u00ec il superbo intelletto. Laureatasi fin dalla tenera et\u00e0 di 10 anni, divenne subito ricercatrice presso la Umbrella Corporation. Claire e Steve incontrano quella che credono Alexia su Rockfort Island, ma si tratta in realt\u00e0 del fratello Alfred che a causa della sua schizofrenia in alcuni momenti credeva di essere lei e la impersonava. La vera Alexia (che si era somministrata il virus T-Veronica vari anni prima) si sveglia successivamente dal sonno criogenico nella base antartica dopo la morte di Alfred e fa prigionieri Claire e Steve. Chris pi\u00f9 tardi combatte Alexia nella sua forma mutata durante la seconda met\u00e0 del gioco, in cui il suo corpo passa da umanoide in forma di creatura simile ad una libellula gigante, il tutto mantenendo la sua intelligenza e il pieno controllo delle sue azioni, non come la maggior parte delle B.O.W..\nDerek C. Simmons.\nDerek C. Simmons, antagonista principale di \"Resident Evil 6\", \u00e8 il Consigliere per la sicurezza nazionale durante il mandato del presidente Adam Benford e il capo dell'organizzazione segreta conosciuta come La Famiglia. \u00c8 stato il responsabile della distruzione di Raccoon City. Nel 1998 negozia con lo scienziato dell'Umbrella Corporation e creatore del virus G, William Birkin. Simmons stava per ottenere il virus G insieme ai dati di ricerca che permetterebbe al governo di recidere i suoi legami illeciti con l'Umbrella Corporation e condurre il proprio sviluppo. Con la fuori uscita del virus T che ha decimato la citt\u00e0 di Raccoon City Simmons ha utilizzato il caos dell'incidente come un caso di studio per valutare l'efficacia B.O.W. In un momento imprecisato prima dell'incidente di Raccoon City, Simmons incontr\u00f2 la spia Ada Wong e se ne innamor\u00f2. Nel 1998 incita il governo di distruggere Raccoon City. Verr\u00e0 in seguito ucciso da Leon Kennedy, Helena Harper e Ada Wong.\nPersonaggi secondari.\nBarry Burton.\nBarry Burton \u00e8 un membro del Team S.T.A.R.S. Alpha, ha servito nello stesso reparto dell'esercito in cui operava Chris e impiega le sue competenze in materia di armi da fuoco per mettere a punto l'equipaggiamento del gruppo. Buono e compassionevole, ha un forte senso del dovere e ama sopra ogni cosa la moglie Kathy e le due figlie, Moira e Polly.\nSherry Birkin.\nSherry Birkin \u00e8 una ragazzina di 12 anni risoluta e testarda, figlia unica di Annette e William Birkin, ricercatori della Umbrella e genitori assenti per il loro lavoro. \u00c8 una delle poche persone sopravvissute all'incidente di Raccoon City. Proprio a Raccoon City viene contagiata dal virus G a cui per\u00f2 riesce a sopravvivere, divenendo cos\u00ec una cavia umana per gli studi effettuati dal governo statunitense sui comportamenti dei virus. Nel 2009 le viene offerto l'incarico di agente speciale a servizio degli Stati Uniti d'America. Nel dicembre 2012, Derek C. Simmons ordina a Sherry di infiltrarsi nella Repubblica di Edonia per trovare un mercenario di nome Jake Muller, che portava anticorpi contro il virus C.\nCarlos Oliveira.\nCarlos Oliveira \u00e8 un membro operativo dell'U.B.C.S. la squadra di mercenari assoldata dall'Umbrella Corporation e mandata a Raccoon City per cercare di contenere l'infezione e portare in salvo i superstiti. Durante gli eventi di \"\", in citt\u00e0 far\u00e0 conoscenza con Jill Valentine e si ritrover\u00e0 a combattere al suo fianco per la salvezza.\nAshley Graham.\nAshley Graham \u00e8 la figlia del Presidente degli Stati Uniti, rapita dagli Illuminados. Durante gli eventi di \"Resident Evil 4\", il suo coraggio verr\u00e0 messo a dura prova durante la sua fuga dagli Illuminados. Viene trovata prigioniera in una chiesa da Leon Scott Kennedy, ed insieme cercheranno di eliminare le Plagas iniettate nel loro corpo dagli illuminados. Ashley accompagna passivamente Leon, senza combattere, ma non si limiter\u00e0 a seguire il suo salvatore, anzi si dimostrer\u00e0 essenziale in pi\u00f9 di un'occasione. \u00c8 terrorizzata all'idea di diventare un burattino privo di volont\u00e0 nelle mani di Saddler, ma proprio grazie ai piani che Osmund ha in serbo per lei, Ashley non viene mai ferita dai mostri al servizio del capo degli Illuminados.\nLuis Sera.\nLuis Sera, che fa la sua comparsa in \"Resident Evil 4\", \u00e8 un ex poliziotto di Madrid e ricercatore al servizio di Lord Saddler nello studio delle \"plagas\". Un personaggio alquanto furtivo e misterioso. Ironico quando si rivolge a Leon, Luis afferma di essere un ex-poliziotto pentitosi di aver lavorato come tale e, tramite degli appunti che si trovano nel gioco, si scopre che lui in un primo momento ader\u00ec alla ricerca sulle Plagas, riuscendo a scoprirne alcune caratteristiche importanti, arrivando alla creazione di essere come El Gigante, i Verdugo ed i Novistador. Quando scopre i veri scopi di Lord Saddler lo tradisce, per aiutare Leon ed Ashley nel fuggire da questa brutta situazione e continuare le ricerche per trovare una cura (dolorosa ma, a quanto pare, efficace).\nBilly Coen.\nBilly Coen \u00e8 un ex Marine degli Stati Uniti d'America che fa la sua comparsa in \"Resident Evil 0\", condannato a morte per un'accusa di omicidio di ventitr\u00e9 persone commesso durante una missione in Africa. Mentre viene condotto su un furgone verso il luogo dell'esecuzione, il veicolo viene assalito dai Cerberus, che uccidono le due guardie di Billy, che riesce a fuggire e in seguito incontra Rebecca Chambers, alla quale salva la vita.\nRebecca, dopo una riluttanza iniziale, decide di collaborare con il fuggitivo. Successivamente, la giovane ragazza scopre l'innocenza di Billy e stringe con lui un forte legame di amicizia. Dopo essere fuggiti dal treno infestato da creature mostruose, Billy e Rebecca si rifugiano nella vicina Villa d'addestramento della Umbrella Corporation. Pian piano, vengono a sapere che il presunto defunto James Marcus, dottore e ricercatore della Umbrella assassinato da Albert Wesker e William Birkin, \u00e8 in realt\u00e0 ancora vivo e sta pianificando di vendicarsi. Billy e Rebecca si impegnano a fermare il dottore, per poi separarsi.\nIngrid Hunnigan.\n\u00c8 il contatto radio di Leon durante gli eventi di \"Resident Evil 4\", fornendogli informazioni utili per la missione, ma, non essendo fisicamente presente, non partecipa attivamente al gioco. Hunnigan sar\u00e0 tagliata fuori da ogni contatto per tutta la seconda parte del gioco, quando Saddler bloccher\u00e0 le comunicazioni in tutta la zona, per poi ritornare nella scena finale. Hunnigan appare in un cameo in \"\" e ricompare poi in \"Resident Evil 6\". Ha una carnagione olivastra e porta gli occhiali.\nHelena Harper.\nHelena Harper \u00e8 un agente del governo che fa la sua prima comparsa in \"Resident Evil 6\", ed \u00e8 la sorella maggiore di Debora Harper. Durante l'attacco terroristico di Tall Oaks, viene mandata dai servizi segreti degli Stati Uniti a protezione del presidente Benford. \u00c8 una donna dalla morale ferrea e molto sensibile nei confronti delle sofferenze altrui, ma spesso si lascia trascinare eccessivamente dai sentimenti. Non \u00e8 tipo da scendere a compromessi e prende sempre di petto ogni situazione, ma spesso rischia di lasciarsi prendere dalla sua foga emotiva.\nDebora Harper.\nDebora Harper \u00e8 la sorella minore dell'agente del governo americano Helena Harper e compare per la prima volta in \"Resident Evil 6\".\nDerek C. Simmons e i membri della Famiglia rapirono Deborah e decisero di infettarla col virus C per osservare che effetti avrebbe avuto sul suo corpo giovane e sano, tuttavia il corpo della ragazza non diede segni di mutazione e la Famiglia dovette evacuare Tall Oaks prima che i piani per sterilizzare l'area fossero messi in atto. Deborah venne lasciata nei livelli inferiori delle catacombe, dove venne trovata da sua sorella e Leon Scott Kennedy. Dopo poco tempo, per\u00f2, Deborah inizi\u00f2 a mutare e ad attaccare i due, che furono costretti a combatterla aiutati anche da Ada Wong.\nJake Muller.\nJake Muller \u00e8 un ex mercenario che fa la sua prima comparsa in \"Resident Evil 6\", ed \u00e8 figlio di Albert Wesker e una donna sconosciuta; per tale motivo \u00e8 noto anche come Jake Wesker. In quanto portatore sano di una tossina conosciuta come virus C, diviene un sorvegliato speciale degli Stati Uniti, che insieme alla neo agente governativa, Sherry Birkin, \u00e8 alle prese con una epidemia propagatasi in seguito ad un attacco bioterroristico.\nAbbandonato dal padre poco tempo dopo la sua nascita, Jake e sua madre, tra l'altro malata, vivono di espedienti, e poco prima della morte di quest'ultima il ragazzo diviene molto presto un mercenario per far fronte alla sua precariet\u00e0 economica. Le continue guerre civili che coinvolgono da decenni il suo paese per\u00f2 rappresentano per i mercenari come lui una situazione tanto profittevole quanto sfavorevole, e nel suo caso, Jake, nel 2012 viene imprigionato in un campo di reclusione.\nDurante la sua reclusione, nel suo stato scoppia un attacco a base di armi batteriologiche, e la struttura in cui il ragazzo viene recluso ne rimane investita, infettando le persone al suo interno, ad eccezione di Jake. Scoperto il portatore sano e quindi, una possibile cura per la tossina in questione, il governo statunitense dispone l'agente governativo Sherry Birkin in difesa della vita dell'uomo, ma essendo egli figlio biologico di uomo geneticamente atipico, Jake \u00e8 un ambito materiale di sperimentazione da parte di molte multinazionali farmaceutiche, e altrettanti gruppi bioterroristici.\nPiers Nivans.\nPiers Nivans, personaggio che compare per la prima volta in \"Resident Evil 6\", \u00e8 un agente operativo della B.S.A.A. alle dipendenze dell'agenzia nordamericana con a capo Chris Redifield. La sua coordinazione e l'abilit\u00e0 di concentrazione sono senza pari, rendendolo l'asso nella manica dei tiratori scelti della B.S.A.A.. Sul campo di battaglia ha una reattivit\u00e0 straordinaria, che gli permette di portare a termine le missioni in qualsiasi tipo di condizioni avverse. Uomo serio e determinato in battaglia, ma capace anche di spendere qualche parola di conforto per i suoi compagni d'armi.\nParker Luciani.\nParker Luciani, inglese di origini italiane , compare in \" al fianco di Jill Valentine per ritrovare Chris Redfield e la sua partner.\nMoira Burton.\nMoira Burton \u00e8 la figlia di Barry Burton, e fa la sua comparsa in \". Nel 2011 Moira \u00e8 diventata un membro della TerraSave, la stessa organizzazione per cui lavora la sua migliore amica Claire Redfield. Affiancher\u00e0 Claire e il padre nello scontro contro Alex Wesker, sorella di Albert Wesker.\nLucia.\nLucia \u00e8 una ragazza di 13 anni trovata da Barry Burton, durante gli eventi di \"Resident Evil Gaiden\", a bordo della nave \"Starlight\" e di cui \u00e8 noto solo che da piccola fu affidata ad un orfanotrofio e affidata ad una famiglia americana, e che si \u00e8 imbarcata sulla \"Starlight\" per far visita a dei parenti in Europa. I suoi continui sbalzi d'umore sono causati da frequenti mal di testa e ronzii alle orecchie, ma in seguito si scoprir\u00e0 che dentro di lei porta il virus creato dalla Umbrella.\nAntagonisti secondari.\nOzwell E. Spencer.\nOzwell E. Spencer \u00e8 la mente che si cela dietro la maggior parte degli avvenimenti dei giochi, ma fa la sua prima ed unica comparsa in \"Resident Evil 5\" (attraverso alcuni flashback) , pur essendo menzionato numerose volte nel corso dei precedenti capitoli.\nDopo aver scoperto l'esistenza di un fiore speciale chiamato Scala verso il Sole, Spencer part\u00ec in Africa insieme a James Marcus e Edward Ashford per recuperarne un campione e fu in grado di ricavare il virus Progenitor da esso. La squadra continu\u00f2 ad approfondire gli studi sul virus negli anni seguenti. Nel 1962, dopo aver fatto costruire il Centro di Ricerca Arklay, Spencer si sbarazz\u00f2 di George (l'architetto della villa che nascondeva l'edificio) e, in gran segreto, imprigion\u00f2 sua moglie Jessica e sua figlia Lisa. Entrambe divennero cavie da laboratorio per i suoi contorti esperimenti.\nNel marzo del 1968, Spencer fond\u00f2 la Umbrella Chemical Incorporated insieme ai suoi due colleghi. Edward Ashford mor\u00ec poco dopo a causa dell'esposizione accidentale al virus Progenitor. Negli anni 1970, James Marcus svilupp\u00f2 il virus T e Spencer, temendo che le sue ricerche avrebbero compromesso la sua ascesa al potere, decise di confinarlo al Centro di Addestramento dell'Umbrella Corporation ormai chiuso. Nel 1988 Spencer ordin\u00f2 a due dei suoi ricercatori pi\u00f9 fidati, Albert Wesker e William Birkin, di assassinare Marcus. Tolto di mezzo anche il dottore, con i due membri fondatori della compagnia morti Spencer ottenne il controllo assoluto dell'Umbrella. \nDopo l'epidemia di virus T a Raccoon City e la distruzione della citt\u00e0, cominci\u00f2 il lento declino di Spencer e la sua compagnia. Nel 2003, l'Umbrella fu riconosciuta responsabile del disastro di Raccoon City e ogni sua attivit\u00e0 fu cessata per volere del governo degli Stati Uniti. Spencer divenne un fuggitivo, ricercato dalle autorit\u00e0 internazionali. Decise di rifugiarsi nella remota Villa degli Spencer, per poi essere raggiunto da Albert Wesker nel 2006. Dopo avergli rivelato le sue origini, viene apparentemente ucciso da Wesker stesso ma in seguito si scopre essere ancora vivo.\nRamon Salazar.\nRamon Salazar \u00e8 il proprietario di un castello vicino al villaggio di El Pueblo e uno degli antagonisti principali di \"Resident Evil 4\". Ultimo discendente dell'antica famiglia aristocratica dei Salazar, venne convinto da Saddler ad aderire al culto degli Illuminados. Ha impartito la fede cieca per la setta anche ai suoi sottoposti, facendoli diventare una sorta di \"monaci\" del culto degli Illuminados. Reso folle a sua volta dal fanatismo per la setta, si fece convincere a liberare le Plagas rinchiuse nel suo castello dal suo antenato, il primo castellano, nel 1834, \"per espiare i peccati della sua famiglia\", infettando i suoi sottoposti ed in seguito l'intero villaggio di El Pueblo. A Salazar venne concesso da Lord Saddler di iniettarsi delle Plagas di controllo che gli permettono di non diventare un Ganado succube del parassita, ma di impartire la sua volont\u00e0 agli altri infetti, eccetto a Lord Saddler, che possiede l'ancora pi\u00f9 potente Plaga Leader. Le Plagas difficilmente si adattano ad un corpo piccolo e, essendo Salazar affetto da nanismo, il parassita port\u00f2 la pelle dell'uomo ad un precoce invecchiamento che lo fa sembrare vecchio, bench\u00e9 dica di avere solo vent'anni. Non possedendo grandi abilit\u00e0 anche dopo l'infezione a causa della sua minuta statura, Salazar si fa difendere da due mostri molto forti chiamati Verdugo, che vengono da lui usati come sue guardie del corpo.\nMesso alle strette da Leon, Salazar sar\u00e0 costretto a mutare, fondendosi insieme all'altro suo Verdugo con una pianta carnivora resa gigante da un particolare tipo di Plaga, trasformandosi in un mostro gigantesco, di cui Salazar stesso, nella sua forma mutata, ne costituir\u00e0 il nucleo. Nonostante l'impressionante trasformazione, verr\u00e0 comunque eliminato da Leon.\nJack Krauser.\nJack Krauser \u00e8 un ex camerata di Leon Kennedy e soldato dello US SOCOM che vantava molti successi in pi\u00f9 missioni. In \"Resident Evil 4\" lo vediamo schierato dalla parte della Umbrella Corporation, con la quale si \u00e8 alleato dopo aver inscenato la propria morte per far perdere le proprie tracce al governo americano, ed intende fare il doppio gioco con gli Illuminados per recuperare un campione di Plaga Leader, dai cui geni Albert Wesker potr\u00e0 generare svariati tipi di parassiti da vendere sul mercato nero per far rinascere la Umbrella e prenderne il controllo, per imporre un nuovo ordine mondiale. Jack Krauser viene inviato da Wesker in missione in Spagna, in un villaggio chiamato El Pueblo, dove sembra ci siano questi parassiti. Krauser viene a conoscenza del fatto che tali parassiti vengono utilizzati da una setta religiosa chiamata \"Los Illuminados\", per imporrere alle persone il loro volere. Krauser deve quindi cercare di recuperare un campione di Plaga Leader e portarlo alla Umbrella per poter far rinascere la compagnia di Wesker. Per far ci\u00f2 dovr\u00e0 prima fingersi alleato degli Illuminados e dovr\u00e0 quindi lavorare per loro. Krauser si lascia dunque contagiare di sua spontanea volont\u00e0 dalle Plagas, in quanto non ha saputo resistere al potere di questi parassiti. Proprio grazie alle Plagas il suo braccio sinistro, gravemente ferito durante il servizio militare, guar\u00ec del tutto. Krauser tuttavia, pur possedendo i parassiti non si \u00e8 trasformato in un ganados, poich\u00e9 possiede in lui un parassita superiore le cosiddette Plagas di controllo (simili alla Plaga Leader ma meno potenti), e perci\u00f2 riesce a fare in modo che i parassiti obbediscano alla sua volont\u00e0 e non si impossessino completamente di lui. Tuttavia le Plagas non possono comunque disubbidire alla volont\u00e0 della Plagas Leader, posseduta da Lord Saddler, perci\u00f2 Krauser non pu\u00f2 attaccare il Lord, ma deve fingere di essere al suo servizio fino a quando non avr\u00e0 capito dove Saddler custodisce il campione di Plagas che Krauser vuole rubare per far rinascere la Umbrella. \u00c8 proprio Krauser il rapitore di Ashley, la figlia del presidente, infatti Jack l'ha rapita per guadagnarsi la fiducia di Lord Saddler e degli Illuminados, in modo da potersi avvicinare sempre pi\u00f9 al campione di Plagas che deve rubare. Verr\u00e0 in seguito sconfitto e ferito gravemente dallo stesso Leon Kennedy per poi essere ucciso definitivamente da Ada Wong.\nBitores Mendez.\nBitores Mendez \u00e8 il capovillaggio di El Pueblo che fa la sua comparsa in \"Resident Evil 4\". \u00c8 un uomo alto e massiccio, con naso adunco, una lunga barba scura e completamente calvo. Mendez ha una forza straordinaria: \u00e8 in grado di immobilizzare Leon Kennedy con una sola mano stringendolo al collo. Tenter\u00e0 di uccidere Leon varie volte, trattenendosi solo perch\u00e9 scopre che anche a Leon sono state iniettate le Plagas e quindi \"hanno lo stesso sangue\" come dice lo stesso capo villaggio. Per impedirgli di scappare dal villaggio decider\u00e0 di ucciderlo lo stesso in un capannone isolato, dove si trasformer\u00e0 in un mostro incredibilmente alto e coriaceo con tentacoli artigliati ed una lunghissima colonna vertebrale, ma verr\u00e0 sconfitto da Leon.\nPersonaggi introdotti nella serie \"Gun Survivor\".\nArk Thompson.\nArk Thompson \u00e8 il protagonista di \"\" e un investigatore privato. \u00c8 una conoscenza di Leon S. Kennedy (da \"Resident Evil 2\") ed \u00e8 stato inviato su Sheena Island per investigare sulle installazioni della Umbrella che vi si trovano. Durante il gioco crede di essere Vincent Goldman, il responsabile del caos nell'isola, ma perde la memoria dopo un incidente in elicottero.\nVincent Goldman.\nVincent Goldman \u00e8 il Comandante delle installazioni della Umbrella a Sheena Island e antagonista principale di \"\". \u00c8 il direttore di una \"Tyrant Plant\" segreta situata sull'isola, un luogo dove vengono portati ed uccisi vari bambini rapiti in modo tale da estrarre da loro l'ormone \"Beta Hetero Nonserotonina\" necessario per un'efficiente produzione in massa dei Tyrant. Vincent \u00e8 il responsabile dell'abbattimento dell'elicottero di Ark ma (a seconda delle scelte compiute durante il gioco) si scoprir\u00e0 che \u00e8 sopravvissuto e si confronter\u00e0 con Ark una seconda volta prima di venire ucciso dal Tyrant.\nLott Klein.\nLott Klein \u00e8 il figlio di uno scienziato della Umbrella, \u00e8 stato cresciuto da suo padre e da Goldman nella convinzione che lui e tutti gli impiegati della Umbrella appartengano ad una classe elitaria di persone, superiore alle altre. Ha perso i suoi genitori durante la fuga del virus e ha tentato di fuggire dall'isola con la sorella Lily durante gli eventi del gioco. Anche se avvisa Vincent della presenza di Ark sull isola, \u00e8 ancora Lott che aiuta Ark a recuperare la memoria.\nBruce McGivern.\nBruce McGivern \u00e8 uno dei due protagonisti di \" e un agente dei servizi segreti incaricato di indagare su alcune attivit\u00e0 della Umbrella durante gli eventi del gioco.\nFong Ling.\nFong Ling \u00e8 un agente infiltrato nella Umbrella che incrocia Bruce McGivern nel corso della sua missione. \u00c8 uno dei due protagonisti di \".\nMorpheus Duvall.\nMorpheus Duvall \u00e8 un terrorista entrato in possesso del Virus T, per rivenderlo al mercato nero, e principale antagonista di \"\".\nPersonaggi introdotti nella serie \"Outbreak\".\nKevin Ryman.\n\u00c8 un membro corpo di polizia di Raccoon City (R.P.D., \"Raccoon Police Department\") che compare come personaggio giocabile in \"Resident Evil Outbreak\". Kevin possiede capacit\u00e0 atletiche superiori, essendo in ottima forma fisica ed \u00e8 anche molto abile nel corpo a corpo. Essendo membro dell'R.P.D., possiede una pistola di servizio molto potente, una 45 automatica.\nMark Wilkins.\n\u00c8 una guardia giurata di Raccoon City che compare come personaggio giocabile in \"Resident Evil Outbreak\". Data la sua corporatura robusta, \u00e8 molto abile e potente con le armi da mischia, con le quali pu\u00f2 infliggere molti danni ai nemici. Inizialmente possiede una Beretta 92F/FS.\nJim Chapman.\n\u00c8 un impiegato della Kyte Bros che compare come personaggio giocabile in \"Resident Evil Outbreak\". Railway. Possiede una moneta \"portafortuna\" che utilizzata aumenta le sue probabilit\u00e0 di colpi critici, oltre ad evitare che le sue armi da mischia vengano danneggiate facilmente. Rispetto agli altri personaggi viene attaccato meno frequentemente dai nemici, a discapito del tasso di infezione che aumenta pi\u00f9 velocemente.\nCindy Lennox.\n\u00c8 una cameriera al J's Bar che compare come personaggio giocabile in \"Resident Evil Outbreak\". \u00c8 molto allegra e tende ad andare d'accordo con tutti. Possiede un astuccio per erbe, grazie al quale pu\u00f2 conservare fino a tre esemplari per ogni tipo di erba conosciuta (verde, blu e rossa) senza occupare gli spazi dell'inventario, oltre ad uno spazio extra per mescolare le erbe.\nGeorge Hamilton.\n\u00c8 un chirurgo del Raccoon General Hospital che compare come personaggio giocabile in \"Resident Evil Outbreak\". Ha molto a cuore il suo lavoro, tanto da causare il divorzio con sua moglie. Essendo un abile chirurgo, la sua abilit\u00e0 speciale consiste nel creare nuove medicine con le erbe trovate sul campo usando il suo kit medico, che possiede nel suo inventario all'inizio di ogni scenario.\nDavid King.\n\u00c8 un idraulico di Raccoon City che compare come personaggio giocabile in \"Resident Evil Outbreak\". Forte e intelligente, \u00e8 capace di affrontare situazioni difficili grazie alle sue abilit\u00e0 e alla sua elevata resistenza. La cintura degli attrezzi in suo possesso gli consente di creare armi e di riparare quelle rotte. Contiene anche chiavi da lancio e il suo fidato coltello pieghevole .\nYoko Suzuki.\n\u00c8 un ex dipendente della Umbrella Corporation che compare come personaggio giocabile in \"Resident Evil Outbreak\". Ha una personalit\u00e0 tranquilla e riservata, ma \u00e8 molto intelligente ed \u00e8 abile con i computer. Possiede uno zaino grazie al quale pu\u00f2 portare pi\u00f9 oggetti contemporaneamente rispetto ai suoi compagni.\nAlyssa Ashcroft.\n\u00c8 una giornalista di punta del Raccoon Press che compare come personaggio giocabile in \"Resident Evil Outbreak\". \u00c8 molto egocentrica e sicura di s\u00e9, e spesso litiga con i suoi compagni. Ma nonostante la sua personalit\u00e0, Alyssa \u00e8 una persona premurosa che si prende cura degli altri se necessario. Possiede un set di quattro diversi grimaldelli sagomati, che le permettono di sbloccare alcune porte bloccate, cassetti e cassette di sicurezza che non possono essere aperte da altri personaggi.\nPersonaggi della saga cinematografica.\nAlice.\nAlice \u00e8 la protagonista della serie cinematografica originale ispirata alla serie di videogiochi \"Resident Evil\", ma fa tuttavia parte di una trama differente rispetto alla serie videoludica, apparendo esclusivamente nei film di Paul W. S. Anderson. \u00c8 interpretata da Milla Jovovich.\nDr. Alexander Isaacs.\nIl Dr. Alexander Isaacs \u00e8 l'antagonista principale della serie cinematografica originale ispirata alla serie di videogiochi \"Resident Evil\", ed \u00e8 interpretato da Iain Glen.\nAppare in ' e ' un suo clone, e in \"\" come dirigente.\nBrillante scienziato e dirigente della Umbrella Corporation, \u00e8 il responsabile della creazione del \"Progetto Alice\", di cui ha creato migliaia di cloni della donna, che usa per esperimenti sul condizionamento mentale.\nLe sue ricerche vengono periodicamente ostacolate dalla Alice \"originale\", e la sua stessa societ\u00e0 lo licenzia, ma si trasforma in una creatura sovrumana e stermina tutto il personale nell'impianto di ricerca. Alice, da preda divenuta predatrice, lo raggiunge e uccide con raggi laser.\nIl Dr. Isaacs ricompare nell'ultimo film della serie, in cui si rivela essere uno dei due dirigenti supremi della Umbrella (quello ucciso in precedenza era un suo clone, in veste di dipendente), insieme a James Marcus. Uccise il suo socio fondatore Marcus (vero creatore del virus-T, che studi\u00f2 per fini curativi verso sua figlia), e divenne tutore della figlia Alicia ereditando la sua parte dell'azienda: ormai unico proprietario, us\u00f2 le fattezze di Alicia Marcus per creare la Regina Rossa e propose l'uso del virus-T per decimare la popolazione mondiale rendendo la dirigenza mondiale Umbrella unica dominatrice del pianeta. All'inizio del film \u00e8 in viaggio su un mezzo cingolato per raggiungere l'Alveare di Raccoon City per contrastare Alice, anche lei nella stessa direzione: il loro primo scontro sul mezzo stesso \u00e8 tragico (gli viene mozzata la mano); in seguito la attacca mentre \u00e8 arroccata su un alto grattacielo, venendo sconfitto nuovamente. Isaacs viene rivelato essere un ennesimo clone: l'originale \u00e8 rimasto sempre ibernato dentro l'alveare e viene rilasciato da Alicia Marcus (ancora viva e detentrice del 50% del potere nell'Umbrella) perch\u00e9 possessore di una provetta di antivirus risolutivo per l'infezione globale. Il dottore viene sconfitto cedendo il virus (nonostante avesse espresso pi\u00f9 volte il volere di usarlo per il suo scopo). L'Isaacs clone uccider\u00e0 l'originale, in disaccordo sulla sua originalit\u00e0, mentre l'altro viene divorato dagli zombie.\nLloyd Jefferson \"L.J\". Wade.\nConosciuto semplicemente come L.J., appare in ' e ' e come arma usa due Desert Eagle dorate.\nNel primo film, dopo l'isolamento di Racoon City dovuto alla fuoriuscita del Virus T dall'Alveare, si unisce ad alcuni sopravvissuti, tra cui Jill Valentine, Alice e Carlos Oliveira. Poco prima dell'esplosione dell'ordigno che distrugge la citt\u00e0, riesce, insieme agli altri membri del gruppo, a salvarsi fuggendo a bordo di un elicottero. Nel film successivo si unisce al convoglio guidato da Claire Redfield ma, durante una perlustrazione in un motel del Nevada, \u00e8 morso da uno zombie e viene prontamente soccorso da Carlos, ma non rivela a nessuno del suo contagio. Alcuni giorni dopo il convoglio si sposta a Las Vegas e, mentre gli altri sopravvissuti combattono i non morti, si ripara nell'abitacolo di un camion con K-mart trasformandosi in uno zombie proprio in quel momento. Carlos sopraggiunge immediatamente riuscendo a salvare K-mart e ad uccidere L.J ormai divenuto un non morto.\nLuther West.\nLuther West, interpretato da Boris Kodjoe, appare nel quarto e quinto film della serie: ' e '.\nIn seguito all'apocalisse causata dal virus T, Luther fu costretto a rifugiarsi nella prigione di Los Angeles per sfuggire alla massa di non-morti che assediava la zona. Insieme ad un gruppo di sopravvissuti, di cui diverr\u00e0 il leader, Luther coordina l'ultima resistenza di Los Angeles, durante la quale incontra Chris Redfield, che aiuta il gruppo a fuggire dalla prigione. Durante gli eventi di \"\", Luther partecipa al salvataggio di Alice dalla principale struttura di collaudo dell'Umbrella Corporation, venendo per\u00f2 ucciso da un clone malvagio di Rain Ocampo.\nCreature.\nZombi.\nIn Resident Evil gli zombi sono i nemici pi\u00f9 comuni. Sono relativamente lenti a muoversi, e per questo risultano facili da uccidere. Se per\u00f2 attaccano da vicino e in gruppo divengono seriamente pericolosi. Originariamente erano semplici umani, ma l'esposizione al virus T ha mutato i loro corpi, rendendoli putrefatti e decomposti. L'intelletto degli infetti viene poi sostituito dalle sole necessit\u00e0 di muoversi e nutrirsi di carne umana.\nAppare in:\nCrimson Head.\nIl Crimson Head (\"Testa Cremisi\"), chiamato ufficialmente V-ACT dagli scienziati della Umbrella Corporation, \u00e8 un tipo di zombi. Dopo l'uccisione di un normale zombi, il cadavere continua a rigenerarsi. La pelle dello zombi diventa di un colore rosso acceso e subisce ulteriori cambiamenti, come la crescita degli artigli, l'incremento della resistenza, una maggiore intelligenza e un'elevata aggressivit\u00e0. Capace di correre e saltare, il Crimson Head pu\u00f2 rivelarsi un serio pericolo: se un Crimson Head non viene distrutto, esso continua a mutare per poi diventare un licker.\nLe uniche possibilit\u00e0 di prevenire la mutazione di uno zombi in Crimson Head sono:\nAppare in:\nLicker.\nI licker (\"leccatori\") sono delle creature originate dalla mutazione di un Crimson Head. Assume un aspetto pi\u00f9 animalesco che umano, con un incremento della massa muscolare e diventando quadrupede, perde completamente la pelle ed anche il cervello \u00e8 esposto. Dalle zampe escono enormi artigli, con i quali riescono a scalare pareti e rimanere appesi ai soffitti. Queste creature perdono totalmente la vista e si affidano al loro acutissimo udito per orientarsi. La loro caratteristica principale, da cui inoltre deriva il nome, \u00e8 la lunghissima lingua, che possono estendere per attaccare i nemici e cos\u00ec potente da riuscire a trapassare la carne delle loro vittime. La loro muscolatura sviluppata li rende molto forti, resistenti ed agili, in grado di compiere facilmente lunghi balzi.\nNel primo film live-action le loro origini sono differenti: a differenza degli zombi, che diventano tali quando il virus T rianima i corpi morti, i Licker sono il risultato dell'iniezione del virus su cellule viventi, in pratica su persone ancora vive. In questo film, inoltre, cibandosi di DNA umano aumenta di dimensioni e forza, con comportamenti pi\u00f9 animaleschi e un cranio leggermente allungato con varie file di denti. Nel quinto, grazie agli esperimenti fatti dall'Umbrella su uno di loro, questi diventa una versione gigantesca dei comuni Licker. Nel libro non canonico di S.D. Perry \"City of the Dead\", viene detto che il loro nome scientifico \u00e8 Re3, o \"lecca-lecca\" (nomignolo datogli da Annette Birkin, invece che dai poliziotti del distretto di polizia).\nAppare in:\nCerberus.\nUn Cerberus o cane zombi \u00e8 un dobermann infettato dal virus T; \u00e8 uno degli avversari pi\u00f9 difficili da sconfiggere, a causa della sua velocit\u00e0, delle dimensioni relativamente piccole e della tempestivit\u00e0 nell'attacco. Alcuni organi vitali e la gabbia toracica sono esposti. Esiste una differenza tra il Cerberus e il cane zombi. Un Cerberus \u00e8 un cane usato dalla Umbrella Corporation nei suoi esperimenti. Il suo codice di produzione \u00e8 MA-39; il suo nome deriva dalla bestia mitologica posta a guardia dell'Ade e vengono trovati liberi nelle foreste dei Monti Arklay, presso Raccoon City. I cani zombi invece sono normali cani poliziotto, esposti involontariamente al virus T. Vengono infatti contagiati da cibo infettato. Vengono trovati nel dipartimento di polizia di Raccoon (\"Resident Evil 2\" e \"\"). Sono abbastanza resistenti ai colpi di normale pistola, ed attaccano principalmente in gruppo.\nAppare in:\nHunter.\nGli Hunter (\"cacciatori\") sono creature bipedi simili a rettili con grandi artigli e denti, e si riconoscono per i versi simili a urla che emettono quando incontrano una preda. Sono delle Armi Bio Organiche (B.O.W) create dalla Umbrella Corporation combinando un ovulo umano fertilizzato con DNA di rettile e poi impiantando il virus T nella creatura risultante.\nGli Hunter originali, detti anche Alpha, come furono chiamati in precedenza, sono apparsi nel primo ed originale Resident Evil. Grazie a ci\u00f2, gli Hunter sono diventati i mostri pi\u00f9 famosi di tutte le varie serie di Resident Evil.\nMolti tipi di Hunter sono apparsi in ogni serie del gioco Resident Evil, ad eccezione di \"Resident Evil 2\" e \"Resident Evil 4\".\nAppare in:\nWeb Spinner.\nRagni di enormi dimensioni affetti dal virus T. Si attaccano a pareti e soffitti ed attaccano il giocatore quando meno se lo aspetta. Sono piuttosto pericolosi perch\u00e9, oltre ad indebolire il personaggio in caso di attacco, possono avvelenarlo.\nAppare in tutti i capitoli della saga anche se, da capitolo a capitolo, la specie di ragno infetta varia.\nYawn.\nLo Yawn \u00e8 un serpente mutato fino a raggiungere dimensioni titaniche, almeno 15 metri. Dall'aspetto pu\u00f2 sembrare una vipera, invece era originariamente un boa constrictor a cui \u00e8 stato iniettato un frammento di DNA di una vipera, e poi mutato dal virus T dandogli dimensioni enormi e creandogli una sacca velenifera all'interno della mascella. Il suo nome deriva dall'inglese \"to yawn\" che significa \"sbadigliare\", perch\u00e9 prima di attaccare la vittima lo Yawn apre la bocca come se sbadigliasse. Il suo veleno non uccide subito la vittima, ma intacca il sistema nervoso causando prima la paralisi, poi una lenta agonia; se somministrato per tempo, l'antidoto ne annulla gli effetti.\nAppare in \"Resident Evil\", nel remake, in \"Deadly Silence\" e in \"\".\nNeptune.\nChiamato come il dio romano dei mari altri non \u00e8 che uno squalo bianco su cui sono stati compiuti esperimenti col virus T.\nIl suo nome completo \u00e8 Esperimento # Fi 3 (Neptune), in questa specie di B.O.W. il virus T agisce stranamente con molto ritardo rispetto alle altre creature.\nAppare in \"Resident Evil\", nel remake, in \"Deadly Silence\" e in \"Resident Evil Outbreak\".\nSanguisuga.\nLe sanguisughe (\"Leeches\" nella versione inglese) sono apparse per la prima volta in Resident Evil 0. \nSono state le prime creature ad essere infettate dal virus T. Vennero usate dal dottor Marcus per i suoi esperimenti. Si scoprir\u00e0 in \"Resident Evil: The Umbrella Chronicles\" che Marcus \u00e8 vivo grazie ai morsi delle sanguisughe e proprio attraverso di esse risorge trasformandosi in un mostro. \nL'Eclyptic Express venne attaccato da diverse centinaia di sanguisughe, almeno tre per ogni persona. Secondo i calcoli, una sanguisuga infetta causa l'infezione molto pi\u00f9 velocemente di un morso di zombi. \nL'umano viene infettato in circa due ore. Oltretutto, se una regina infetta un corpo ospite, entra nel corpo del suddetto. Alla fine, l'ospite sar\u00e0 in grado di trasformarsi in una creatura simile a una sanguisuga. Inoltre, mostrano un'intelligenza collettiva in quanto quando sono in gruppo si uniscono formando un corpo umanoide composto di braccia e gambe.\nTyrant.\nIl Tyrant \u00e8 una potentissima arma biologica che \u00e8 apparsa in gran parte dei giochi di \"Resident Evil\". In ogni gioco esiste per\u00f2 un modello diverso. Il Tyrant del primo gioco vive nei laboratori sotterranei ed \u00e8 sottoposto ad un permanente stato di sonno, ma poi viene svegliato da Jill e Barry. Ha qualche organo esposto: il cuore (che si vede battere) e alcuni organi dell'apparato digerente. Alto in media 2,5/3 metri, ha un braccio normale e uno con potentissimi artigli, capaci di impalare e trafiggere.\nNel film \"\" il Tyrant \u00e8 il risultato della mutazione del Dr. Isaacs con l'antidoto creato dal clone di Alice dopo essere stato morso da uno zombi. \u00c8 interpretato da Brian Steele e doppiato da Sergio Di Stefano."}
{"id": "1951534", "revid": "767487", "url": "https://it.wikipedia.org/wiki?curid=1951534", "title": "24 (Jem)", "text": "24 \u00e8 una canzone della cantautrice britannica Jem, pubblicata solo come singolo promozionale. \nQuesta canzone \u00e8 stata utilizzata nel 2006 per la promozione del film \"Ultraviolet\".\nSi trova anche nella scena finale del film \"Center stage - Turn It Up\"."}
{"id": "1951539", "revid": "984922", "url": "https://it.wikipedia.org/wiki?curid=1951539", "title": "Rione Ferrovieri (Messina)", "text": "Il rione Ferrovieri \u00e8 un quartiere della III circoscrizione del comune di Messina, posto nella zona Sud della citt\u00e0, a valle della via Giuseppe La Farina, tra il deposito dell'ATM (via Vittorio Veneto) e via San Cosimo.\nToponimo.\nIl suo nome deriva dalla circostanza che in origine i suoi abitanti erano le famiglie dei dipendenti delle Ferrovie dello Stato.\nStoria.\nFino al terremoto del 1908 era una zona agricola. Come la zona del rione Cannamele, le coltivazioni principali erano quelle della canna da zucchero e degli ortaggi. Con la ricostruzione della citt\u00e0 e la sua espansione verso sud, negli anni '20 del XX secolo, le Ferrovie dello Stato per dare una casa a quei dipendenti danneggiati dal sisma, costru\u00ec in quel sito le abitazioni ed alcuni uffici.\nLuoghi di culto.\nChiesa parrocchiale dedicata ai santi Pietro e Paolo"}
{"id": "1951541", "revid": "599013", "url": "https://it.wikipedia.org/wiki?curid=1951541", "title": "Dominique Dropsy", "text": "Biografia.\nCresciuto nella squadra di Hirson, Dropsy fu acquistato nel 1971 dal Valenciennes, squadra in cui esord\u00ec due anni dopo, il 9 agosto 1972, in una partita contro il N\u00eemes. Guadagnata la maglia da titolare, Dropsy fu acquistato alla fine della stagione dallo , dove inizialmente fu schierato come secondo portiere dietro ad Andr\u00e9 Rey per poi prenderne il posto l'anno successivo, quando Rey fu messo sul mercato.\nGuadagnato il posto da titolare, Dropsy si mise in evidenza soprattutto nel corso della stagione 1977-78, alla fine della quale fu convocato nella rosa della nazionale francese che avrebbe partecipato ai Mondiali del 1978. Fu proprio durante la manifestazione mondiale che Dropsy fece il suo esordio in nazionale, sostituendo nel ruolo di primo portiere Jean-Paul Bertrand-Demanes, infortunatosi. A questa presenza ne seguirono altre sedici (in cui disput\u00f2 tutte le gare di qualificazione per gli Europei del 1980 ed alcune partite delle qualificazioni dei Mondiali del 1982), fino al 1981, quando gli venne preferito Jean-Luc Ettori.\nNel 1984, dopo undici anni di militanza nello (in cui vinse un campionato nel 1979), Dropsy lasci\u00f2 l'Alsazia per trasferirsi al Bordeaux allora campione di Francia in carica. Nel suo primo anno a Bordeaux Dropsy sfior\u00f2 il \"double\" vincendo il campionato e venendo eliminato in semifinale di Coppa dei Campioni dalla Juventus. La conquista del \"double\" avvenne tuttavia nel campionato 1986-87 (gi\u00e0 vinta l'anno precedente), in cui il Bordeaux vinse sia il campionato, sia la Coppa di Francia (gi\u00e0 vinta l'anno precedente), ultimi trofei nel palmar\u00e8s di Dropsy. Nel 1989 (dopo aver contribuito l'anno precedente al raggiungimento dei quarti di finale di Coppa dei Campioni dove fu poi eliminato dal ), Dropsy batt\u00e9 il record di presenze in Division 1 totalizzandone 596 (tale record sar\u00e0 poi superato da Jean-Luc Ettori nel 1994).\nNel 1990 Dropsy si ritir\u00f2 dal calcio giocato rimanendo per\u00f2 nel Bordeaux come allenatore dei portieri, incarico che detenne fino alla morte, avvenuta per leucemia nel 2015 all'et\u00e0 di 63 anni. Al momento della sua scomparsa, suo figlio Damien era presente nella rosa del Bordeaux come quarto portiere."}
{"id": "1951546", "revid": "144796", "url": "https://it.wikipedia.org/wiki?curid=1951546", "title": "Azzone da Correggio", "text": ""}
{"id": "1951549", "revid": "1310927", "url": "https://it.wikipedia.org/wiki?curid=1951549", "title": "Eustathios Al\u014dneut\u012bs", "text": "Carriera.\nClub.\nInizia la sua carriera nell', con cui esordisce nel 2001. Con il sodalizio della capitale cipriota vince uno scudetto nel 2001, una Coppa di Cipro nel 2003 e una Supercoppa di Cipro nel 2005.\nNel 2005 passa ai greci del Larissa per 200.000 euro. Nel 2007 vince la Coppa di Grecia dopo la vittoria per 2-1 in finale contro il .\nIl 31 maggio 2007 passa ai tedeschi dell'Energie Cottbus, \nIl 28 giugno 2008 torna in patria e firma un contratto quinquennale con l', in cui ritrova il compagno di Nazionale Ioannis Okkas.\nNel 2012 passa all'APOEL.\nNazionale.\nDal 2005 al 2017 ha militato nella nazionale cipriota."}
{"id": "1951551", "revid": "1573940", "url": "https://it.wikipedia.org/wiki?curid=1951551", "title": "Nematopogon adansoniella", "text": "Nematopogon adansoniella () \u00e8 un lepidottero appartenente alla famiglia Adelidae, diffuso in Europa.\nDescrizione.\nAdulto.\nSi tratta di una falena di piccole dimensioni, alquanto primitiva, con nervatura alare eteroneura e apparato riproduttore femminile provvisto di un'unica apertura, destinata sia all'accoppiamento, sia all'ovodeposizione.\nSi osserva una connessione tergosternale, posteriore rispetto al primo spiracolo addominale, formata da un processo ventrocaudale del primo tergite, che va a collegarsi all'estensione anterolaterale del secondo sternite.\nL'ala anteriore ha forma lanceolata, con apice arrotondato; \u00e8 di un colore bruno-grigiastro spento, con iridescenze verdastre e nervature molto in risalto; il termen tende ad essere lievemente pi\u00f9 scuro. I microtrichi sono presenti ed uniformemente distribuiti.\nL'ala posteriore risulta pi\u00f9 tozza e arrotondata, di un colore bianco sporco uniforme, con riflessi argentati; come in tutte le Adelidae, si nota una riduzione del sistema legato al settore radiale (Rs) dell'ala posteriore, con anastomosi di Sc ed R dal quarto basale fino al termen, ed Rs non ramificata; l'accoppiamento alare \u00e8 di tipo frenato, con frenulum a singola setola composita nel maschio, e setole multiple nella femmina. \u00c8 presente l'apparato di connessione tra ala anteriore e metatorace; si possono inoltre osservare un ponte precoxale e la perdita del primo sternite addominale, mentre il secondo si suddivide in uno sclerite anteriore pi\u00f9 piccolo (S2a) ed uno posteriore pi\u00f9 sviluppato (S2b).\nIl capo \u00e8 giallastro. Le antenne sono filiformi e, soprattutto nel maschio, superano di parecchio la lunghezza del corpo. Si osserva la presenza di uno sclerite intercalare, oltre a spinule laterali (probabilmente derivate dai sensilla) in alcuni segmenti prossimali del flagello dei maschi. Gli antennomeri basali appaiono alternativamente bianchi e neri, per poi diventare tutti pi\u00f9 o meno uniformememte bianchi nella parte distale dell'antenna.\nGli ocelli sono assenti, cos\u00ec come i chaetosemata. Gli occhi del maschio sono alquanto sviluppati. La spirotromba \u00e8 perfettamente funzionante e risulta ricoperta di scaglie e pi\u00f9 lunga della capsula cefalica, estendendosi fin oltre i palpi mascellari; questi ultimi risultano allungati. I palpi labiali hanno tre segmenti, corti e con setole laterali sul secondo; il segmento apicale rivela la presenza di un organo di vom Rath.\nNelle zampe, gli speroni tibiali hanno formula 0-2-4.\nL'apparato genitale maschile rivela, su ogni valva, una struttura a pettine detta \"pectinifer\". L'uncus \u00e8 assente, mentre il vinculum presenta un \"saccus\" allungato. La juxta \u00e8 a forma di freccia, mentre l'edeago \u00e8 assottigliato.\nNel genitale femminile, l'ovopositore \u00e8 ben sviluppato e perforante, con apici appiattiti lateralmente, che permettono l'inserimento delle uova all'interno dei tessuti fogliari della pianta ospite; tale caratteristica viene considerata una specializzazione secondaria delle Adelidae. La cloaca \u00e8 stretta e tubuliforme. Le apofisi sono fortemente sclerotizzate; il corpus bursae \u00e8 sviluppato e membranaceo, senza signa.\nL'apertura alare \u00e8 di 15\u201320\u00a0mm.\nUovo.\nLe uova sono lievemente punteggiate; vengono inserite singolarmente nei tessuti della pianta ospite, pertanto assumono la forma della \"tasca\" in cui le inserisce la femmina.\nLarva.\nIl bruco, quasi cilindrico, possiede un capo arrotondato, non appiattito e prognato, con solco epicraniale marcato e sei stemmata per lato.\nSono presenti due setole genuali, G1 e G2, mentre l'assenza della setola AF2 \u00e8 considerata un'evoluzione secondaria.\nSul protorace \u00e8 visibile uno scudo ben sclerotizzato.\nLe zampe toraciche sono ben sviluppate, mentre le pseudozampe, poste sui segmenti addominali III-VI e X, sono fortemente ridotte; gli uncini pseudopodiali, assenti sul segmento X, sono disposti su file multiple.\nPupa.\nLa pupa \u00e8 dectica, con cuticola lievemente sclerotizzata e appendici solo debolmente aderenti al corpo. I palpi mascellari appaiono prominenti, mentre quelli labiali risultano esposti, cos\u00ec come le coxe del primo paio di zampe. All'interno del bozzolo, le antenne sono accomodate attorno all'addome. I segmenti addominali da III a VII sono mobili, e si notano una o due file di spinule sulla superficie della maggior parte dei segmenti.\nBiologia.\nComportamento.\nIl volo avviene alla luce diretta del sole, e si pu\u00f2 assistere alla formazione di sciami, soprattutto attorno a gruppi di infiorescenze, alberi o cespugli.\nLa larva \u00e8 una minatrice fogliare durante la primavera; in seguito, quando si avvicina lo stadio pre-pupale, il bruco vive all'interno di un astuccio lenticolare portatile, che costruisce a partire da frammenti di foglie e detriti del sottobosco, ed allarga via via che si accresce; in questa fase si alimenta prevalentemente di foglie cadute nella lettiera, o comunque di vegetali a basso fusto.\nL'impupamento avviene pertanto all'interno di quest'involucro, spesso ai piedi della pianta ospite, sotto lo strato di foglie cadute.\nPeriodo di volo.\nGli adulti sfarfallano tra l'inizio di aprile e giugno, a seconda della latitudine.\nAlimentazione.\nLe larve di questa specie attaccano le foglie di piante appartenenti a diverse famiglie, tra cui:\nDistribuzione e habitat.\nLa specie \u00e8 diffusa in Europa (\"locus typicus\"), e pi\u00f9 in dettaglio \u00e8 stata rinvenuta in: Spagna (escluse le Canarie e le Baleari), Francia (esclusa la Corsica), Belgio, Paesi Bassi, Lussemburgo, Svezia, Danimarca (assente nelle F\u00e6r \u00d8er), Germania, Svizzera, Austria, Ungheria, Italia (presente da nord a sud, ma assente in Sardegna e Sicilia), Croazia, Bosnia ed Erzegovina, Serbia e Montenegro, Albania, Polonia, Lituania, Repubblica Ceca, Slovacchia, Romania, Turchia. Non si hanno inoltre dati certi relativamente alla presenza in Macedonia, Bielorussia, Moldavia e Russia.\nL'habitat \u00e8 rappresentato da foreste a latifoglie, macchie e zone boschive.\nTassonomia.\nSottospecie.\nNon sono state descritte sottospecie.\nSinonimi.\nSono stati riportati nove sinonimi.\nConservazione.\nLo stato di conservazione della specie non \u00e8 stato ancora valutato dalla Lista rossa IUCN."}
{"id": "1951555", "revid": "124650153", "url": "https://it.wikipedia.org/wiki?curid=1951555", "title": "Personaggi di Scrubs - Medici ai primi ferri", "text": "Questa pagina contiene informazioni relative ai personaggi della serie televisiva statunitense Scrubs - Medici ai primi ferri.\nPersonaggi secondari.\nVari membri della produzione di \"Scrubs\" sono apparsi in ruoli secondari all'interno della serie, come ad esempio Mike Schwartz nel ruolo di Lloyd il fattorino e Randal Winston nel ruolo della guardia di sicurezza Leonard, l'afroamericano con l'uncino. Nel 23\u00ba episodio della prima stagione, \"Il mio eroe\", c'\u00e8 una scena in cui viene ripreso il tabellone delle prenotazioni per la sala operatoria, dove \u00e8 segnato che ad operare c'\u00e8 Bill Lawrence.\nJordan Sullivan.\nJordan Sullivan (Christa Miller) \u00e8 la compagna (ed ex moglie) del dottor Cox. Compare per la prima volta nella prima stagione, nell'episodio \"il mio sbaglio\", in cui ha un rapporto con J.D., il quale \u00e8 ignaro del legame che la donna ha col suo capo. Il carattere di Jordan \u00e8 duro, a tratti maligno, ma a tratti nasconde una insicurezza di fondo, ad esempio quando non vuole rivelare al dottor Cox che il primo figlio Jack \u00e8 suo, per paura di perderlo. \u00c8 perfida e con manie di grandezza, tanto che a volte tratta Cox o J.D. come stracci, senza che loro possano controbattere per via della sua superiorit\u00e0 o semplicemente perch\u00e9 la temono. Nel rapporto con Cox \u00e8 scherzosa, ma svolge decisamente il ruolo dominante. Il personaggio, inizialmente relegato ad un ruolo di secondo piano, sul finire della prima stagione viene sviluppato sempre pi\u00f9, fino ad entrare ad essere uno dei personaggi fissi della serie, anche se non uno dei principali.\nTheodore Buckland.\nTed (Sam Lloyd) \u00e8 il consulente legale dell'ospedale Sacro Cuore, nonostante mostri pi\u00f9 volte una conoscenza della legge a dir poco approssimativa. Lavora a stretto contatto con il dottor Kelso, di cui \u00e8 completamente succube. Il primario infatti lo maltratta in ogni circostanza, denigrandolo e sfruttando il suo carattere debole e passivo. Uno dei \"leitmotiv\" del personaggio sono i ripetuti tentativi di suicidio dal tetto dell'ospedale, che si risolvono sempre in un nulla di fatto, con l'immancabile commento \u00abCodardo\u00bb da parte di Kelso; una delle fantasie ricorrenti di Ted \u00e8 l'omicidio del dottor Kelso. Un altro dei leitmotiv \u00e8 il rapporto con la madre, con la quale Ted, nonostante abbia superato la quarantina e abbia un matrimonio fallito alle spalle, divide l'appartamento e con la quale ha un rapporto quasi, se non del tutto, adolescenziale. Poche ma epiche sono le vittorie: a titolo d'esempio, nella puntata \"La loro storia\", di cui Ted \u00e8 uno dei protagonisti, l'avvocato riesce ad aiutare le infermiere in protesta senza farsi scoprire. La puntata 8 dell'ottava stagione vede Ted innamorato di Stephanie Gooch, una suonatrice di ukulele (Kate Micucci), con cui si fidanza al termine dell'episodio. Nella serie TV \"Cougar Town\" Ted in una delle sue apparizioni afferma di essere stato lasciato da Gooch per il chirurgo Hooch.\nTodd Quinlan.\n\"Il Todd\" (Robert Maschio) \u00e8 un chirurgo collega di Turk. \u00c8 un narcisista e fissato col sesso, non manca di rivolgere frasi dai pi\u00f9 o meno espliciti doppi sensi a sfondo sessuale alle dottoresse e alle infermiere dell'ospedale. Dopo aver parlato con Molly Clock \"guarir\u00e0\" per un giorno e chieder\u00e0 scusa a tutte le donne dell'ospedale spiegando che il suo rapporto perverso con le donne deriva dal fatto di aver fatto sesso con la propria madre (e in seguito si scoprir\u00e0 che anche il padre lo influenzava commentando in modo perverso su ogni bella ragazza che incontrava in sua presenza). Con il trascorrere della serie emerge il suo lato bisessuale: infatti, a partire dalla quarta stagione inizier\u00e0 ad manifestare interesse sessuale anche verso gli uomini, senza per\u00f2 smettere di rivolgere molestie verbali al personale femminile del Sacro Cuore. La sua fissa per il \"cinque\" in ogni occasioni \u00e8 tale che, nell'ottava stagione, proibir\u00e0 ad un nuovo specializzando di utilizzarlo, in quanto \u00e8 il suo \"marchio di fabbrica\". Ad ogni puntata inventa un nuovo \"cinque\", spesso sfruttando le parole dette nel discorso precedente.\nDoug Murphy.\nDoug (Johnny Kastl) entra al Sacro Cuore come specializzando assieme a J.D. ed Elliot, ma \u00e8 del tutto incapace e finisce per uccidere tutti i suoi pazienti, tanto che il dottor Kelso gli regaler\u00e0 un dolcetto quando riuscir\u00e0 a non far morire nessuno per quattro giorni. L'episodio dove \u00e8 protagonista \u00e8 la 9\u00aa puntata della 4\u00aa stagione, \"La mia difficile decisione\", in cui, ancora ripetente specializzando, viene recluso da Elliot nell'obitorio, dove trova la sua vocazione di patologo: gli \u00e8 sufficiente un'occhiata per capire la ragione della morte di qualcuno; nonostante ci\u00f2 odia i cadaveri e rimane comunque impacciato e \"nervosetto\", come lo aveva soprannominato Cox quand'era specializzando. Stando a contatto con i cadaveri, ha sviluppato anche un certo cinismo.\nLaverne Roberts.\nLaverne (Aloma Wright) \u00e8 un'infermiera del Sacro Cuore, molto religiosa. Ama le telenovelas ed ha fama di essere il mezzo pi\u00f9 veloce per far circolare un pettegolezzo nell'ospedale. Canta nel gruppo gospel della sua chiesa e nella puntata \"Il mio viaggio verso casa\" canta in ospedale contro J.D. Molto spesso giudica gli altri, soprattutto quando si lasciano andare ad \"atti impuri\", citando sempre Ges\u00f9 a testimone.\nNella puntata \"Il mio pessimo motivo\", il dottor Cox (che al contrario di lei \u00e8 molto scettico e cinico sul piano religioso) cerca ripetutamente di farle ammettere che le cose brutte della vita accadono per caso e non sono parte di un disegno divino volto a realizzare un bene pi\u00f9 grande. Dopo alcuni battibecchi, Laverne convince Cox a lasciarla in pace con la sua fede, perch\u00e9 senza di essa non potrebbe sopportare tutto quello che vede ogni giorno in ospedale.\nIl giorno dopo, Laverne rimane coinvolta in un incidente d'auto mentre si reca al lavoro e finisce in coma. Tutti i personaggi si avvicendano a turno nella sua stanza per darle l'ultimo addio (ne viene dichiarata la morte cerebrale, suo marito e suo figlio autorizzano lo spegnimento delle macchine). Solo Carla non accetta che la sua amica se ne stia andando e per tutto l'episodio crede di vedere una seconda Laverne che la segue e le parla. Si tratta in realt\u00e0 della coscienza di Carla stessa, che cerca di convincerla ad accettare la morte della collega. Si comprende in questa puntata quanto fosse rispettata da tutto l'ospedale, compresi l'inserviente (per i suoi motivi strampalati e anche perch\u00e9 la stimava), Ted (lei gli disse che un giorno lui sarebbe stato un uomo felice e lo fece in modo serio e sincero), Kelso (che le dar\u00e0 anche un bacio e Carla scopre che lo aveva gi\u00e0 fatto una volta in passato perch\u00e9 attratto da lei) e persino Todd (che afferma che era l'unica con cui non avrebbe mai fatto sesso perch\u00e9 la rispettava). Nella puntata ancora successiva si celebra il suo funerale.\nAloma Wright ritorna nella settima stagione per interpretare una nuova infermiera di nome Shirley. Nessuno tuttavia nota la somiglianza, tranne J.D. che la soprannomina \"l'altra Laverne\", appellativo che Shirley non sembra gradire.\nI nomi dei due personaggi sono una citazione della sitcom degli anni 80 \"Laverne &amp; Shirley\", spin-off del celebre \"Happy Days\".\nKeith Dudemeister.\nKeith (Travis Schuldt) \u00e8 uno specializzando che compare all'inizio della quinta stagione. Inizialmente timido e impacciato (tanto da doversi porre un giorno, come obiettivo, di \"trovare il coraggio di parlare\"), si riveler\u00e0 in seguito uno dei migliori specializzandi del suo gruppo, suscitando l'odio di J.D., suo mentore. Elliot lo sceglie come suo \"trastullo\" (amante senza impegno), ma finir\u00e0 per diventarne il fidanzato. Riuscir\u00e0 a conquistare anche le simpatie di J.D., tanto da diventarne amico (seppur mantenendo, anche nell'amicizia, il rapporto di subalternit\u00e0 che lo lega a J.D. sul lavoro, finendo spesso per farsi \"usare\" da lui in vario modo). Dopo qualche tempo e superate le prime, difficili fasi della convivenza, Keith compie il grande passo e chiede ufficialmente a Elliot di sposarlo. Il cognome di Keith \u00e8 di origine tedesca e non \u00e8 traducibile in maniera precisa, poich\u00e9 in lingua tedesca il termine \"dude\" non esiste. Le sue radici sono effettivamente tedesche, tanto che nell'organizzare i tavoli per il pranzo dopo matrimonio Elliot dir\u00e0: \u00ab\u00c8 impossibile mettere tutti i Dudemeister allo stesso tavolo senza che la cerimonia assomigli all'Oktoberfest!\u00bb.\nAll'inizio della settima stagione, a una settimana dal matrimonio Elliot lo lascia, per poi averci rapporti occasionali ogni tanto. Keith la insulter\u00e0 e rider\u00e0 per diversi episodi quando si incontrano, ma solo dopo che Ted le parler\u00e0 Elliot capisce che il giovane in realt\u00e0 soffre ancora molto per la fine della loro relazione, cos\u00ec la dottoressa gli parler\u00e0 e gli chieder\u00e0 sinceramente scusa. Keith poi scompare dalla scena, per ricomparire come cavaliere nell'ultima puntata \"La mia principessa\".\nKim Briggs.\nKim (Elizabeth Banks) \u00e8 l'urologa dell'ospedale. Compare solo alla fine della quinta stagione, ma viene rivelato che in realt\u00e0 lavora al Sacro Cuore sin da quando J.D. inizi\u00f2 il suo internato. Il giovane non si era mai accorto di lei perch\u00e9 all'epoca era sposata e la sua mente ignora automaticamente le ragazze con una fede al dito. Quando Kim divorzia, la mente di J.D. sembra in qualche modo accorgersene e smette di \"scartare\" l'immagine di Kim, nonostante questa porti ancora la fede al dito. J.D. si fa quindi avanti ed inizia a uscire con lei, ma al secondo appuntamento riesce accidentalmente a metterla incinta, nonostante il rapporto non fosse stato quasi per nulla consumato. I due si interrogano a lungo se portare avanti la gravidanza o meno, optando infine per la prima ipotesi. Kim per\u00f2 ha deciso di accettare un nuovo lavoro a Washington, che separer\u00e0 la coppia per quattro mesi. Durante questo periodo Kim viene assalita dai dubbi, temendo in particolare che J.D. stia ancora con lei solo per un obbligo verso il bambino. Cos\u00ec, quando J.D. va a farle visita per essere presente alla prima ecografia, Kim gli racconta di avere avuto un aborto naturale. L'urologa ha inoltre deciso di accettare un impiego permanente a Washington, cos\u00ec i due a malincuore si separano.\nAlla fine della sesta stagione, J.D. accompagna Turk a un congresso di medicina a Phoenix, dove a loro insaputa \u00e8 presente anche Kim fra i relatori. Quando la dottoressa sale sul palco, \u00e8 ormai chiaramente incinta di diversi mesi e J.D. scopre di essere stato ingannato. Dopo una breve conversazione, J.D. le fa capire di essere fuori di s\u00e9 dalla rabbia e cerca in tutti i modi di evitarla, ma Kim, pentitasi di avergli mentito, lo incalza seguendolo fino al Sacro Cuore e poi a casa. I due si confrontano e, sebbene J.D. non riesca a perdonarla per l'inganno, decide di aiutarla a far nascere il bambino. Alla fine il giovane, dopo molte suppliche di Kim, decide di concedersi una seconda occasione con lei come coppia. Al momento del parto, J.D. confessa di non amarla pi\u00f9 e che probabilmente se non fosse per il bambino non starebbero insieme. Kim, furiosa, lo caccia dalla sala parto, ma J.D. alla fine, pur essendo insultato a pi\u00f9 riprese, torna da lei per starle vicino al momento del parto. La loro relazione si chiude quindi definitivamente con la nascita di Sam Perry Gillygan Dorian (Sam come il padre di J.D., Perry perch\u00e9 gli \"piaceva come suonava...\" e Gillygan per via di una scommessa persa con Turk). Nell'ottava stagione Kim inizia una relazione con Sean Kelly, ex ragazzo di Elliot, e questo creer\u00e0 diversi imbarazzi all'inizio tra J.D. e quest'ultimo, ma alla fine chiariranno amichevolmente tutto. J.D. decide di trasferirsi vicino a Kim per stare vicino a Sam e la donna \u00e8 felice perch\u00e9 suo figlio potr\u00e0 vedere molto pi\u00f9 spesso il padre e alla fine J.D. andr\u00e0 a lavorare nel suo stesso ospedale quando il primario di Kim gli offre un posto come direttore sanitario.\nPhillip Wen.\nIl dottor Phillip Wen (Charles Chun) era un chirurgo e primario di Chirurgia al Sacro Cuore fino alla sua partenza per motivi familiari.\nFu medico di guardia per tre anni dal momento in cui J.D. e Turk entrarono al Sacro Cuore. Si dimostra molto qualificato, ha un approccio distaccato, molto professionale e zelante con i suoi tirocinanti. Generalmente si presenta piuttosto pacato, non ama le perdite di tempo o gli esibizionismi, differenziandosi dalla maggior parte dei chirurghi del Sacro Cuore, specialmente Chris Turk. \u00c8 comunque rivale di Cox per la classica faida tra medici e chirurghi dell'ospedale. Durante il suo periodo Turk non era ancora il miglior assistente di chirurgia, ma il Todd, come riveler\u00e0 lui stesso. \u00c8 sposato e una volta \u00e8 rimasto coinvolto in un incidente d'auto, nel quale sua moglie si \u00e8 fratturata entrambe le gambe.\nWalter Mickhead.\nIl dottor Walter Mickhead (Frank Encarnacao) \u00e8 un medico del Sacro Cuore. Nella quinta stagione, nell'episodio \"La sua storia IV\", si scopre che \u00e8 stato sotto processo e sotto indagine da parte della polizia per l'omicidio della sua ex moglie. Lo stesso Walter cercher\u00e0 di far sparire il martello con cui uccise la moglie regalandolo a Julie, ex fidanzata di J.D. Walter fu comunque arrestato e incarcerato. Usc\u00ec dal carcere poco tempo dopo, nell'episodio \"Il mio cavolo\", per mancanza di prove.\nNell'ottava stagione ha una breve relazione con la dottoressa Maddox, ma che finir\u00e0 quando questa sar\u00e0 licenziata dall'ospedale.\nNella versione italiana ogni tanto viene chiamato dottor \"Foglione\".\nSeymour Barberio.\nIl dottor Barberio (Geoff Stevenson) \u00e8 un anziano medico del Sacro Cuore che tutti chiamano scherzosamente \"Barbablu\", cosa che per\u00f2 a lui non piace. Inizialmente ha detenuto il record in ospedale per l'appendicectomia pi\u00f9 veloce fino a quando non \u00e8 stato battuto da Turk. Egli \u00e8 spesso un po' permaloso sulla sua barba e reagisce in maniera stizzita ogni volta che qualcuno fa una battuta in merito. Agli altri medici piace giocare a \"maccheroni\" con la barba di Barberio usandola come bersaglio. Il gioco \u00e8 semplice: lanciare i maccheroni centrando la sua barba. Inoltre, Elliot non gli ha dato l'invito al suo matrimonio e Jordan l'invito al battesimo di Jennifer Dylan. Nella versione in lingua originale il nome \u00e8 Beardfac\u00e9, ma \u00e8 stato adattato per mantenere il gioco di parole Beardfac\u00e9 - Beardface (dovuto alla sua barba).\nPaul Zeltzer.\nPaul (Bob Clendenin) \u00e8 l'oncologo dell'ospedale. Compare in diversi episodi. Paul \u00e8 sposato ed \u00e8 considerato da tutti un personaggio strambo e inquietante, in quanto appassionato di scambismo e di spycam. In un'occasione, durante una cena di coppia con il dottor Cox e Jordan, droga entrambi gli ospiti con il consenso della moglie.\nColeman Slawski.\nSlawski Coleman (Bob Bencomo), noto anche come il \"dottor Colonnello\", \u00e8 un medico del Sacro Cuore e padre di Lloyd Slawski il fattorino, fatto che si scopre nella nona puntata della sesta stagione. J.D. non aveva mai conosciuto il nome di Slawski fino a quando l'inserviente lo ha sfidato a imparare i nomi di tutti i membri del personale. Nell'episodio \"Il mio nuovo ruolo\" si scopre che il \"colonnello\" \u00e8 sobrio da due anni.\nTroy.\nTroy (Joe Rose) \u00e8 un ausiliario della mensa dell'ospedale. \u00c8 amico dell'inserviente, con il quale infastidisce il protagonista J.D., suggerendo sempre di ricorrere alla violenza. Non \u00e8 molto intelligente e storpia spesso le parole; una volta viene involontariamente insultato da J.D., il quale dice all'inserviente che in fondo non \u00e8 poi un fallito, essendo non caduto cos\u00ec in basso da ridursi a distribuire mestolate di rag\u00f9, proprio mentre Troy svolgeva quel lavoro.\nEra uno dei membri originali del \"club dei cervelloni\" fondato dall'inserviente.\nFrank Underhill.\nIl tenente Frank Underhill (Steven Cragg) \u00e8 una guardia di sicurezza che lavora presso l'Universit\u00e0 Winston. Viene sempre visto in compagnia del capitano Melvis Duncook, insieme al quale gira con una golfcart all'interno del campus dell'universit\u00e0. Una volta, Frank scosse un albero dove J.D. rimase impossibilitato a scendere per aiutarlo. Appare unicamente nella nona stagione come controparte per la mancanza dell'Inserviente.\nMaya.\nMaya (Nicky Whelan) \u00e8 una studentessa di medicina presso l'Universit\u00e0 Winston.\nNon viene mai presa in seria considerazione dal dottor Cox a causa della sua voce troppo sottile e viene soprannominata \"top model\".\nFa parte di un gruppo di studio assieme a Lucy, Cole, Drew e Trang, con il quale \u00e8 anche fidanzata.\nKatie Collins.\nLa dottoressa Katie Collins (Betsy Beutler) \u00e8 una specializzanda al Sacro Cuore durante l'ottava stagione.\nHa un carattere molto gentile con la gente, ma in realt\u00e0 vuole solo leccare i piedi ai superiori e prendersi il merito del lavoro degli altri, fino al punto di sabotare le risposte dei suoi compagni (\"I miei cretini\"). Dopo una discussione con Carla ha deciso di essere pi\u00f9 umile e vulnerabile alle opinioni della gente e di chiedere aiuto, invece di fare la dura, e di smetterla di usare il suo difficile passato familiare come scusa per il suo comportamento.\nJimmi.\nJimmi (Taran Killam) \u00e8 un assistente eccessivamente sensibile che ama toccare la gente, ma in modo eccessivo, per questo motivo \u00e8 chiamato \"l'assistente smanaccione\". Grazie a J.D. toccher\u00e0 la gente solo dalla vita in su. Fu licenziato dalla dottoressa Maddox in seguito a un \"massaggio sul viso\".\nDopo essere stato riassunto partecipa al \"commedy show\" organizzato da J.D. e Turk, ma ottiene scarso successo (infatti, dopo numerose battute nessuno) e viene invitato a lasciare il palcoscenico da JD.\n\u00c8 un membro del \"club dei cervelloni\" fondato dall'inserviente nell'ottava stagione, dopo l'ennesima defezione di Doug.\nCompare nella puntata \"Il mio finale\" in una fantasia di JD nella quale massaggia il dottor Barberio.\nPersonaggi ricorrenti.\nIn \"Scrubs\" compaiono molti personaggi che partecipano a poche puntate ma influenzano i personaggi principali:\nGuest star.\nMolte guest star sono apparse pi\u00f9 volte nella serie, spesso dando vita a dei personaggi veri e propri e non ad estemporanee comparse in singoli episodi. Tra queste figurano:\nTra gli altri, ricordiamo:\nAlan Ruck, Michael Boatman, Barry Bostwick, Alexander Chaplin e Richard Kind (che precedentemente avevano gi\u00e0 lavorato con Bill Lawrence in \"Spin City\"), Clay Aiken, Kareem Abdul-Jabbar, Sean Hayes, Phill Lewis, Christopher Meloni, Jay Mohr, Ryan Reynolds, Jimmie Walker, Carrot Top e Hattie Winston."}
{"id": "1951557", "revid": "1926649", "url": "https://it.wikipedia.org/wiki?curid=1951557", "title": "Francesco Liguori", "text": "Carriera.\nGiocatore.\nCresciuto calcisticamente nella , nel 1970, ventiquattrenne, viene acquistato dal col quale esordisce in Serie A il 27 settembre dello stesso anno, nella gara contro il . L'allenatore Edmondo Fabbri lo valorizza subito come titolare e Liguori si impone al punto tale da destare l'interesse del tecnico della Nazionale.\nIl 10 gennaio 1971, durante la trasferta sul campo del , in un duro scontro di gioco con il centrocampista rossonero Romeo Benetti, ha la peggio e subisce un grave infortunio ai legamenti crociati, collaterale interno, menisco interno e capsula posteriore del ginocchio destro; operato a Lione dal professor Trillat, Liguori ritorna in campo con la maglia rossobl\u00f9 dopo oltre un anno, il 16 gennaio 1972. Il recupero risulta difficoltoso e il giocatore scende in campo solamente 11 volte nelle due stagioni successive. Per quel fallo, Benetti fu denunciato alla Procura della Repubblica di Milano e sull'incidente il Commissariato di Pubblica Sicurezza del quartiere \"Bolognina\" invi\u00f2 un rapporto alla Pretura di Bologna.\nNel 1973 il Bologna lo cede al dove gioca 26 partite. Ritornato a Bologna, non rientra nei piani tecnici dell'allenatore Bruno Pesaola e viene ceduto al , dove riprende a giocare con continuit\u00e0, ma nel 1976, a soli trent'anni, decide di lasciare il calcio giocato.\nAllenatore.\nDopo aver iniziato la carriera come tecnico delle giovanili della Ternana e del , diventa allenatore in seconda di Tarcisio Burgnich a cui \u00e8 successivamente subentrato alla guida del Bologna nella stagione 1981-1982.\nHa allenato in Serie C1 il nella stagione 1983-1984, ottenendo un lusinghiero sesto posto, la Sambenedettese in Serie B nel 1984-1895 la nella stagione 1985-1986, e in seguito il dove viene esonerato al termine del girone di andata del torneo 1986-1987, dopo una sconfitta interna contro il ; durante l'esperienza calabrese aveva in squadra giocatori importanti come Alberto Urban, gi\u00e0 con s\u00e9 nella Cavese, Donato Bergamini e un giovane Michele Padovano.\nSuccessivamente, ha anche allenato in Serie C1 la Casertana nel 1987-1988 ,la ,dove ottiene il suo miglior risultato , un 4\u00ba posto nel 1988-1989, e il nelle stagioni 1989-1990 e 1990-1991; nell'ultima viene esonerato dopo la quarta giornata di campionato e sostituito da Enzo Ferrari. Nella stagione 1991-92, ha guidato per alcuni mesi il Monopoli sempre in Serie C1 (subentrando a Giorgio Campagna). Vent'anni prima si era gi\u00e0 avvicinato al Palermo, ma la Lega Calcio annull\u00f2 la transazione dalla Ternana poich\u00e9 la societ\u00e0 non aveva il denaro per concludere l'acquisto. Nel 1992-1993 ha allenato la Ternana in serie B, nel 1995-1996 allena la Cavese nel campionato dilettanti serie D. Dal 1996 al 2006 diventa assistente e osservatore nel club Italia con under 21 con i CT, Giampaglia-Tardelli-Gentile. Dal 1996 fonda la Scuola Calcio F. Liguori a Terni che a tutto oggi opera in un centro sportivo della societ\u00e0 Terni Est con incarico di copresidente e responsabile Tecnico."}
{"id": "1951559", "revid": "8596", "url": "https://it.wikipedia.org/wiki?curid=1951559", "title": "L'Onorevole Angelina", "text": ""}
{"id": "1951562", "revid": "547034", "url": "https://it.wikipedia.org/wiki?curid=1951562", "title": "Put Your Hand Inside the Puppet Head", "text": "Put Your Hand Inside the Puppet Head \u00e8 la canzone di esordio che hanno scritto i They Might Be Giants. \u00c8 sicuramente una canzone di maggior successo. Si trova nella 1985 Demo Tape, come traccia di apertura, e nel Pink Album omonimo, They Might Be Giants.\n\"Put Your Hand Inside the Puppet Head\" venne scelta come singolo, che venne pubblica su vinile e su CD."}
{"id": "1951566", "revid": "83531", "url": "https://it.wikipedia.org/wiki?curid=1951566", "title": "Cannamele (Messina)", "text": "Cannamele \u00e8 un rione della \"III Circoscrizione\" del comune di Messina, situato nella zona Sud della citt\u00e0, a valle della via Giuseppe La Farina, tra la via San Cosimo e via Roosevelt.\nToponimo.\nIl suo nome deriva dalla canna da zucchero (cannamele).\nStoria.\nLa canna da zucchero fu importata in Sicilia dagli Arabi e venne coltivata in varie aree dell'isola, anche se non in modo intensivo. Nella \"Lettera a un tesoriere di Palermo\" di Ugo Falcando si legge che era coltivata nella pianura di Palermo sottostante il Monte Pellegrino e in altre aree non bene identificate. Tra queste alcune zone lungo la fascia costiera jonica, da Messina a Siracusa. In un'area prossima a Messina denominata \"Cannamele\", alcuni agricoltori si dedicarono alla coltivazione della pianta saccarifera e sorsero anche gli impianti per la sua lavorazione, che venivano chiamati \"trappeti\".Dopo il XVIII secolo questa attivit\u00e0 inizi\u00f2 a decadere per la concorrenza dei prodotti americani. Con l'Unit\u00e0 d'Italia, la coltivazione della canna e la produzione dello zucchero cessarono a causa della politica fiscale del governo che favoriva lo zucchero di barbabietola prodotto in Nord Italia.Dopo il terremoto del 1908 con la ricostruzione della citt\u00e0 di Messina e la sua espansione verso Sud, i terreni del rione vennero espropriati per costruire parte delle case del Messina e delle casette provvisorie per i terremotati. Il rione \u00e8 inserito nei progetti di risanamento urbanistico della citt\u00e0.\nLuoghi di culto.\nChiesa parrocchiale dedicata ai Santi Pietro e Paolo."}
{"id": "1951568", "revid": "38120", "url": "https://it.wikipedia.org/wiki?curid=1951568", "title": "Il Programma dell'Universo", "text": ""}
{"id": "1951570", "revid": "1543377", "url": "https://it.wikipedia.org/wiki?curid=1951570", "title": "I Am the Walrus", "text": "I Am the Walrus (\"Io sono il tricheco\") \u00e8 un brano musicale dei Beatles accreditato, come di consuetudine, alla coppia Lennon/McCartney, sebbene la paternit\u00e0 della composizione sia da attribuirsi al solo Lennon. \u00c8 ritenuto dalla critica il vertice compositivo di Lennon, mai pi\u00f9 eguagliato dall'artista, e lo stesso John lo annoverava fra le sue creazioni preferite.\nDescrizione.\nOrigine e storia.\nLa genesi del testo, complesso ed intricato, risiede in tre canzoni abbozzate alle quali Lennon stava lavorando, la prima delle quali era stata ispirata dal suono di una sirena della polizia da lui ascoltata in lontananza nella sua casa di Weybridge; Lennon scrisse la frase: \"\u00abMis-ter cit-y police-man\u00bb\" seguendo il ritmo e la melodia della sirena. La seconda idea era una breve strofa su Lennon seduto nel giardino di casa sua, mentre la terza era un gioco di parole nonsense sui corn flake. Incapace di concretizzare le tre idee separate in altrettante canzoni, egli le un\u00ec insieme per creare un unico brano.\nLa prima ispirazione del brano risalirebbe addirittura a quando John Lennon aveva 12 anni. Un suo semplice quaderno scolastico riempito di disegni, schizzi, poesie e annotazioni venne infatti venduto nel 2006 all'asta a Londra per 190.000 euro. La casa d'aste Cooper Owen, che si rifiut\u00f2 di rivelare il nome dell'acquirente, defin\u00ec il quaderno un \u201cesempio vivido dell'emergente talento artistico\u201d dell'alunno di Liverpool. Nel quaderno (intitolato \"My Anthology\"), Lennon aveva tra l'altro trascritto ed illustrato un verso del poemetto di Lewis Carroll \"The Walrus and the Carpenter\" (\"Il tricheco e il falegname\"), contenuto nel celebre romanzo \"Attraverso lo specchio e quel che Alice vi trov\u00f2\".\nLennon afferm\u00f2 di aver scritto le prime due strofe del testo nel corso di due distinti viaggi in acido; nel 1980 egli svel\u00f2 molti retroscena inerenti alla canzone in un'intervista data alla rivista \"Playboy\":\nJohn Lennon concep\u00ec il brano quando gli giunse notizia che presso l'Istituto che frequentava da ragazzo, la Quarry Bank High School di Liverpool, i testi dei Beatles erano sottoposti ad approfonditi studi ed analisi. Udito ci\u00f2, l'impegno profuso da Lennon riusc\u00ec a dare alla luce un ossessivo \"nonsense\" (si vocifera che abbia affermato divertito: \"\u00abVediamo se troveranno una spiegazione anche per questo!\u00bb\"), caratterizzato dall'accostamento di espressioni estremamente casuali, che eppure figura tra i brani pi\u00f9 famosi della band e che non impieg\u00f2 molto tempo a raggiungere le vette delle classifiche nazionali.\nSi tratta comunque di un testo molto discusso, che, sebbene partorito dalla mente dell'autore come una traccia priva di senso, cela, secondo alcuni, remote allusioni a cose e persone. Per il resto, l'intera canzone, non \u00e8 altro che un collage tratto dalle pi\u00f9 disparate esperienze personali di Lennon.\nPer addurne solo alcune, possiamo citare il verso d'apertura, estrapolato dall'ascolto della canzone \"Marching to Pretoria\", oppure l'espressione \"semolina pilchard\" che \u00e8 invece una sorta di metonimia, operata in sostituzione della figura dell'ispettore sergente Norman Pilcher, responsabile del recente arresto di alcuni membri dei Rolling Stones (e in futuro anche dello stesso cantautore liverpooliano) per uso di stupefacenti. E ancora, il verso: \"\u00abElementary penguins singing Hare Krishna\u00bb\" (\"Pinguini elementari che cantano Hare Krishna\") sarebbe una velata presa in giro dell'infatuazione del poeta beat Allen Ginsberg per le religioni orientali. Circa un altro segmento della canzone, l'amico d'infanzia di Lennon ed ex membro dei Quarrymen, Peter Shotton, che era andato a trovare il Beatle, raccont\u00f2 che Lennon gli chiese se si ricordasse le parole di una vecchia filastrocca per bambini che cantavano insieme da piccoli. Shotton ricord\u00f2:\nLennon modific\u00f2 un paio di parole, elimin\u00f2 due strofe, aggiunse altre tre sue idee incomplete pi\u00f9 vari riferimenti letterari a Lewis Carroll ed Edgar Allan Poe, e il risultato fu \"I Am the Walrus\".\nNondimeno l'intero testo del brano si presta a molteplici livelli di lettura e significato. Da questo marasma di ricordi d'infanzia, ispirazioni casuali e citazioni varie, emerge nella canzone anche una velata critica sociale all'establishment britannico dell'epoca, una rabbiosa condanna del sistema ottuso che soffoca negli scolari ogni sprazzo di originalit\u00e0, che reprime l'arte e la cultura. Lennon si scaglia con ferocia divertita contro l'ordine sociale, la morale comune, descrivendo una fila di burocrati senza senso che sorridono come maiali in un porcile, che criticano ci\u00f2 che non comprendono o temono. Fondamentale ispirazione dell'autore furono anche i testi surreali scritti da Bob Dylan nel periodo 1965-66, verso i quali Lennon provava un rapporto di amore-odio, e che volle satireggiare utilizzando un linguaggio pi\u00f9 criptico possibile.\nRegistrazione.\n\"I Am the Walrus\" fu la prima incisione fatta in studio dai Beatles dopo la morte del loro manager Brian Epstein avvenuta nell'agosto 1967. I primi sedici nastri di \"I Am the Walrus\", incisi il 5 settembre 1967, comprendevano la base ritmica e un mellotron (la traccia base venne pubblicata nel 1996 sull\"'Anthology 2\"). Il giorno dopo, 6 settembre, il nastro sedici ricevette le sovrincisioni della voce di Lennon, oltre quelle di basso e batteria. Nella seduta successiva, del 27 settembre, George Martin arrangi\u00f2 ed aggiunse l'accompagnamento orchestrale che include violini, violoncelli, corni, clarinetto e un coro di 16 voci. Paul McCartney raccont\u00f2 che Lennon diede precise istruzioni a Martin di come volesse sentir suonare l'orchestra, incluse le parti cantate.\nUn noto gruppo di coristi professionisti prese parte alla registrazione della canzone, i Mike Sammes Singers, cantando versi come: \"\u00abHo-ho-ho, hee-hee-hee, ha-ha-ha\u00bb\", \"\u00aboompah, oompah, stick it up your jumper!\u00bb\", \"\u00abeverybody's got one\u00bb\", e facendo anche diversi effetti sonori. La registrazione del brano comprende nella coda strumentale finale uno dei pezzi di improvvisazione pi\u00f9 celebri nel canone beatlesiano, con l'introduzione di un estratto di una trasmissione radio della BBC inerente alla tragedia \"Re Lear\" di William Shakespeare (Atto IV, Scena VI), che venne aggiunta da Lennon registrandola in presa diretta direttamente dalla radio.\nPubblicazione.\nIl brano fu edito come singolo in Europa insieme ad \"Hello Goodbye\", mentre negli States usc\u00ec sia come singolo, sia come seconda facciata di \"Magical Mystery Tour\", il nono album del gruppo, allora commercializzato e distribuito come LP solo negli Stati Uniti, aggiungendo ai brani gi\u00e0 contenuti nell'EP i singoli prodotti nel 1967, mentre in Europa fu invece distribuito come semplice EP. Il singolo fu al centro di una disputa tra John Lennon e la coppia McCartney-George Martin, perch\u00e9 Lennon invocava per la sua canzone \"I Am the Walrus\" il lato A, ritenendola pi\u00f9 innovativa e pi\u00f9 gradita ai giovani consumatori di musica, mentre gli altri due sostenevano la tesi che \"Hello Goodbye\" fosse un brano pi\u00f9 commerciale e pi\u00f9 adatto per un grande consenso.\nLa frase del testo che recita: \"\u00abBoy, you been a naughty girl you let your knickers down\u00bb\" (\"Ragazzo, sei stato una ragazzina cattiva, ti sei calato le mutandine\") cre\u00f2 qualche problema di censura alla canzone, che venne bandita dalla programmazione radiofonica della BBC. La canzone venne inclusa anche nel film tv \"Magical Mystery Tour\" del 1967 dove \u00e8 accompagnata da un bizzarro videoclip illustrativo che comprende Lennon al piano con in testa una cuffia bianca a simulare una testa d'uovo, gli altri Beatles in abiti psichedelici mentre suonano con e senza le maschere da animali presenti sulla copertina del disco, poliziotti che si tengono per mano, scene tratte dal film ed altre amenit\u00e0 varie.\nInterpretazioni e significato.\nNonostante John Lennon avesse scritto la canzone proprio in risposta a quanti si scervellassero nel cercare significati nascosti nei brani dei Beatles, \"I Am the Walrus\" \u00e8 stata spesso interpretata in svariati modi differenti dal pubblico. Nel libretto contenuto nel vinile dell'album \"Magical Mystery Tour\", \"I Am the Walrus\" ha come sottotitolo (stampato in piccolo) \"No you're not! said Little Nicola\" (Nicola \u00e8 la bambina che in un segmento del film \"Magical Mystery Tour\", contraddice tutto quello che gli altri personaggi dicono).\nNella canzone dei Beatles del 1968 \"Glass Onion\", scritta da Lennon, contenuta sul disco \"White Album\", vengono citati precedenti brani del gruppo. Riferendosi a \"I Am the Walrus\", Lennon canta: \"\u00abHere's another clue for you all, the walrus was Paul\u00bb\" (\"Ecco un altro indizio per tutti voi, il tricheco era Paul\"). Nell'intervista del 1980 rilasciata a \"Playboy\", John cerc\u00f2 di far luce sul verso:\n\u00abScrissi la strofa \"the Walrus was Paul\", solo per confondere ancora un po' di pi\u00f9 le idee a tutti. Adesso penso che io sia diventato il Tricheco, intendo dire che ora sono io quello\u00bb. Inoltre Lennon raccont\u00f2 nel libro \"The Beatles Anthology\" che scrisse la canzone in un periodo nel quale la band stava iniziando a disintegrarsi e che sperava, inserendo il verso in combinazione con: \"\u00abI told you 'bout the walrus and me man, you know that we're as close as can be man\u00bb\" (\"Vi ho parlato del tricheco e di me, sapete che siamo pi\u00f9 vicini di quanto si possa credere\"), di riuscire ad aggiustare le cose con il gruppo e soprattutto i rapporti con McCartney.\nLennon disse che il fatto che McCartney fosse travestito da tricheco sulla copertina di \"Magical Mystery Tour\" gli ispir\u00f2 la strofa. Comunque, Lennon stesso era vestito da tricheco nel video musicale di \"I Am the Walrus\", mentre Paul indossava un costume da ippopotamo. Lo stesso Paul comment\u00f2 la canzone in un'intervista alla radio, durante un documentario sui Beatles nel 1981:\nNel brano \"Come Together\" presente in \"Abbey Road\" del 1969, in una ermetica strofa che forse descriveva il collega McCartney, Lennon parla di \"walrus gumboot\" (stivali con pelle di tricheco). Sull'album solista del 1970 di Lennon \"Plastic Ono Band\", la canzone \"God\" contiene il verso \"\u00abI was the walrus, but now I'm John\u00bb\" (\"Ero il tricheco, ma adesso sono John\"). Eric Burdon, il cantante degli Animals, \u00e8 indicato da qualcuno essere l\"'Eggman\" (l'uomo delle uova) della canzone.\nMotivo di ci\u00f2 \u00e8 il fatto che Burdon era soprannominato \"Eggs\" (Uova) dagli amici, nomignolo derivatogli dalla sua passione di rompere uova sul corpo di ragazze nude. Nell'autobiografia di Burdon viene fatta menzione di un episodio del genere a cui avrebbe assistito lo stesso Lennon, il quale grid\u00f2 rivolto a Burdon: \"\u00abGo on, go get it, Eggman...\u00bb\" \"(Forza! Falla Uomo uovo!)\" Vi sono poi varie teorie sul significato del verso \"GOO GO GA JOOOB\"; secondo alcuni, queste sarebbero le ultime parole recitate prima di cadere da Humpty Dumpty, l'uovo antropomorfizzato del romanzo \"Attraverso lo specchio\" di Lewis Carroll, al quale si alluderebbe appunto nel verso \"\u00abI am the eggman / They are the eggmen\u2026\u00bb\".\nSe quest'ultima ipotesi fosse corretta, l'intera canzone sarebbe da considerarsi influenzata dalle opere di Lewis Carroll, partendo dal fatto che lo stesso Lennon cit\u00f2 come fonte di ispirazione il poemetto \"The Walrus and the Carpenter\" nella genesi del brano. Infine, nel romanzo di James Joyce \"Finnegans Wake\" sono contenute le parole \"googoo goosth\" a pagina 557, dove \u00e8 scritto:\n\": ...like milk-juggles as if it was the wrake of the hapspurus or old Kong Gander O'Toole of the Mountains or his googoo goosth she seein, sliving off over the sawdust lobby out of the backroom, wan ter, that was everywans in turruns, in his honeymoon trim, holding up his fingerhals...\"\nIl Caso McCartney o PID (\"Paul is dead\").\nNella canzone emergerebbero diversi riferimenti riguardo al controversissimo \u201cCaso McCartney\u201d, la leggenda metropolitana secondo la quale il bassista del gruppo sarebbe morto nel 1966 a causa di un incidente stradale, in seguito al quale un sosia avrebbe preso il suo posto. Verso la conclusione del brano, i sostenitori della teoria del complotto affermano che si possa udire una flebile voce, da loro ritenuta appartenente a McCartney, che sussurra: \"\u00abBury me\u00bb\" (\"Seppelliscimi\"). In realt\u00e0, durante la coda strumentale finale della canzone, le drammatiche parole che si ascoltano, provengono da un frammento dell'edizione radiofonica del \"Re Lear\" (Atto IV, Scena VI) di Shakespeare, che fu aggiunto al brano direttamente registrando in diretta la messa in onda dell'opera sulla BBC (precisamente sul terzo canale BBC).\nLo stralcio di dialogo che si sente alla fine della canzone, quindi, \u00e8 la scena della morte del personaggio di Oswald (\"\u00abOh untimely Death! Death! Bury my body, Bury me! ecc...\u00bb\"). Il tricheco si diceva anche \"morse\" che deriva dal latino \"mors\" cio\u00e8 \"morte\". Questo potrebbe essere l'unica spiegazione dell'associazione tra il tricheco e la morte.\nAltro brano del testo che viene spesso preso in considerazione dai seguaci della teoria PID sono le parole cantate da Lennon: \"\u00abstupid bloody tuesday\u00bb\" (\"stupido maledetto marted\u00ec\"), in quanto la sera prima della presunta data della \"morte\" di McCartney indicata dalla leggenda, 9 novembre 1966, e quindi la sera dell'8 novembre 1966, che avrebbe preceduto la lite tra Paul e gli altri membri dei Beatles la quale port\u00f2 all'uscita dallo studio di quest'ultimo a tarda notte con conseguente incidente mortale, era appunto un marted\u00ec.\nPer alcuni, inoltre, Lennon era un ampio conoscitore della mitologia scandinava, stando alla quale, il tricheco (The Walrus), sarebbe simbolo di morte, o comunque foriero di cattivi auspici o eventi nefasti. Secondo il sito Web \"Turn Me on Dead Man\", non esistono attualmente collegamenti culturali tra il tricheco e la morte. Queste illazioni furono generate dai fautori della teoria PID.\nFormazione.\nIl brano risulta dalla seguente formazione musicale: Lennon impegnato in un semplice accompagnamento al pianoforte elettrico, McCartney al basso (che insieme ad Harrison costituisce anche il coro melodico), Harrison alla chitarra solista, e Starr alla batteria e alle percussioni. Una peculiarit\u00e0 del componimento, che si distingue per sorprendenti effetti sonori di sottofondo, \u00e8 l'elevata complessit\u00e0 delle tecniche messe in atto in fase di registrazione, davvero strabilianti per l'epoca.\nLa formazione \u00e8 la seguente:\nThe Beatles\nAltri musicisti\nCover.\nIl brano \u00e8 stato oggetto di numerosissime cover da parte di svariati artisti. Tra le versioni pi\u00f9 note, si segnalano quella dal vivo di Frank Zappa, quella dei Gray Matter, quella dei britannici Oasis, dal loro singolo \"Cigarettes &amp; Alcohol\" (1994), quella dell'attore canadese Jim Carrey in un album-tributo prodotto nel 1998 da George Martin, e quella, pi\u00f9 recente, del cantante irlandese Bono, voce degli U2, presente nella colonna sonora del film \"Across the Universe\" (2007)."}
{"id": "1951573", "revid": "1543377", "url": "https://it.wikipedia.org/wiki?curid=1951573", "title": "Commodore 8050", "text": "Il Commodore 8050 \u00e8 un'unit\u00e0 dotata di doppio drive per floppy disk da 5\u00bc\" progettata per l'utilizzo col Commodore PET. Introdotta nel maggio del 1980, fu seguita da una versione aggiornata chiamata Commodore 8250.\nDescrizione.\nAdottano un case rettangolare largo in acciaio con la stessa forma di quello del Commodore 4040. Adottano inoltre l'interfaccia IEEE-488 usata nei computer della serie Commodore PET/CBM.\nIl modello 8050 \u00e8 un drive \"single side\", mentre l'8250 pu\u00f2 usare entrambi i lati del floppy disk simultaneamente.\nEntrambi i modelli usano un formato di memorizzazione \"quad density\" ovvero a quadrupla densit\u00e0, che permette di memorizzare circa 0,5 megabyte per ogni lato del floppy. Tale densit\u00e0 era simile a quella high density dei floppy disk per PC che vennero dopo, ma l'8050 e l'8250 non potevano usare questi dischi in modo affidabile.\nI dischi \"quad density\" erano rari a quel tempo e cos\u00ec gli utenti trovarono che i tipici floppy disk double density erano sufficienti per queste periferiche.\nSia l'8050, sia l'8250 non sono dispositivi \"dual mode\", non possono infatti n\u00e9 leggere n\u00e9 scrivere i floppy disk formattati alla pi\u00f9 bassa e comune capacit\u00e0 usata sui modelli Commodore 1541 o Commodore 4040.\nVarianti.\nEsistono alcune varianti di questi drive; il \"Commodore 8250LP\" che \u00e8 un 8250 dotato di case a basso profilo e colorato. Il \"Commodore SFD-1001\" \u00e8 la versione a singolo drive dell'8250, con un case stile Commodore 1541 (simile anche a quello del commodore 2031LP) spesso usato dai gestori delle BBS per la sua maggiore capacit\u00e0 e velocit\u00e0."}
{"id": "1951574", "revid": "56620", "url": "https://it.wikipedia.org/wiki?curid=1951574", "title": "Guerreros", "text": "Guerreros (\"Spook Country\") \u00e8 un romanzo thriller tecnologico del 2007 di William Gibson. \u00c8 stato pubblicato in Italia nel 2008.\nSegue il romanzo \"L'accademia dei sogni\" del 2003 e precede il romanzo \"Zero History\" del 2010 nel ciclo di Bigend, dal nome del fondatore e capo carismatico della \"Blue Ant\", agenzia multinazionale dai molteplici campi di interesse, tra cui l'impiego delle nuove tecnologie nel marketing virale, che rappresenta il fattore in comune ai tre libri.\nTrama.\nL'ex componente del disciolto gruppo musicale dei \"Curfew\", Hollis Henry, \u00e8 ora una giornalista free lance. La nuova rivista \"Node\", facente capo all'eclettica agenzia \"Blue Ant\", le chiede di scrivere un articolo sull'arte locativa, una sorta di realt\u00e0 aumentata che gli artisti utilizzano per creare installazioni virtuali in corrispondenza di specifiche coordinate GPS, grazie all'utilizzo di reti wireless. Il servizio giornalistico presto si rivela essere un pretesto che Bigend, il capo della \"Blue Ant\", ha escogitato per acquisire informazioni su un misterioso container che, come l'olandese volante, da anni viene spostato di nave in nave in giro per il mondo. Durante la ricerca di informazioni sulla nuova forma d'arte, Hollis entra in contatto con un introverso e problematico genio informatico, Bobby Chombo, che si occupa della realizzazione tecnica delle installazioni locative. Hollis si rende conto che Bobby \u00e8 stato incaricato di monitorare la posizione del container, grazie alle sue competenze nel settore della navigazione satellitare. Al container sono interessati anche altri personaggi, tra cui Brown, un agente operativo probabilmente appartenente a un'organizzazione governativa che si avvale del tossico Milgrim per tradurre i messaggi SMS scritti in Volapuk, illegalmente intercettati e trasmessi dai componenti di una variegata famiglia cubana. Tra questi Tito, un giovane esperto di spionaggio, come tutti i membri della sua famiglia allargata, che nelle sue attivit\u00e0 utilizza tecniche olistiche e complicati protocolli, frutto dell'esperienza familiare. Tito \u00e8 stato incaricato di consegnare a un misterioso anziano alcuni I-Pod contenenti informazioni e dati riguardanti il container. Tito \u00e8 inoltre un seguace della santeria e, durante i momenti pi\u00f9 concitati delle sue operazioni, viene posseduto dai \"Guerreros\", Orisha della tradizione cubana.\nPersonaggi.\nHollis Henry -- In passato membro della band di culto dei primi anni novanta Curfew, \u00e8 ora una giornalista freelance che la nascente rivista \"Node\" incarica di scrivere una storia sull'uso di tecnologie locative nel mondo dell'arte.\nTito -- Parte di una famiglia sino-cubana di spie, assegnato dai suoi zii al compito di consegnare una serie di iPod a un misterioso vecchio. Adepto di una forma di systema che comprende moderne tecniche di spionaggio, una variante del free-running, e la religione santeria, in contrasto con l'arte marziale russa che porta lo stesso nome.\nMilgrim -- Un drogato dipendente da Lorazepam (chiamato Ativan nel romanzo, dal nome del marchio sotto cui \u00e8 venduto) tenuto prigioniero dalla spia nota come Brown, che lo costringe a tradurre il codice Volap\u00fck usato dalla famiglia di Tito.\nBrown -- Agente segreto a capo di un'operazione condotta per una organizzazione extra-legale. Sa come far rispettare la legge, ma non sembra abbastanza addestrato alle moderne tecniche di spionaggio.\nOdile Richard -- Parigina, curatrice di arte locativa.\nJimmy Carlyle -- Problematico membro dei Curfew, deceduto in seguito a overdose di eroina.\nBobby Chombo -- Esperto in tecnologie geospaziali, in passato ha gestito sistemi di navigazione per l'esercito degli Stati Uniti. Fornisce la tecnologia necessaria per creare arte locativa. Vede il mondo come diviso in una griglia di caselle di 4 metri quadrati, in ognuna delle quali non dorme mai due notti di seguito.\nAlberto Corrales -- Artista locativo residente a Los Angeles. La sua arte spesso ricrea le morti di celebrit\u00e0 come River Phoenix.\n\"Guerreros\" vede anche il ritorno di due personaggi da L'accademia dei sogni: Hubertus Bigend e Pamela Mainwaring, rispettivamente fondatore ed impiegata della enigmatica agenzia di marketing virale Blue Ant.\nRiferimenti a Wikipedia.\nIl libro include un estratto da una pagina romanzata di Wikipedia dedicata a Hubertus Bigend, recuperata e letta dalla giornalista Hollis Henry in cerca di maggiori notizie sul fondatore della Blue Ant.\nDa notare come la forma e il contenuto dell'estratto violino in realt\u00e0 la di Wikipedia."}
{"id": "1951576", "revid": "1442080", "url": "https://it.wikipedia.org/wiki?curid=1951576", "title": "Dominique Blanc", "text": "Ha ottenuto in carriera quattro Premi Cesar (oltre ad altrettante candidature), recitando sotto la guida di registi quali Claude Chabrol, Patrice Ch\u00e9reau, R\u00e9gis Wargnier e James Ivory.\nNel 2008 \u00e8 stata premiata con la Coppa Volpi per la migliore interpretazione femminile per il film \"L'autre\", di Patrick-Mario Bernard e Pierre Trividic, presentato alla 65\u00aa Mostra internazionale d'arte cinematografica di Venezia.\nVincitrice nel 1990 del \"Prix Suzanne Bianchetti\", ha interpretato per il cinema, fra gli altri, i seguenti film: \"Poeti dall'inferno\" (1995), \"Indocina\" (1992), \"La Regina Margot\" (1994) e, per la televisione, \"Monsieur Max\" (2007).\nDoppiatrici italiane.\nDa doppiatrice \u00e8 sostituita da:\nBibliografia.\nSi segnalano i seguenti periodici contenenti articoli su Dominique Blanc:"}
{"id": "1951579", "revid": "767487", "url": "https://it.wikipedia.org/wiki?curid=1951579", "title": "Campionati mondiali di ginnastica ritmica sportiva 1995", "text": "I XIX Campionati mondiali di ginnastica ritmica sportiva si sono svolti a Vienna, in Austria, dal 20 al 24 settembre 1995."}
{"id": "1951585", "revid": "3732", "url": "https://it.wikipedia.org/wiki?curid=1951585", "title": "Bagnacavallo", "text": "Bagnacavallo (\"Bagnacav\u00e0l\" in romagnolo) \u00e8 un comune italiano di abitanti della provincia di Ravenna in Emilia-Romagna.\nStoria.\nAlto Medioevo.\nNell'Alto Medioevo, Bagnacavallo era detta \"castrum Tiberiacum\" (Anastasio Bibliotecario, anno 756). Il \"castrum\" aveva una funzione strategica: faceva parte della linea difensiva realizzata dai bizantini a difesa del confine con il territorio dei Longobardi. Insieme a Bagnacavallo, anche i vicini centri altomedievali di San Potito, San Biagio e Villa Cornete, hanno la stessa origine.\nIl territorio circostante era in larga parte occupato da aree incolte, boschive e paludose (Lugo non esisteva): i pochi documenti scritti del tempo citano infatti una \"magnum forestum\". Nel VII secolo sorse la Pieve di San Pietro \"in Sylvis\": il nome attesta che l'edificio fu costruito al limitare di una selva. L'esistenza di una delle pievi pi\u00f9 antiche del territorio testimonia l'antichit\u00e0 dell'insediamento bagnacavallese. Nel 744 il re longobardo Liutprando don\u00f2 al vescovo di Faenza duecento ettari nella \"magnum forestum\". Bagnacavallo, che ancora oggi si trova nella Diocesi faentina, sorgeva al centro di quest'area.\nOrigine del nome attuale.\nIl termine \"Balneocaballum\", citato nel X secolo, indicava il paleo-alveo del Senio nel tratto che corrisponde all'odierna Via Albergone. Proveniente da Cotignola, il fiume passava per il centro dell'agglomerato urbano. In sostanza, il toponimo ricorda la presenza di un guado del fiume, per attraversare il quale era necessario bagnare le cavalcature. Dopo il Mille comparve il toponimo definitivo \"castrum Bagnacaballi\". Una decina di km a nord della citt\u00e0 iniziava la Valle Padusa. Vi era un porto palustre che gli abitanti utilizzavano come luogo di scambio delle merci con Ferrara e Ravenna. Le merci esportate erano cereali, biade, canne palustri e vino.\nA partire dai secoli IX e X avviene la riconquista del suolo. Tranne la parte settentrionale, dove permangono aree paludose poco adatte alla coltivazione, tutto il territorio \u00e8 interessato all'intervento umano: \nPer tutto l'Alto Medioevo e buona parte del Basso Medioevo (fino al XIII secolo compreso), Bagnacavallo fu il centro pi\u00f9 importante della pianura ravennate.\nBasso Medioevo.\nNell'XI secolo si ha l'affermazione signorile dei conti rurali Malvicini (o Malabocca), che domineranno Bagnacavallo fino al XIII secolo. In quest'ultimo periodo si ha un incremento edilizio ed urbanistico. Viene costruito il porto canale, a nord del centro urbano, sull'alveo dismesso del Senio. Inoltre viene eretta una torre interna all'abitato, a protezione dell'accesso principale. Tra il 1256 e il 1277 Bagnacavallo \u00e8 soggetta a Bologna, che in quel periodo attraversa una fase espansiva.\nDal 1308 al 1329 Bagnacavallo \u00e8 un possedimento dei conti di Cunio. Casato appartenente al campo guelfo, i Cunio fanno entrare la citt\u00e0 tra i possessi della Santa Sede. Erigono la rocca e fanno circondare la citt\u00e0 da un recinto e da un fossato di difesa. Nel 1329 la Chiesa concede Bagnacavallo in feudo ai Manfredi di Faenza, che ristrutturano la cinta muraria e la rocca. Bagnacavallo viene riannessa allo Stato della Chiesa quando il cardinale Albornoz riconquista tutta la Romagna (1356). All'epoca della Descriptio Romandiolae (1371), Bagnacavallo presenta il numero pi\u00f9 alto di \"focularia\" (cio\u00e8 di abitanti con capacit\u00e0 contributiva) di tutti i centri della bassa ravennate.\nNel 1375 il capitano di ventura Giovanni Acuto, al servizio dello Stato Pontificio, non essendo stato pagato per i servigi resi, requisisce la citt\u00e0 come indennizzo. Sei anni dopo (1381) la vende a Niccol\u00f2 II d'Este. Nel 1394 la famiglia d'Este cede Bagnacavallo ai ravennati Da Polenta, che la acquisiscono in nome della Santa Sede. Dopo un breve periodo di riconquista faentina, la cittadina \u00e8 di nuovo incorporata nei domini polentani (1438) finch\u00e9 papa Eugenio IV la cede a Niccol\u00f2 III d'Este nel 1440. I Ferraresi ingrandiscono il fossato difensivo e costruiscono una nuova cinta muraria.\nNel 1471 venne costituito il primo Monte frumentario, un luogo pubblico in cui si ammassa il grano. I contadini potevano prelevarne la quantit\u00e0 che serviva per la semina nei loro campi. Dopo la fine della raccolta, erano tenuti a restituire il grano, aumentato di una percentuale come interesse. Quello di Bagnacavallo fu il primo monte frumentario della pianura ravennate. Nel 1598 viene fondato anche il Monte di Piet\u00e0.\nEt\u00e0 moderna.\nL'abitato di Bagnacavallo non subisce sostanziali modifiche fino all'et\u00e0 napoleonica. Esauritasi la dinastia estense, dal 1598 al 1859 Bagnacavallo \u00e8 inserito nella Legazione di Ferrara nello Stato Pontificio. Tra il 1606 e il 1607 fu governatore cittadino il celebre letterato marchigiano Traiano Boccalini (1556-1613). Nella seconda met\u00e0 del XVIII secolo vivevano in paese circa 4.000 abitanti.\nDurante la parentesi napoleonica (1796-1815) \u00e8 inserita nel Dipartimento del Rubicone. Con l'annessione delle Legazioni pontificie al Regno di Sardegna (1859), il comune di Bagnacavallo viene incluso nella Provincia di Ravenna (annessione sancita con i plebisciti del 1860).\nXX secolo.\nDurante la seconda guerra mondiale, nel periodo dell'occupazione tedesca e della Repubblica Sociale Italiana, a Bagnacavallo trovarono temporaneo rifugio alcune famiglie di profughi ebrei provenienti da Fiume, di passaggio nel tentativo di espatriare in Svizzera. In questo impegno di solidariet\u00e0, si distinsero il cantoniere Antonio Dalla Valle e la famiglia Tambini. Il 28 aprile 1974, l'Istituto Yad Vashem di Gerusalemme ha conferito l'alta onorificenza dei giusti tra le nazioni ad Antonio Dalla Valle, e ai coniugi Aurelio e Aurelia Tambini e ai loro figli Vincenzo e Rosina.\nNella letteratura.\nBagnacavallo \u00e8 citata da Dante Alighieri nella \"Divina commedia\". Il sommo poeta le dedica un sarcastico commento: \"Ben fa Bagnacaval che non rifiglia\" (Purg., XIV, 115), augurandosi l'estinzione della dinastia Malvicini e, di conseguenza, la fine del loro dominio sulla citt\u00e0.\nMonumenti e luoghi d'interesse.\nBagnacavallo ha un centro storico ben conservato dal tipico impianto radiale risalente al medioevo, con numerosi palazzi perlopi\u00f9 seicenteschi e settecenteschi, appartenuti a nobili casate, molti dei quali conservano ancora oggi pregevoli affreschi e pitture a tempera. Oltre ai monumenti, uno degli edifici pi\u00f9 caratteristici \u00e8 una storica piazza, Piazza Nuova.\nAree naturali.\n\u00c8 un'area boschiva protetta di circa sei ettari. Fino agli anni Cinquanta il podere era una \"piantata\", cio\u00e8 un'area coltivata con filari di alberi da frutto e viti (sorrette da pioppi neri e aceri campestri), inframmezzati da lunghe strisce di terra coltivate a grano, mais, erba medica e barbabietole.\nAcquistato dal Comune, il podere \u00e8 stato trasformato nel 1987 in oasi naturalistica, area di riequilibrio ecologico e ambientale.\nNel corso dei decenni la natura, lasciata crescere spontaneamente, ha dato vita a un habitat di grande interesse paesaggistico, testimonianza della vecchia campagna romagnola.\nNei campi, i pioppi neri e gli aceri campestri hanno preso il sopravvento; le radure sono diventate prati naturali, dove oggi prosperano fiori altrove estinti in pianura, come gladiolo dei campi, pi\u00e8 di gallo e pervinca minore.Vi ha trovato il proprio habitat la flora tipica della Pianura padana: biancospino, prugnolo selvatico, sanguinella, sambuco nero, spino di gatta, rosa canina e corniolo.\nIl podere, inoltre, \u00e8 il luogo ideale per la nidificazione di molte specie di uccelli.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nReligione.\nNel comune di Bagnacavallo sono presenti otto parrocchie facenti parte della Diocesi di Faenza-Modigliana.\nLa Festa di San Michele \u00e8 la ricorrenza pi\u00f9 importante di Bagnacavallo. L'origine \u00e8 molto antica, essendo ricordata in alcuni documenti gi\u00e0 all'inizio del XIII secolo. Si celebra nell'ultima settimana di settembre. La Beata Vergine di Gerusalemme \u00e8 considerata la protettrice del territorio. Si festeggia il 21 novembre.\nLa pieve di Bagnacavallo, intitolata a San Pietro \"in Sylvis\", sorse nel VII secolo. \u00c8 una delle pievi pi\u00f9 antiche del territorio. \nDopo l'anno Mille giunsero a Bagnacavallo molti ordini monastici. I primi furono i Francescani che, nella seconda met\u00e0 del XIII secolo s'insediarono a sud del paese fuori della cinta muraria (com'era loro uso). Forse coevo \u00e8 quello dei Camaldolesi, intitolato a San Giovanni Battista. Di essi non \u00e8 noto l'anno d'insediamento: si sa che il monastero fu ampliato nel 1336 sotto la direzione di fra Leonardo Brusamolini. Del convento delle monache clarisse, fondato presso Porta Pieve, si ha memoria sin dall'inizio del XIV secolo. Alla met\u00e0 del XVI secolo giunsero i Carmelitani, che si stabilirono sulla via che conduce a Faenza (1568). Successivamente si assistette all'insediamento dei frati Cappuccini: prima gli uomini (fra il 1583 ed il 1589), poi le donne (nel 1753, convento intitolato a San Girolamo). Anche i Gesuiti ebbero una propria sede a Bagnacavallo; alla fine del XVII secolo fondarono un istituto d'istruzione per i figli della classe dirigente locale. Il collegio gesuitico venne riconvertito in scuola pubblica dopo il 1773, anno della soppressione dell'Ordine. Con l'invasione napoleonica, tutti i conventi vennero espropriati (1798). Una particolare sfortuna tocc\u00f2 ai Carmelitani, che pochi decenni prima erano riusciti a trasferirsi dentro le mura in un nuovo convento (la loro chiesa, sita sulla Strada maestra, era stata ultimata nel 1759). Successivamente chiesa fu eretta a parrocchia e venne affidata al clero diocesano. La vita monastica rinacque dopo la parentesi napoleonica. Nel 1816 le monache Cappuccine, guidate da suor Marianna Fabbri, riuscirono ad acquistare il monastero di San Giovanni Battista, che dal demanio era stato ceduto a un privato. Dal 1819 al 1842 gestirono anche un educandato per fanciulle nobili. Nell'educandato visse gli ultimi tredici mesi della sua breve vita la piccola Allegra (1817-1822), figlia del poeta inglese George Gordon Byron. Nel 1866-67 le leggi sull'eversione dell'asse ecclesiastico segnarono la fine di tutti gli ordini religiosi a Bagnacavallo. I beni mobili della Chiesa furono requisiti e messi in vendita, i beni immobli furono incamerati. Nuove destinazioni dei conventi furono: \nSolo le suore Cappuccine di San Girolamo poterono ritornare nel loro convento, dove rimasero fino al 1969. Nel 1960 un sacerdote diocesano scopr\u00ec l'esistenza, all'interno del loro monastero, di un'opera pittorica di pregevole fattura. Il dipinto, una Madonna col bambino, era sfuggito fortunosamente al saccheggio napoleonico. Inizialmente si pens\u00f2 a un autore cinquecentesco di scuola leonardesca. Fu il grande storico dell'arte Roberto Longhi ad attribuire la paternit\u00e0 dell'opera all'incisore tedesco Albrecht D\u00fcrer (1471-1528). Conosciuta come \"Madonna del Patrocinio\", o Madonna di Bagnacavallo, \u00e8 conservata nella villa appartenuta a Luigi Magnani (1906-1984), a Traversetolo (PR), oggi sede della Fondazione Magnani-Rocca.\nCultura.\nMusei e biblioteca.\nSito nell'ex convento delle Cappuccine di San Girolamo (1753-1969), l'edificio fu acquistato dal Comune nel 1970, dopo la partenza delle monache da Bagnacavallo. Inizialmente vi fu allestito il museo civico, insieme alla Pinacoteca ed alla Galleria d'arte moderna e contemporanea. La struttura fu inaugurata il 25 settembre 1976.\nTra le raccolte d'arte spicca il Gabinetto delle stampe antiche e moderne, una collezione di opere incisorie che documenta l'attivit\u00e0 artistica di ben 1.480 incisori italiani. Sono presenti opere di Ennio Calabria, Aligi Sassu, Ernesto Treccani, Dolores Sella, Remo Wolf e Leonardo Castellani. Fondata nel 1990 con l'importante lascito delle incisioni del cavaliere Emilio Ferroni, la collezione nel 2020 ha raggiunto il tetto delle opere conservate.\n\u00c8 intitolata sin dal 1834 al benemerito Giuseppe Taroni, che don\u00f2 al comune l'intera sua libreria, composta da circa 6.000 volumi.\nLa biblioteca comprende anche l'Archivio storico e il Fondo antico. Il Fondo antico \u00e8 composto da 17.538 volumi tra manoscritti e libri a stampa pubblicati tra il 1471 e il 1830. Tra questi si segnalano 7 corali miniati (di cui tre del 1265 circa), 61 incunaboli (tra cui una Bibbia veneziana del 1484) e cinquecentine. Tra esse, una grammatica aldina del 1514. Oltre al Fondo antico, vanno annoverati alcuni fondi speciali intitolati a noti personaggi originari di Bagnacavallo. Tra essi, il Fondo Tommaso Garzoni, contenente l\"editio princeps\" della \"Piazza universale\" (Venezia, 1585), il Fondo Pietro Bubani, il Fondo Leo Longanesi e il Fondo musicale antico, comprendente 104 spartiti storici (tra cui alcune musiche di Claudio Merulo).\nSi trova a Villanova, frazione situata lungo l'argine sinistro del fiume Lamone. Un tempo la zona attorno a Villanova era molto vicina alla Valle Padusa. Vi crescevano spontaneamente varie specie di erbe palustri. Gli abitanti dapprima impararono ad utilizzarle per costruire capanne; poi nacque un fiorente artigianato: graticci, stuoie, sedie, gabbie per uccelli, scarpe, ma anche soffitti a volta. L'attivit\u00e0 \u00e8 continuata fino alla met\u00e0 del XX secolo. Il museo serve a conservare la memoria di questo passato: comprende una raccolta (allestita nelle ex scuole) di circa 2.500 reperti riguardanti la vita negli ambienti umidi vallivi e un \"etnoparco\", cio\u00e8 un allestimento di edifici costruiti con la canna palustre appositamente per l'esposizione.\nTeatro.\n\u00c8 attiva dal 1982 la compagna \u00abTeatro Stabile d'Arte Contemporanea\u00bb (conosciuta anche come \u00abAccademia perduta-Romagna teatri\u00bb). Fondata da un gruppo di giovani attori locali, \u00e8 impegnata nella produzione di spettacoli per ragazzi. Ha partecipato a diversi festival, nazionali e internazionali. Tra essi, \"Teatralia\" in Spagna, \"Momix\" in Francia (dove ha vinto il primo premio nel 2007) e \"Theaterherbst\" a Berlino. Nel 2004 \"I musicanti di Brema\" ha vinto il premio ETI 2004 come Miglior spettacolo per ragazzi.\nGeografia antropica.\nL'insediamento altomedievale di Bagnacavallo si svilupp\u00f2 a ridosso del fiume Senio, il cui antico corso era spostato di alcuni km ad est rispetto ad oggi. Fu scelto un punto in cui il fiume disegnava un'ampia ansa. Il luogo era favorevole poich\u00e9 in presenza di meandri la corrente \u00e8 pi\u00f9 lenta e il fiume \u00e8 pi\u00f9 facilmente attraversabile. Lungo la via alzaia, che seguiva le curve del fiume, si crearono i primi addensamenti urbani. Come ogni centro medievale vi era una fortificazione a difesa del nucleo abitativo (la \u201ccittadella\u201d), mentre fuori delle mura vi era il luogo di mercato. L'accesso avveniva attraverso un ponte, posto nel luogo dov'\u00e8 ora la piazza centrale (\"super pontem canalis ante rastrum Cittadelle\"), in direzione della pieve. La primitiva cinta muraria \u00e8 ancora oggi ravvisabile in una serie di isolati che chiudono ad ovest corso Mazzini.\nNella seconda met\u00e0 del XIII secolo avvenne l'edificazione di una seconda cinta muraria, che inglob\u00f2 la prima. Fu con questo sviluppo che Bagnacavallo assunse la forma attuale. Nel 1335 fu riedificata la rocca. La cinta difensiva non era composta solo dalle mura: vi erano anche delle torri di avvistamento, sporgenti rispetto alla linea muraria, distanziate tra di loro la misura di \u201cun tiro di balestra\u201d. La cittadina aveva quattro porte in muratura: la Superiore (verso Sud), l'Inferiore (verso Nord), la Bulgarella (poi San Domenico) e Porta San Pietro. Quest'ultima, collocata ad ovest (cio\u00e8 verso la pieve) era la pi\u00f9 importante. La Porta di San Domenico, invece, era rivolta verso il Lamone, distante circa 4\u00a0km. Nel XIV secolo fu colmato il Canale dei molini, che attraversava il paese da sud a nord. In seguito verr\u00e0 riutilizzato come fognatura cittadina.\nSin dal Basso Medioevo la piazza centrale era l'elemento catalizzatore della vita urbana. Attorno ad essa furono costruiti i palazzi principali. Il Palazzo comunale risale alla seconda met\u00e0 del Duecento e fu eretto dai Bolognesi. Perpendicolarmente ad esso fu costruito il Palazzo dei notai, che inglobava la Torre civica. Entrambi nacquero come fortilizi, poi col passare dei secoli persero la loro natura difensiva. Il terzo edificio importante della piazza fu Palazzo Brandolini. Edificato dalla potente famiglia veneta alla fine del XV secolo nacque come edificio civile, poich\u00e9 non era pi\u00f9 necessaria una funzione difensiva. Appartengono allo stesso periodo i portici, che si svilupparono dapprima lungo la Strada maestra. Lungo i portici si insediarono le botteghe del paese.\nGrazie all'assenza di guerre che caratterizz\u00f2 i secoli XVI e XVII, tutte le strutture fortificate, non avendo pi\u00f9 ragione di essere, furono riconvertite. Sulle rovine della rocca venne costruito il convento dei Carmelitani; la cinta di mura fu inglobata nell'edificazione e i fossati, appianati, furono destinati alla coltivazione. \nAll'inizio del XVIII secolo Bagnacavallo manteneva lo stesso impianto urbano di tre secoli prima. Il Settecento fu un secolo di modernizzazione. Venne realizzata una seconda area commerciale, oltre a quella gi\u00e0 esistente in centro: in un'area a sud-est del paese fu edificata Piazza Nuova. Nello stesso periodo venne scavato il Naviglio, un lungo canale navigabile che, partendo da Faenza attraversava Bagnacavallo e terminava pi\u00f9 a nord confluendo nel fiume Reno. Bagnacavallo divenne luogo di scalo merci: nacque un piccolo porto fluviale (nell'area dell'attuale Largo De Gasperi), mentre il vecchio porto canale era gi\u00e0 stato dismesso. A servizio dello scalo vennero realizzate la darsena, il mulino idraulico e i magazzini di stoccaggio. Il macello pubblico e il relativo mercato del pesce furono trasferiti in prossimit\u00e0 di Piazza Nuova.\nAllo scopo di esaltare gli elementi pi\u00f9 rappresentativi della citt\u00e0, Porta Superiore, che aveva ormai sostituito Porta S. Pietro come via di accesso principale del paese, venne ricostruita nella forma di Arco di trionfo. Il tratto della Strada maestra che si dipana dalla nuova Porta fin verso la piazza centrale venne abbellito dalla costruzione di nuovi palazzi. La piazza stessa fu allargata quadruplicandone le dimensioni. I nuovi spazi si ottennero dall'abbattimento di palazzo Brandolini e del palazzo dei Notai. Il nuovo palazzo comunale fu edificato a partire dal 1785 con la supervisione di Cosimo Morelli.\nNel secolo seguente la sistemazione della nuova piazza fu completata con l'edificazione del Teatro Goldoni, su progetto dell'architetto Antolini di Bologna (1840-44). A differenza della vecchia piazza, orientata in direzione sud-nord, la nuova piazza mostr\u00f2 un asse decisamente orientato ad Est, cio\u00e8 verso Ravenna, i cui collegamenti furono facilitati dalla realizzazione di un ponte permanente sul Lamone. Alla fine del XIX secolo l'abbattimento definitivo delle mura sanc\u00ec l'inizio dell'edificazione di nuove abitazioni al di fuori del vecchio perimetro. Un'altra spinta all'allargamento della citt\u00e0 fu data dal collegamento ferroviario (linea Ravenna-Faenza). I nuovi spazi ricavati dall'abbattimento della cinta muraria vennero utilizzati per l'apertura delle strade di circonvallazione.\nL'ultima trasformazione di una certa rilevanza fu il tombinamento del Canale Naviglio, ormai non pi\u00f9 navigabile, effettuato nei primi decenni del XX secolo.\nEconomia.\nL'economia si regge prevalentemente sulla piccola e media impresa e sull'agricoltura. I terreni sono occupati da coltivazioni di grano e granoturco, da frutteti (peschi, prugni, peri e meli) e da vigneti. In citt\u00e0 sono presenti anche grossi stabilimenti per la commercializzazione e la conservazione della frutta e per la produzione di vino.Bagnacavallo \u00e8 zona di produzione di un vino autoctono, il Burs\u00f4n. Il vitigno fu impiantato nel secondo dopoguerra nella frazione Boncellino da Antonio Longanesi (1921-2020), che lo salv\u00f2 dall'estinzione. \"Burs\u00f4n\" \u00e8 il soprannome romagnolo della famiglia Longanesi. Dal 2000 l'Uva Longanesi \u00e8 iscritta al Registro delle Variet\u00e0. Nel 2013 Longanesi ottenne l'onorificenza di Cavaliere della Repubblica.\nPer quanto riguarda l'artigianato, Bagnacavallo \u00e8 rinomata soprattutto per i laboratori di intrecciatori di vimini, di giunchi, e per la lavorazione del ferro battuto.\nInfrastrutture e trasporti.\nStrade.\nBagnacavallo \u00e8 attraversata dalla strada provinciale 253.\nIl casello autostradale pi\u00f9 vicino \u00e8 quello di Cotignola (distante 10\u00a0km circa) sull'A14. L'autostrada ha una diramazione per Ravenna, il cui ingresso \u00e8 libero. Bagnacavallo ha una propria uscita vicino al centro abitato.\nFerrovie.\nLa cittadina \u00e8 servita dalla stazione ferroviaria posta lungo la linea Castelbolognese-Ravenna.\nLa frazione di Glorie \u00e8 servita dall'omonima fermata posta lungo la linea Ferrara-Rimini.\nAmministrazione.\nI Comuni di Bagnacavallo, Alfonsine, Bagnara di Romagna, Conselice, Cotignola, Fusignano, Lugo, Massa Lombarda e Sant'Agata sul Santerno, formano insieme l'Unione dei comuni della Bassa Romagna.\nGemellaggi.\nBagnacavallo \u00e8 gemellata con:\nHa rapporti d'amicizia con:\nSport.\nIl comune ha una lunga tradizione nel pallone col bracciale, l'unico sport di squadra nato e cresciuto in Italia.\nDerivato direttamente dal pallone col bracciale \u00e8 il tamburello. La \u00abFulgur Bagnacavallo\u00bb \u00e8 la squadra pi\u00f9 blasonata in questo sport nella Bassa Romagna. Nata nel 1906, ha al suo attivo diversi titoli, conquistati nel settore giovanile. La societ\u00e0 disputa le partite in casa in un moderno sferisterio, all'aperto, con fondo in polvere di frantoio."}
{"id": "1951586", "revid": "278830", "url": "https://it.wikipedia.org/wiki?curid=1951586", "title": "Piotta (cantante)", "text": "Biografia.\nEsordi.\nNato a Roma da padre friulano (per la precisione di Teor) e da madre milanese, \u00e8 cresciuto nel quartiere di Monte Sacro, dove gli venne affibbiato il soprannome di \"Piotta\" per i suoi occhiali da vista tondi come le allora monete da cento lire, dette per l'appunto \"piotte\" in dialetto romanesco. Compie gli studi classici al liceo Giulio Cesare; dopo le esperienze da DJ all'interno di alcune radio romane, inizia a scrivere e comporre testi hip hop.\nSuccessivamente collabora con alcune formazioni, fra le quali Colle der Fomento e Ice One, costituendo la Taverna VIII Colle Roma, con cui inizia a produrre i primi brani inediti. Partecipa a tutti i concerti e ai primi album del collettivo, pubblicando brani come \"Funkadelico\", \"Ciao ciao\" o \"L'attacco dei funkcadelici quattro\". A questa formazione seguir\u00e0 quella del Rome Zoo e poi di Robba Coatta con Turi e DJ Squarta dei Cor Veleno.\nNel 1997 esce il mixtape \"La banda der trucido\", cui fa seguito la registrazione dei brani solisti \"Ciclico\", per la colonna sonora del film \"Torino Boys\" girato dai Manetti Bros., e \"Spingo io\".\nNel 1998 riceve il titolo di \"miglior MC italiano\" dalla rivista AL Magazine e pubblica il suo primo album \"Comunque vada sar\u00e0 un successo\", promosso dai singoli \"Dimmi qual \u00e8 il nome\" e \"Supercafone\". L'album viene ristampato nel 1999 con l'aggiunta di alcuni brani e di remix, mentre il singolo \"Supercafone\" scala la classifica e Piotta vince il disco di platino. In seguito alla morte di MC Giaime (amico di lunga data del rapper), Piotta continua a dedicarsi all'hip hop di carattere underground, realizzando \"Incompatibile\", evento annuale in collaborazione con la madre dell'MC defunto.\nAnni 2000.\nPiotta torna in sala e nel 2000 pubblica \"Democrazia del microfono\", dal quale viene estratto il singolo \"La mossa del giaguaro\" realizzato con la vincitrice del 50\u00ba Festival di Sanremo Jenny B, seguito dal singolo estivo \"Il mambo del Giubileo\" che viene utilizzata come sigla di \"Stracult\", programma della Rai sul cinema italiano, che lo ha visto anche in veste di conduttore.\nSuccessivamente scrive, musica e partecipa al film \"Il segreto del giaguaro\", per la regia di Antonello Fassari e con la partecipazione di Lando Buzzanca, Dario Ballantini, i Flaminio Maphia e Kurtis Blow, ricevendo il Premio A.F.I. (Associazione Fonografici Italiani) \"Rivelazione dell'anno\", il Premio Titano \"Artista dell'anno\", e la candidatura al Premio italiano della musica.\nNel 2001 pubblica \"Eurocontanti\" (brano sull'euro) e conduce l'omonimo show radiofonico su Rai Radio 2. Nel 2002 pubblica \"La Grande Onda\", terzo album, ed il singolo omonimo entra nella top 20. La canzone viene poi, nel 2008, utilizzata dagli studenti di tutta Italia come inno della protesta studentesca contro la riforma Gelmini del governo Berlusconi.\nNel 2004, con \"Ladro di te\", partecipa al Festival di Sanremo. Sul palco del Teatro Ariston propone la rilettura in chiave hip hop di \"Chi non lavora non fa l'amore\" di Adriano Celentano ricevendone i complimenti. Dopo la partecipazione al Concerto del Primo Maggio, pubblica l'album \"Tommaso\", un progetto di impronta autobiografica ed introspettiva a seguito della prematura scomparsa della madre. Nello stesso anno si esibisce a Tokyo per una tourn\u00e9e promozionale, che lo vede alla testa dell'Urban Festival (lo stesso anno \"Supercafone\" \u00e8 sigla del campionato di calcio in Giappone). Riceve il premio \"Miglior album hip hop\" da parte del Meeting delle etichette indipendenti.\nNel 2005 fonda l'etichetta discografica indipendente La Grande Onda, impegnata nella ricerca e nel lancio di nuove realt\u00e0 hip hop emergenti. L'anno seguente vince il Premio Roma Videoclip con il video di \"Non fermateci\", da lui girato in collaborazione con il fotografo Alfredo Villa. Nello stesso anno pubblica il suo primo libro \"Pioggia che cade, vita che scorre\" (Arcana), ovvero \"Tommaso Piotta Zanello racconta Lorenzo Jovanotti Cherubini\" che supera le 20.000 copie raggiungendo la Top 50, segue \"Troppo Avanti - Come sopravvivere al mondo dello spettacolo\" (Castelvecchi).\nL'attivit\u00e0 di produttore discografico si integra con il percorso artistico di Piotta, che parallelamente nel 2007 pubblica il suo quinto lavoro \"Multi culti\", a cui collaborano svariati artisti internazionali. Piotta si esibisce di nuovo al Concerto del Primo Maggio e a Sarajevo, all'interno dell'evento Rock No War. Il primo singolo \u00e8 \"Troppo avanti\", realizzato con Caparezza, il cui video vede la partecipazione del Trio Medusa. Nello stesso anno collabora con il cantautore romano Simone Cristicchi nel documentario \"Dall'altra parte del cancello\".\nNel 2008 \u00e8 il primo italiano invitato ad esibirsi al \"Warped Tour\", unico tour itinerante ad attraversare gli Stati Uniti da costa a costa. Si esibisce in una ventina di citt\u00e0 statunitensi tra cui Los Angeles, San Francisco, Phoenix, Dallas, New Orleans, Atlanta e Miami. Nello stesso anno comincia a condurre due programmi radiofonici, \"Liquid Charts\", primo programma italiano dedicato alle classifiche digitali, e \"Troppo avanti\", sulle frequenze di Radio Citt\u00e0 Futura. Sempre nel 2008 collabora con Leo Pari realizzando la sigla del V-Day di Beppe Grillo.\nIl sesto album \"S(u)ono diverso\" \u00e8 del novembre 2009 anticipato dall'omonimo singolo. Apre un nuovo percorso musicale che mescola rap e rock. Si tratta di un progetto figlio del Warped Tour, con collaborazioni che vanno dagli Ska-P a Roy Paci, da Assalti Frontali ai Rezophonic. Viene acclamato dalla critica per i testi fortemente impegnati. Il brano \"Scappa\" contenuto nel suddetto album \u00e8 candidato al Premio Amnesty International. Nello stesso anno conduce settimanalmente il programma \"Database\" su Rock TV.\nAnni 2010.\nDel 2011 \u00e8 il brano \"Mai mai mai\" ad anticipare l'album \"Odio gli indifferenti\". Il video, finalista al premio PIVI, \u00e8 anche manifesto della campagna di Greenpeace e dei comitati referendari contro il nucleare e la privatizzazione dell'acqua in Italia. A febbraio 2012 viene pubblicata su YouTube un'altra anteprima dell'album in uscita \"Odio gli indifferenti\", a seguito di una nota polemica con una web-zine italiana, si tratta della title track che vede il featuring di Pierpaolo Capovilla de Il Teatro degli Orrori. Ad aprile 2012 esce finalmente \"Odio gli indifferenti\", che sale sul podio della classifica rap di iTunes. Il singolo estratto \u00e8 \"Piotta \u00e8 morto\" che si attesta ai vertici della classifica I.M.L. per 2 mesi portando il video in cima alla classifica hip hop/r'n'b di MTV. Nel disco ci sono anche Bunna dagli Africa Unite, il compianto Francesco Di Giacomo dal Banco del Mutuo Soccorso, e nuove realt\u00e0 come i Bud Spencer Blues Explosion e Rancore. \u00c8 nuovamente candidato al Premio Amnesty International con \"Metto in discussione\", altra traccia contenuta nel suddetto album.\nIl 3 luglio 2012 esce il progetto \"I.P.E.R. (Indipendenti Per Emilia Romagna e Lombardia)\" con il brano \"Ancora in piedi\", con il supporto di ARCI ed Audiocoop. Coordinati da Piotta, promotore dell'idea e co-produttore del brano, aderiscono pi\u00f9 di 20 storici artisti della scena indipendente, tra cui: 99 Posse, Roberto Angelini, Pierpaolo Capovilla \"(Teatro degli orrori)\", Enrico Capuano, Cisco, Combass \"(Apres La Classe)\", Dellera \"(Afterhours)\", Dj Aladyn, Andrea Ferro &amp; Marco \u201cMaki\u201d Coti Zelati \"(Lacuna Coil)\", Erica Mou, Federico Poggipollini, Quintorigo, Sud Sound System, Velvet. Visto l'interesse suscitato il progetto \"Ancora in piedi\" prosegue con una serie di eventi live sul territorio colpito dal sisma e si aggiudica il premio PIVI per l'impegno sociale in occasione del Medimex.\nIl 16 aprile 2013 esce il suo primo album dal vivo \"...senza Er\" con 21 tracce tra classici e brani recenti, incisi con tutta la sua band ai concerti di Caracalla, del Teatro Valle Occupato e del Festival Roma Incontra il Mondo a Villa Ada. Contiene la hit \"Sei meglio te\", il cui video raccoglie grande attenzione da pubblico e media e vede il coinvolgimento di molte web-star di YouTube.\nNel 2014 porta in tourn\u00e9e lo spettacolo teatrale \"Freedom - Educare alla libert\u00e0\", con l'ex giudice di Mani Pulite Gherardo Colombo. Prosa, rap, recitazione ed impegno civile si fondono per portare dai palcoscenici d'Italia fino al concerto del Primo Maggio a Roma, i valori e la storia della nostra Costituzione. Nello stesso anno collabora con il gruppo bolognese Lo Stato Sociale, in occasione dell'uscita del loro secondo album di inediti L'Italia peggiore. Piotta compare nel singolo \"Questo \u00e8 un grande paese\", hit che supera il milione di visualizzazioni.\nNel 2015 proseguono le collaborazioni, dai Kutso, nell'album del loro esordio al Festival di Sanremo, a Il Muro del Canto, con cui realizza \"7 vizi capitale\", il primo estratto dall'album \"Nemici\", ottavo della sua carriera. \u00c8 proprio in seguito al successo e alla diffusione del singolo che il Comune di Milano, insieme ad \"ARCI Ponti di Memoria\", conferisce a Piotta il Premio \"Cultura contro le Mafie\"; il brano \u00e8 stato inoltre utilizzato come sigla finale della serie internazionale \"Suburra\" prodotta da Netflix. \"Nemici\" ha visto la partecipazione di ospiti internazionali, quali Afrika Bambaataa e Captain Sensible con cui realizza il sequel della hit anni 80 \"Wot!\", ed anche di Brusco e i Modena City Ramblers. Oltre ai due brani citati da ricordare anche il precedente singolo \"BBW\", il cui video \u00e8 stato girato alla Million Marijuana March di Roma, sul carro del Rototom Sunsplash.\nIl 2016 lo vede di nuovo in scena nella parte di Pinocchio adulto nell'opera lirica scritta da Andrea Camilleri e Ugo Gregoretti \"Pinocchio (mal) visto dal Gatto e la Volpe\". Poi per la quarta volta esibirsi al Concerto del Primo Maggio di Roma insieme ai Rezophonic, ed infine in un lungo tour estivo che prende il nome dall'omonimo brano realizzato in compagnia dell'artista spagnolo Tonino Carotone \"Vino, tabacco &amp; Venere\".\nNel 2018 \u00e8 stato pubblicato il nono album \"Interno 7\", uscito attraverso La Grande Onda e prodotto nuovamente da Piotta insieme ad Emiliano Rubbi."}
{"id": "1951595", "revid": "1452073", "url": "https://it.wikipedia.org/wiki?curid=1951595", "title": "Wario Land 3", "text": "Wario Land 3, conosciuto in Giappone come , \u00e8 un videogioco a piattaforme pubblicato da Nintendo per Game Boy Color nel 2000. \u00c8 il terzo episodio della saga di \"Wario Land\" dopo \"Wario Land\" e \"Wario Land II\". In questo episodio, l'arcinemico di Mario deve liberare una figura misteriosa intrappolata in uno strano carillon.\nTrama.\nL'aereo di Wario ha un'avaria, finendo in un bosco. Egli trova una caverna, la quale contiene un carillon, a forma semisferica, raffigurante un mondo in miniatura. Appena Wario tenta di azionarlo, viene risucchiato all'interno di questo mondo. Dopo aver ripreso i sensi, si ritrova nel \"Tempio\", in cui sente la voce di una creatura nascosta nell'oscurit\u00e0 dell'edificio: questa afferma di essere il dio di quel mondo, noto come \"Music Box\", e di esservi stato imprigionato da un incantesimo, che solo cinque carillon nascosti sono in grado di rompere. Convince quindi Wario a cercarli e recuperarli, promettendogli in dono tutti i tesori che riuscir\u00e0 a trovare.\nDopo aver sconfitto tutti i boss, Wario scopre che la figura che era stata intrappolata nel tempio \u00e8 in realt\u00e0 il malvagio Rudy the Clown, il quale ha trasformato gli abitanti di quella terra nei nemici di Wario, che hanno tentato, invano, di fermarlo dal suo intento, sperando cos\u00ec di non fargli liberare la creatura. Wario, dopo aver sconfitto il clown, libera il mondo dalla sua maledizione e ottiene, come premio, tutti i tesori guadagnati in questa avventura.\nModalit\u00e0 di gioco.\nA differenza del titolo precedente, il gioco presenta uno sviluppo lineare, nel senso che i livelli, nonostante siano sparsi sulla mappa, vanno affrontati secondo una sequenza temporale ben precisa, e il finale previsto \u00e8 uno solo. Il compito di Wario \u00e8 trovare, in ogni livello, 4 tesori nascosti in altrettanti forzieri colorati, che vanno aperti con altrettante chiavi nascoste nel livello. Non tutti i tesori si possono per\u00f2 raccogliere subito, perch\u00e9 sono fisicamente inaccessibili all'inizio. L'aspetto del mondo in cui Wario si trova, e quello di Wario stesso, cambiano di volta in volta, infatti nel corso del gioco:\nIl giocatore deve quindi ripercorrere ed esplorare sempre pi\u00f9 in profondit\u00e0 i vari livelli del gioco, fino a raccogliere tutti i tesori nascosti, oltre che i carillon necessari a liberare e sconfiggere il clown suo nemico.\nMorti.\nLa particolarit\u00e0 di questo gioco \u00e8 che Wario \u00e8, come nel predecessore, invincibile. Non ha alcun punto vita n\u00e9 tantomeno vite o una barra della vita, e nessun attacco di nessun nemico pu\u00f2 ucciderlo, proprio come in \"Wario Land 2\".\nTuttavia, durante la battaglia finale contro Rudy The Clown, se Wario viene colpito dal suo attacco \"presa\", morir\u00e0 e il gioco andr\u00e0 in game over, riportando il giocatore all'inizio del gioco.\nNintendo ha usato questa tecnica per dimostrare ai giocatore che non servono scene gore e crude per avere un game over memorabile."}
{"id": "1951598", "revid": "1613689", "url": "https://it.wikipedia.org/wiki?curid=1951598", "title": "Personaggi di Resident Evil Zero", "text": ""}
{"id": "1951602", "revid": "1950485", "url": "https://it.wikipedia.org/wiki?curid=1951602", "title": "Intel VIIV", "text": "VIIV \u00e8 un marchio registrato da parte di Intel per identificare una nuova tecnologia alla base di una piattaforma specificatamente pensata per l'intrattenimento domestico. Infatti, continuando la strategia varata pochi anni fa con Centrino, basata sul concetto di \"piattaforma\", Intel ha prodotto una soluzione integrata per il mercato consumer con cui spera di consacrare definitivamente il PC a centro d'intrattenimento digitale domestico.\nCuriosit\u00e0 sul nome.\nLa nuova piattaforma \u00e8 stata battezzata VIIV (pronunciato \"vaaiv\"), un nome che all'epoca della registrazione del marchio da parte di Intel, avvenuta verso la fine del 2005, venne interpretato da pi\u00f9 parti come un richiamo, in cifre romane, al numero 64, dato che in quel momento Intel doveva presentare la propria tecnologia EM64T per l'elaborazione a 64 bit (anche se la forma corretta \u00e8 LXIV). Il significato di questo nome, se mai ce ne fosse uno, rimane ancor oggi un mistero, ma l'ipotesi che il big di Santa Clara si sia ispirato a cifre romane \u00e8 rafforzata dal fatto che nel logo grafico \"VIIV\" \u00e8 scritto in caratteri maiuscoli. In ogni caso Intel ha sottolineato come VIIV faccia rima con il 5 inglese, \"five\", lasciando dunque intendere la volont\u00e0 di non rompere del tutto con il passato modello di denominazione (Pentium II, III, 4...).\nScopi della nuova piattaforma.\nPrecedentemente nota con il nome in codice di East Fork, e soprannominata dalla stampa \"desktrino\" (ossia Centrino per il desktop), VIIV \u00e8 una piattaforma per i PC desktop introdotta sul mercato il 5 gennaio 2006. Analogamente a Centrino non si tratta di un singolo prodotto o processore, ma di un insieme di tecnologie e chip pensato per equipaggiare la futura generazione di computer per la casa: in modo particolare quelli studiati per trovare posto in salotto, accanto a elettrodomestici come televisore e impianto stereo. Rappresenter\u00e0 quindi un nuovo ingresso del computer nei salotti delle case per offrire intrattenimento digitale on demand. I PC basati sulla tecnologia Intel VIIV infatti si collegano alla TV e assicurano la possibilit\u00e0 di guardare i film a casa, di creare compilation musicali, di giocare ai videogame e di guardare fotografie e video, anche contemporaneamente. I contenuti e i software verificati potranno essere accessibili utilizzando un semplice telecomando. Si tratter\u00e0 quindi di una nuova piattaforma con gli stessi scopi di Windows Media Center, ma pensata fin dall'hardware per integrarsi in un salotto. VIIV \u00e8 quindi un pacchetto, comprendente sia parte hardware che software, che permette di creare sistemi che possano venir utilizzati nella propria abitazione, principalmente nel soggiorno ma non solo, per costruire i cosiddetti \"enternainment PC\". Con la tecnologia Intel Viiv, le famiglie interagiscono con i propri PC come con la televisione, utilizzando solo un telecomando. La piattaforma \u00e8 equipaggiata, inizialmente, con il sistema operativo Microsoft Windows XP Media Center Edition 2005 (successivamente \u00e8 supportata anche da Windows Vista) oltre che da software che consentono di guardare un film o giocare mentre si scarica l'ultima canzone, il tutto da un unico sistema integrato.\nComponenti chiave.\nTra i componenti alla base di VIIV vi sono un processore dual core (come il Pentium D, ormai sostituito da quelli della famiglia Core 2 Duo, come Conroe e l'imminente Wolfdale), un chipset e un controller Gigabit Ethernet. Al momento sembra che manchi un adattatore wireless, che quasi certamente Intel fornir\u00e0 come componente opzionale.\nVarie forme e personalizzazioni.\nI PC che arriveranno sul mercato con il logo VIIV potranno avere vari formati e design: da quelli pi\u00f9 tradizionali, con case desktop o tower, a quelli pi\u00f9 moderni e compatti gi\u00e0 adottati da alcuni modelli di PC media center. Questi sistemi si caratterizzeranno per la presenza di una tecnologia di Intel, chiamata Quick Resume (conosciuta anche come Instant On/Off), che dopo il primo avvio permetter\u00e0 di spegnere e riaccendere il PC in pochi secondi: di fatto si tratta di una rivisitazione della vecchia funzione \"stand-by\". Immancabile, trattandosi di media center, l'audio surround 5.1 e, opzionalmente, 7.1. Con un sintonizzatore TV facoltativo, un PC VIIV sar\u00e0 poi in grado di registrare, mettere in pausa e riavvolgere programmi TV in diretta, memorizzandoli sull'hard disk. Intel prevede inoltre la possibilit\u00e0, per gli utenti, di accedere a contenuti on-demand (film, musica, giochi ecc.) offerti da terze parti.\nContenuti fruibili.\nLe categorie di contenuti abilitati per la tecnologia Intel VIIV comprendono film, video e TV:\nIl \"famigerato\" DRM.\nI PC media center certificati VIIV integreranno anche tecnologie di \"Digital rights management\" (DRM) che impediranno agli utenti di fare copie non autorizzate dei contenuti protetti da copyright. Per il momento, tuttavia, Intel ha preferito glissare sull'argomento.\nVoci correlate.\nI seguenti collegamenti si riferiscono ai processori Intel che sono alla base della piattaforma VIIV.\nIl seguente invece al sistema operativo:"}
{"id": "1951608", "revid": "119826649", "url": "https://it.wikipedia.org/wiki?curid=1951608", "title": "Enrico Galmozzi", "text": "Biografia.\nGalmozzi \u00e8 stato giudicato colpevole degli omicidi di Enrico Pedenovi e di Giuseppe Ciotta ed \u00e8 salito alla ribalta delle cronache anche per aver concepito i figli, con la compagna Giulia Borelli, nelle gabbie dell'aula bunker ricavata nell'ex carcere femminile di Santa Verdiana, durante il processo per le attivit\u00e0 di Prima linea in Toscana.\nAutore di vari saggi e articoli, nel 1994 ha pubblicato \"Il soggetto senza limite\", un'opera critica del dannunzianesimo e dell'esperienza legionaria fiumana.\nNel 2019 ha pubblicato \"Figli dell'officina\", che racconta le origini e la nascita di Prima Linea (1973-1976)"}
{"id": "1951610", "revid": "125726351", "url": "https://it.wikipedia.org/wiki?curid=1951610", "title": "Colligiana", "text": "L'Unione Sportiva Dilettantistica Colligiana \u00e8 una societ\u00e0 calcistica italiana con sede nella citt\u00e0 di Colle di Val d'Elsa, in provincia di Siena.\nFondata nel 1922, fall\u00ec a seguito dell'esclusione dalla Serie D 2010-2011 per inadempienze economiche: la tradizione sportiva pass\u00f2 pertanto alla neonata societ\u00e0 \"Colle Giovane\", ripartita dal campionato di Terza Categoria della Provincia di Siena. Nel luglio 2011, dopo essersi fusa con il Monteriggioni Calcio, la squadra biancorossa ha assunto la denominazione di \"Olimpia Colligiana\" (poi nuovamente mutata in \"U.S.D. Colligiana\" nel 2015) e si \u00e8 iscritta al campionato di Eccellenza Toscana.\nDalla stagione 2018-2019 milita nel campionato di Eccellenza regionale Toscana, Girone B, quinto livello della piramide calcistica nazionale italiana.\nStoria.\nLe origini.\nL'\"Unione Sportiva Colligiana\" venne fondata il 21 aprile 1922 e come primo presidente fu nominato Remo Bocci. Inizialmente la societ\u00e0 si occupava anche di altre discipline sportive, come ginnastica e ciclismo.\nFin dalle origini affiliata alla F.I.G.C., disputa dei buoni campionati approdando, dopo avere conquistato il campionato di Quarta Divisione vincendo gli spareggi con il , alla Terza Divisione nella stagione 1926-1927: la squadra allenata da Frigerio si classific\u00f2 al secondo posto. Nel 1927-1928 \u00e8 in Terza Divisione e, nel campionato successivo, partecipa al torneo di Seconda Divisione, precursore dell'epoca del Campionato Interregionale) ottenendo un 5\u00ba posto finale nel girone G. Nelle stagioni successive continua a militare in Seconda Divisione ottenendo, agli ordini di mister Zagni, un 10\u00ba posto nel campionato 1929-1930 e un 8\u00ba posto nella stagione successiva. I campionati erano gestiti dai Direttori Regionali di Zona, per la Toscana il Direttorio VIII, mentre le finali e la promozione nella categoria superiore erano di competenza del Direttorio Divisioni Superiori.\nCon l'eccezione dei transitori campionati di Serie C 1946-1947 (che non riusc\u00ec a completare per difficolt\u00e0 finanziarie) e 1947-1948, la societ\u00e0 ha sempre militato fra i dilettanti, disputando oltre venti campionati di Serie D o equivalenti fino alla stagione 2008-2009, quando approda in Lega Pro Seconda Divisione.\nNegli anni successivi alla stagione 1947-1948 e fino al campionato 1952-1953, la Colligiana ha militato nel campionato di Promozione o IV Serie.\nNel 1927 le maglie donate alla Fiorentina.\nNel 1927 la Colligiana don\u00f2 le proprie maglie alla Fiorentina, in onore della storica fratellanza tra Colle di Val d'Elsa e Firenze. Durante il Medioevo Colle di Val d'Elsa fu quasi sempre fedele allo schieramento guelfo fiorentino. Nel 1479 il comune di Firenze fece una delibera dichiarando \"cittadino onorario di Firenze ogni persona che nasce nel territorio di Colle di Val d'Elsa, in qualsiasi epoca\": si tratt\u00f2 di una delibera senza tempo. Nel 1927 la donazione delle maglie rappresentava un grande gesto anche perch\u00e9 le maglie erano fatte a mano e occorreva sacrificio per farle.\nIl record di vittorie consecutive.\nNella stagione 1957-1958 la Colligiana, sotto la presidenza dell'ing. Giustino Gallanti e con Gino Manni allenatore, visse una delle pagine pi\u00f9 importanti della sua storia e balz\u00f2 sulle cronache televisive e giornalistiche nazionali: in quella stagione ottenne infatti il record italiano e quello europeo di 17 vittorie consecutive, vincendo il campionato di Prima Divisione e diventando campione regionale. Il record era appartenuto in precedenza al , con la squadra definita \"miracolo\", con 14 incontri vittoriosi nel 1955-1956 (il Siena a sua volta aveva superato la Juventus con 11 vittorie) e alla formazione ungherese dell'Esztergom (16 vittorie su 16 incontri).\nAttualmente il record \u00e8 detenuto, per i campionati professionistici, dai portoghesi del Benfica di Lisbona con 29 vittorie consecutive\nGli anni sessanta e settanta.\nNegli anni sessanta la Colligiana disput\u00f2 il campionato di Prima Categoria, sperando di essere inserita dalla federazione nel nuovo campionato di Promozione, ma venne accusata di illecito sportivo e, dopo varie sentenze e reclami, retrocessa in Seconda Categoria.\nEra il campionato 1968-1969 e la Colligiana allest\u00ec una squadra per risalire subito di categoria. Dopo una dura lotta con il Castellina, la Colligiana vinse il campionato e torn\u00f2 nella serie superiore. Con mister Uliano Vettori giocarono, tra gli altri, Paolo Fratiglioni in porta; in difesa Sergio Ciampoli, Carlo Cigni, Vito Galgani, Simoni, Nevio Vannuccini, Gasparri; a centrocampo Pietro Fratiglioni, Angelo Tonani, Ciardi; in attacco Mario Tozzi, Fleano Pineschi, Palazzini.\nNel campionato 1972-1973 la Colligiana, alla cui guida, a stagione iniziata, ritorn\u00f2 Gino Manni (l'allenatore del record), riusc\u00ec a salire in Promozione vincendo il campionato di Prima Categoria: alla fine del girone di andata la squadra era distanziata dal Cecina, primo in classifica, di sette punti ma, nel girone di ritorno recuper\u00f2 lo svantaggio e, alla fine, distanzi\u00f2 la rivale Cecina, che si classific\u00f2 al secondo posto, di cinque punti. Agli ordini di mister Manni e del presidente Igino Bartoli: i portieri Alfredo Paolicchi (ex Fiorentina nella stagione 1965-1966) e Luigi Serpi; i difensori Roberto Spinelli, Paolo Fredianelli, Mauro Marini, Mauro Viviani, Luciano Manni; i centrocampisti Pietro Fratiglioni, Aleandro Aiazzi, Rolando Baldi, Mauro Ciampi; gli attaccanti Gaetano Siracusa, Mario Tozzi, Mauro Barsotti e Ottavio Rauggi.\nVinse quindi il campionato di Prima Categoria 1972-1973 e approd\u00f2 in Promozione dove disput\u00f2 diversi campionati di alta classifica per poi retrocedere nel campionato 1978-1979. Nel maggio 1974 la Colligiana sconfisse per 2-1 in amichevole il Genoa, che militava in Serie A e che vantava giocatori del calibro di Mario Corso, Roberto Rosato, Gigi Simoni, Claudio Maselli e Antonio Bordon.\nGli anni ottanta.\nLa stagione 1981-1982 inizi\u00f2 con una crisi societaria: venne eletto un nuovo consiglio e affidata la presidenza a Pietro Fratiglioni, ex-giocatore biancorosso. La societ\u00e0 torn\u00f2 alla ribalta delle cronache nazionali organizzando nel 1982, per finanziarsi, il pi\u00f9 colossale torneo di briscola fino allora organizzato, con la partecipazione di migliaia di coppie e con in palio addirittura un appartamento.\nLa squadra aveva l'obiettivo della salvezza e si affid\u00f2 a giocatori locali come Paolo Fratiglioni, gi\u00e0 portiere nel campionato 1968-1969, Franco Michelucci, Paolo Buzzichelli, Gaetano Siracusa e ad alcuni giocatori del vivaio come Luca Vettori, Carlo e Pasquale Pondrelli, Massimo Conforti, \"Gigino\" Gozzi e Sergio Secchi.\nNel 1982, la Colligiana abbandon\u00f2 il vecchio campo sportivo per il nuovo Stadio Comunale che, successivamente, sar\u00e0 intitolato a Gino Manni, maggior gloria calcistica locale con trascorsi, da terzino, nel , nel , nella Juventus, nel Napoli e nel Cosenza e pi\u00f9 volte allenatore biancorosso, come nell'anno del record europeo.\nNella stagione 1983-1984, con il nuovo allenatore Mauro Bettarini, padre del pi\u00f9 famoso Stefano, la Colligiana vinse il campionato e torn\u00f2 in Promozione. La rosa comprendeva i portieri Paolo Fratiglioni e Massimo Cambi; i difensori Sergio Sezzatini, Alessio Guidotti, Pasquale Pondrelli, Massimo Cappelli, Paolo Buzzichelli; i centrocampisti Luca Vettori, Massimo Conforti, Mario Boschi, Giordano Pucci, Aleandro Aiazzi; gli attaccanti Gaetano Siracusa, Marcello Capecchi, Daniele Paoletti e Angelo Cardone.\nIl Campionato di Promozione 1984-1985 vide la squadra biancorossa posizionarsi al sesto posto della classifica finale.\nGli anni del Campionato Interregionale.\nLa promozione nel Campionato Interregionale avvenne alla fine della stagione 1985-1986, disputata ancora sotto la guida tecnica di Bettarini. Questi i protagonisti di quella stagione: i portieri Massimo Cambi e Daniele Boccacci; i difensori Francesco Bencini, Paolo Buzzichelli, Luigi Dainese, Roberto Mearini, Roberto Pisaneschi e Serio Sezzatini; i centrocampisti Mario Boschi, Maurizio Caradonna, Giorgio Conforti, Massimo Dondoli, Stefano Guidarelli, Fabrizio Maraghelli, Riccardo Marmugi, Fabrizio Panichi e Luca Vettori; gli attaccanti Roberto Bocci, Gabriele Bonucci, Graziano Giangeri, Daniele Paoletti e Gaetano Siragusa. L'anno successivo la squadra retrocedette in Promozione e venne affidata alla guida tecnica di Ennio Pellegrini, gi\u00e0 giocatore della Fiorentina e fu di nuovo promozione nel Campionato Interregionale, che riusc\u00ec poi a vincere nella stagione 1990-1991. La vittoria del girone F non valse per\u00f2 l'ammissione automatica alla Serie C2 in quanto, per la prima e unica volta, l'ammissione alla serie superiore richiese una gara di spareggio con la vincente di un altro girone e il sorteggio indic\u00f2 nell'Avezzano l'avversario. La prima partita si gioc\u00f2 in Abruzzo e la Colligiana usc\u00ec sconfitta per 2-0. A niente valse il pareggio a Colle di Val d'Elsa per 1-1.\nSotto la presidenza del compianto Luciano Ninci e sotto la guida tecnica di Piero Braglia: i portieri Filippo Gambelli e Andrea Alboni; i difensori: Gino Balli, Alessandro Caioni, Massimo Cardelli, Riccardo Roselli, Giovanni Guerrini, Simone Settesoldi, Baldassarre Buzzichelli, Fabio Giotti; i centrocampisti Nazzareno Baggiarini, Federico Frediani, Daniele Visani, Cristiano Signorini, Simone Baldi, Isaia Tani, Damiano Baldini; gli attaccanti Antonio Bruno, Giovanni Giordani, Alessandro Franchi, Stefano Cipriani.\nNei campionati successivi la Colligiana si batt\u00e9 sempre tra le prime della classe, come nella stagione 1993-1994 quando la squadra allenata da Giorgio Rosadini giunse alle spalle della pi\u00f9 blasonata Pro Vercelli, nonostante la prolifica annata di Mastacchi, che realizz\u00f2 19 reti e di Filippo Gambelli, portiere biancorosso che per ben 7 partite difese la porta senza subire reti e che al termine della stagione pass\u00f2 al Siena, in Serie C1. Fu anche l'anno della giovane promessa Tommaso Movilli che a fine stagione pass\u00f2 al Verona.\nNella stagione 2001-2002 la Colligiana disput\u00f2 la Serie D per la 15\u00aa volta consecutiva (record nazionale): la squadra di mister Claudio Rastelli si classific\u00f2 al quart'ultimo posto e, nonostante i ricorsi presentati per le irregolarit\u00e0 nella partita persa a Todi (il Todi avrebbe schierato in campo un giocatore che non avrebbe potuto giocare e viene multato, il giocatore squalificato, ma il ricorso respinto), retrocede in Eccellenza.\nAlcuni campionati di assestamento e poi, con l'avvento alla presidenza di Fabio Biancucci e Mauro Monnecchi, la Colligiana inizia a ottenere i primi risultati. Nella stagione 2006-2007 vince il campionato di Eccellenza toscana, girone B, con diverse giornate di anticipo e conquistando la promozione in Serie D. Rigucci e Rojas si sono classificati ai primi due posti della classifica marcatori. Agli ordini di mister Roberto Biccherai: i portieri Lapo Giusti, Marco Gioli e Francesco Bianciardi; i difensori Gionata Antoni, Davide Bertolucci, Luca Bonini, Massimiliano Burchi, Marcello Labruna, Andra Pobega e Alessio Vannini; i centrocampisti Hector Simon Acosta, Paolo Andreotti, Alessandro Bartoli, Andrea Corsi, Stefano Illiano, Matteo Lombardi; gli attaccanti Luigi Guerrera, Manuel Nencini, Atos Rigucci, Fermin Rojas, Dario Pietro Tranchitella e Simone Vespignani.\nNella stessa stagione la formazione Juniores, guidata da Paolo Molfese, ha vinto il campionato di categoria e conquistato il titolo di campione regionale. Nelle fasi nazionali si ferma ai quarti di finale, eliminata dal Tor di Quinto, campione in carica.\nIl campionato 2007-2008.\nIl campionato 2007-2008 ha visto la Colligiana impegnata nel girone E di Serie D, campionato al quale partecipa per la ventunesima volta. Ha raggiunto la finale della Coppa Italia Serie D perdendo con il : nel doppio confronto, ha perso l'andata a Como per 2-0 e pareggiato per 1-1 nel ritorno a Colle Val d'Elsa.\nConcluso il campionato al secondo posto, alle spalle del Figline, conquista direttamente le semifinali nazionali dei \"play-off\" in quanto finalista di coppa (il Como ha vinto il proprio campionato ed \u00e8 stato promosso direttamente). Battuto l'Alghero nel doppio confronto, perde la finale nazionale contro la Sambonifacese ma, in virt\u00f9 di questi piazzamenti, la Colligiana si trova al terzo posto nelle graduatorie per il ripescaggio in Seconda Divisione e fu quindi ammessa a questo campionato per la stagione 2008-2009.\nCome nella stagione precedente, la squadra Juniores, guidata da mister Paolo Molfese, vince il proprio girone del campionato nazionale di categoria classificandosi prima (per differenza reti) a pari punti con la Figlinese.\nSeconda Divisione 2008-2009.\nLa Colligiana disputa il campionato di Lega Pro Seconda Divisione: unico obiettivo della stagione mantenere la categoria mirando a una salvezza magari anticipata. Alla guida della squadra il confermato Roberto Bicchierai e a svolgere le funzioni di direttore sportivo viene chiamato Nario Cardini.\nLa squadra parte bene e ottiene due vittorie nelle prime due gare. Nelle partite successive la superiorit\u00e0 di gioco della squadra rispetto alle avversarie \u00e8 vanificata dalle difficolt\u00e0 di realizzazione degli attaccanti. Qualche partita sotto tono fa piombare la squadra in zona \"play-out\". Nel novembre del 2008 viene nominato Direttore generale l'ex-calciatore Giorgio Bresciani, mentre Cardini rassegna le proprie dimissioni. Alcune buone prestazioni, la solidit\u00e0 difensiva e la ritrovata vena realizzativa di Tranchitella non sono per\u00f2 sufficienti a garantire una continuit\u00e0 di successi. La fine del girone di andata vede la Colligiana a 22 punti, subito sopra la zona \"play-out\".\nDopo la 7\u00aa giornata di ritorno, viene esonerato Bicchierai e la guida tecnica della squadra viene affidata ad Agatino Cuttone che, a sua volta, dopo otto giornate e soli otto punti guadagnati, con due giornate ancora da disputare, viene sostituito dall'allenatore in seconda Girolamo Mesiti. In entrambi i casi la squadra si trova fuori dalla zona \"play-out\". La fine del campionato vede la Colligiana al 12\u00ba posto (in coabitazione con la Sangiovannese) con la permanenza in categoria assicurata senza dover ricorrere agli spareggi.\nSeconda Divisione 2009-2010.\nAlla guida tecnica viene chiamato Maurizio Costantini, che vanta un passato da calciatore in Serie C e in Serie B. Nuovo anche l'assetto societario, con molti volti nuovi alla corte del patron Biancucci e del Direttore generale Giorgio Bresciani. Molte le novit\u00e0 tra i calciatori: rispetto alla stagione precedente restano i soli Collini, Billio, Savoldi, Russo e Pellegrini.\nDopo la sconfitta interna alla nona giornata di campionato, Costantini viene esonerato. La conduzione della squadra \u00e8 affidata all'allenatore in seconda Zaccaroni. Anche il presidente Biancucci, per motivi personali legati alla sua attivit\u00e0 imprenditoriale, si dimette dalla carica, pur mantenendo il suo ruolo nel Consiglio d'amministrazione e la maggioranza azionaria. Bresciani lo sostituisce nella carica di presidente mentre Giuliano Sili, gi\u00e0 all' e al , assume la carica di Direttore generale.\nIl 25 novembre 2009, Maurizio Costantini viene richiamato alla guida della squadra; se ne va Zaccaroni mentre il ruolo di allenatore in seconda viene assunto dal mister della squadra primavera Riccardo Marmugi, ex-giocatore biancorosso. A gennaio 2010, con la squadra relegata all'ultimo posto in classifica, viene di nuovo esonerato Costantini per far posto a Rodolfo Vanoli, gi\u00e0 alla guida della squadra Primavera dell'Udinese. Numerose le partenze e gli arrivi in maglia biancorossa durante la sessione invernale del calciomercato: tra gli arrivi quello eccellente del trentaseienne Mirko Conte, con un passato tra le file di Sampdoria e Inter.\nCon la sessione invernale del calciomercato arrivano in biancorosso altri giocatori tra cui Cristian Iannelli, dal Catania via ; Stefano Furno, dal Benevento; Alessandro Visone dall'; Giacomo Canalini, dalla primavera del Torino; Andrea D'Amico, dal Catania, con cui aveva esordito in Serie A; Thomas Lucie Smith, dal e Francesco Piemontese, dal Rovigo. Seguono i successi esterni nel derby con il Poggibonsi (2-0 il risultato per i biancorossi, ancora con un gol di Tortolano), di San Marino e di Vasto.\nFinito il campionato, la compagine biancorossa deve vedersela con la Giacomense, che la precede di due punti in classifica, nei \"play-out\": due pareggi con lo stesso risultato di 1-1 sanciscono la retrocessione della squadra valdelsana, che si \u00e8 vista annullare il gol salvezza di capitan Collini nei minuti di recupero della partita di ritorno a Portomaggiore.\nL'esclusione dai campionati e la rinascita.\nAll'atto delle iscrizioni ai tornei della stagione 2010-2011 la Valdelsa Football Colligiana viene esclusa dal campionato di Serie D dalla Lega Nazionale Dilettanti, per irregolarit\u00e0 finanziarie e non si iscrive ad alcun campionato pur rimanendo iscritta nei ruoli federali. Per proseguire l'attivit\u00e0 calcistica cittadina viene quindi fondata una nuova Societ\u00e0, l'Associazione Sportiva Dilettantistica Colle Giovane, che tenta senza fortuna di iscriversi al campionato di Eccellenza regionale e che si trova costretta a ripartire dalla Terza Categoria. L'assetto societario della nuova societ\u00e0 vede presidente Giuseppe Carchivi e vicepresidenti Massimo e Paolo Rugi, mentre team manager \u00e8 Enzo Menichetti. La societ\u00e0 allestisce una squadra all'altezza, affidata a mister Paolo Molfese e dopo aver vinto la Coppa Provinciale vince anche il campionato che l'ha vista in testa dalla prima all'ultima giornata.\nNel luglio 2011, attraverso un'operazione societaria che ha coinvolto anche il Monteriggioni, la squadra biancorossa si iscrive al campionato di Eccellenza regionale adottando l'attuale denominazione.\nSfiorati i \"play-off\" nella stagione 2011-2012, l'Olimpia Colligiana vince il campionato nella stagione successiva, ritornando quindi in Serie D. Partita senza i favori del pronostico, la squadra biancorossa, dopo qualche passo falso, si porta alle spalle di Sangiovannivaldarno e San Donato Tavarnelle. Chiuso il girone di andata al terzo posto, la Colligiana nel girone di ritorno ottiene tutte vittorie e un pareggio e a due giornate dalla fine si porta in testa al campionato. Maurizio Mitra \u00e8 il capocannoniere della squadra e del girone con 20 reti.\nSerie D 2013-2014.\nNella stagione successiva la Colligiana affronta il campionato di Serie D mantenendo in larga parte la rosa della stagione precedente con l'innesto di alcuni nuovi giocatori, tra cui l'altro cannoniere dell'Eccellenza regionale Lorenzo Sciapi, autore di 24 gol e con qualche gradito ritorno in maglia biancorossa come Andrea Corsi, gi\u00e0 in Serie D e Seconda Divisione di Lega Pro. Obiettivo stagionale una salvezza tranquilla. Subito una serie positiva di risultati portano la compagine biancorossa nei primi posti della graduatoria. Poi una leggera flessione e poi ancora una serie di vittorie riportano la Colligiana in posizione tranquilla tanto da concludere al settimo posto finale. Nella penultima di campionato una vittoria storica per la compagine di Colle di Val d'Elsa, che espugna il campo dell', che tra le mura amiche non aveva ancora conosciuto la sconfitta.\nSerie D 2014-2015.\nDopo un buon inizio la formazione biancorossa affidata a Stefano Carobbi, naviga in acque non tranquille e riesce a salvarsi solo nei play-out contro il San Donato Tavarnelle. in stagione da segnalare la prestazione di Matteo Prandelli, autore di 12 reti.\nSerie D 2015-2016.\nLa Societ\u00e0, che ha cambiato la sua denominazione in U.S.D. Colligiana, conferma alla guida tecnica della squadra Stefano Carobbi. molte le conferme tra i giocatori che hanno vestito la casacca biancorossa nella passata stagione mentre la rosa viene arricchita da diverse quote di valore provenienti soprattutto dal settore giovanile dell'Empoli. Dopo un inizio brillante che la porta anche a occupare la prima posizione in classifica, un periodo di appannamento a met\u00e0 campionato la porta in posizioni di centro classifica. Nell'ultima giornata si gioca l'accesso ai play off in trasferta con il Ghivizzano Borgoamozzano: il pari consente agli avversari, giunti in classifica a pari merito, di accedere ai supplementari della \"regular Season\" solo in virt\u00f9 della classifica avulsa. Il quinto posto, considerato il traguardo iniziale di una salvezza anticipata, \u00e8 una posizione di tutto rispetto, anche in considerazione del fatto che la Colligiana pu\u00f2 vantare anche il miglior attacco del girone con 55 gol all'attivo.\nSerie D 2016-2017.\nConfermato mister Stefano Carobbi alla guida tecnica della squadra, la Colligiana inizia male il campionato e si ritrova ultima in classifica. Dopo il derby con il Poggibonsi inizia la risalita inanellando ben 16 risultati utili consecutivi che la portano a ridosso della zona play-off. Inaspettatamente perde il derby di ritorno e, complici anche alcuni infortuni che privano la squadra di pedine importanti, nonostante i 43 punti finali, per la classifica avulsa con il Fiorenzuola, \u00e8 costretta alla gara di spareggio ai Play-out con la Sangiovannese che viene comunque sconfitta per 2 a 1. \nSerie D 2017-2018.\nAlla guida tecnica della squadra viene confermato Stefano Carobbi. Il campionato della Colligiana \u00e8 caratterizzato dalla permanenza nelle zone basse della classifica dalle quali non riesce a togliersi. A cinque giornate dalla fine del campionato la guida tecnica della squadra viene affidata a Marco Tosi che non riesce a risollevare la squadra che si classifica all'ultimo posto e retrocede in Eccellenza.\nEccellenza Regionale 2018-2019.\nDopo la retrocessione la Colligiana volta pagina: nuovo mister \u00e8 Alessandro Deri, vice \u00e8 Angelo Trombetta, preparatore dei portieri Fulvio Gianneschi, direttore sportivo Marcello Bucciarelli. La rosa \u00e8 completamente nuova se si esclude il centrocampista Edoardo Biagi. tra gli arrivi: l'esperto difensore Dario Milianti che guida da par suo la difesa, Samuele Stampa, Andrea Saitta, Lorenzo Marangon; arrivano, tra i giovani, l\u2019italo-inglese Stefan Daniele Broccoli e Mourad Bouhamed che, al pari del colligiano Andrea Pisaneschi, saranno le quote che letteralmente esplodono; in attacco Andrea Aperuta, l\u2019ivoriano Lacine Dosso e l'esperto Jonathan Granito. La Colligiana si mantiene nelle parti alte della classifica. Con il terzo posto la squadra gioca i play off con la Fortis Juventus, con cui ha impattato, in entrambe le gare, per zero a zero nella regular season, ma viene battuta al 93'.\nEccellenza Regionale 2019-2020.\nIn questa stagione cambia completamente la guida tecnica: Marco Ghizzani \u00e8 il nuovo allenatore che si avvale della collaborazione di Federico Madau e Massimo Benci, mentre Marco Rustioni \u00e8 il nuovo preparatore dei portieri. partono alcuni dei protagonisti della scorsa stagione e alcune delle quote che potevano fare la differenza. Questo fa barcamenare la squadra a centro classifica fino alla interruzione del campionato per i problemi legati al Covid19. \nEccellenza Regionale 2020-2021.\nNuova stagione, nuovo l'assetto tecnico della squadra: Paolo Molfese torna ad essere il mister biancorosso, con lui il vice Claudio Trapassi, il preparatore atletico Paolo Conforti, il preparatore dei portieri Filippo Gambelli, gi\u00e0 estremo difensore biancorosso, il direttore sportivo Alessandro Bartoli, ex calciatore e capitano della Colligiana, e l'esperto Direttore Generale Giuseppe Cianciolo. pressoch\u00e9 interamente rinnovato il parco giocatori. La stagione inizia ma viene subito stoppata dopo la seconda giornata a causa della pandemia da Covid19. alla ripresa la Colligiana deve fare i conti con gli infortuni e non riesce a fare il buon campionato che si prefiggeva all'inizio.\nEccellenza Regionale 2021-2022.\nConfermato mister Molfese, arriva come vice Luca Alunno Corbucci che prender\u00e0 il suo posto dopo le dimissioni. Claudio Mercati \u00e8 il nuovo preparatore dei portieri. diverse conferme e nuovi arrivi cambiano il volto della squadra, tra i nuovi arrivati l'attaccante ex Inter Aiman Marco Napoli.\nColori e simboli.\nI colori sociali sono il bianco e il rosso.\nStrutture.\nStadio.\nL'impianto che ospita le partite casalinghe del club \u00e8 lo Stadio Gino Manni. Inaugurato nel 1982, ha una capienza di oltre 3.000 spettatori, \u00e8 dotato di una tribuna coperta e di una gradinata scoperta. Sotto la tribuna trovano posto gli uffici della sede sociale, i servizi igienici e i magazzini. Le misure del terreno di gioco sono 105 per 65 metri.\nIl complesso sportivo di cui fa parte comprende un campo sussidiario in erba di misure regolamentari, dotato di tribuna scoperta, due campi sussidiari in terra vulcanica, tre campi di calcetto in sintetico, di cui uno coperto, una palestra. Tutti gli impianti sono dotati di illuminazione.\nTifoseria.\nIl tifo organizzato della Colligiana ha inizio nel settembre 1977, grazie al gruppo dei \"Guelfi Colle\", che rimase come guida del tifo biancorosso fino al 1983, quando prese il sopravvento \"l'Onda d'urto\" che, dopo alcuni anni, all'inizio degli anni novanta a causa di alcune divisioni interne, si sciolse. Il suo posto fu quindi preso dalla \"Giovent\u00f9 biancorossa\" (nata nel 1985) che ancora oggi rappresenta il tifo organizzato della Colligiana."}
{"id": "1951611", "revid": "767487", "url": "https://it.wikipedia.org/wiki?curid=1951611", "title": "Pallacanestro Varese 1997-1998", "text": "Giocatori tagliati.\nAllenatore: Carlo Recalcati"}
{"id": "1951612", "revid": "767487", "url": "https://it.wikipedia.org/wiki?curid=1951612", "title": "Pallacanestro Varese 1993-1994", "text": "Il Campionato 1993-94 \u00e8 stato il secondo condotto in serie A2 per la squadra varesina, sponsorizzata dalla Cagiva di Varese. Il vertice della societ\u00e0 cambia; viene sostituito il presidente ed ex cestista Marino Zanatta ed il suo posto viene assunto da Antonio Cappellari. La propriet\u00e0 \u00e8 rappresentata da Edo Bulgheroni, figlio di Antonio, nonch\u00e9 fratello del playmaker Gianantonio. Confermato l'allenatore, Edoardo \"Dodo\" Rusconi, la squadra subisce un profondo rinnovamento. Francesco Vescovi viene dato in prestito alla Kleenex Pistoia, vengono ceduti i due stranieri, Johnny Rogers e Mike Reddick. Bulgheroni rientra dal prestito alla Robur et Fides Varese, Davide Bianchi \u00e8 acquistato dalla Stefanel Trieste, Riccardo Esposito \u00e8 in prestito dalla Benetton Treviso. Il posto dei due statunitensi viene ricoperto da Mark Buford, sostituito dal 6 marzo 1994, ottava giornata di ritorno, da Evers Burns, e dalla guardia Arijan Komazec, croato, primo giocatore dell'Est Europa a militare a Varese. Komazec proviene dalla squadra greca del Panathinaikos, da cui si allontana per motivi personali, e viene contattato da Cappellari, che riesce a sottrarlo all'interesse di altre squadre europee.\nAl termine della prima parte del Campionato la \"Cagiva Varese\" conquista il primo posto. promossa nella massima serie, disputando i Play-off, dove giunge agli ottavi, persi contro la Filodoro Bologna.\nIn Coppa Italia la squadra varesina giunge agli ottavi di finale, venendo sconfitta nel settembre del 1993 dalla Scavolini Pesaro.\nGiocatori tagliati.\nHead Coach: Dodo Rusconi"}
{"id": "1951618", "revid": "219110", "url": "https://it.wikipedia.org/wiki?curid=1951618", "title": "GNOME Screenshot", "text": "GNOME Screenshot \u00e8 una utility del progetto GNOME per catturare immagini dello schermo (\"screenshot\").\nCaratteristiche.\nFornisce molte opzioni, come la possibilit\u00e0 di catturare l'intero desktop o solo una finestra, di catturare l'immagine dopo un certo lasso di tempo e la possibilit\u00e0 di scegliere se applicare effetti all'immagine.\nL'applicazione analoga su KDE \u00e8 KSnapshot."}
{"id": "1951619", "revid": "1718925", "url": "https://it.wikipedia.org/wiki?curid=1951619", "title": "Antonio Casagrande", "text": "Biografia.\nFiglio di un attore di prosa e di una corista del San Carlo di Napoli, esordisce all'et\u00e0 di 6 anni, interpretando un bambino nella \"Madama Butterfly\"\".\" Diplomato in canto al Conservatorio, negli anni sessanta, esordisce come cantante lirico.\nIn quegli stessi anni esordisce anche come attore nella compagnia di Eduardo De Filippo, nella cui compagnia partecipa alle trasposizioni cinematografiche di \"Sabato, domenica e luned\u00ec,\" \"Ditegli sempre di s\u00ec\", \"Filumena Marturano, Napoli Milionaria\" e \"Mia famiglia.\"\nIn quegli anni ha inciso anche due LP creando il personaggio Don Liborio Occhialoni. Come doppiatore ha doppiato Enrico Maria Salerno in \"No il caso \u00e8 felicemente risolto\" e Gipo Farassino in \"Un uomo, una citt\u00e0\".\nTra gli anni sessanta e gli anni ottanta \u00e8 attivo in televisione e al cinema, anche se per lo pi\u00f9 non in parti principali. \nAlla fine degli anni novanta, con il figlio Maurizio e con Vincenzo Salemme prende parte ad \"Amore a prima vista\", ricoprendo il ruolo di padre del protagonista. Successivamente ha partecipato a \"Una donna per la vita\" (2011) e \"Babbo Natale non viene da Nord\" (2015) diretto dal figlio Maurizio Casagrande.\n\u00c8 stato impegnato a teatro con la sua compagnia composta da Tiziana De Giacomo, Ania Cecilia, Marianna Liguori, Luca Varone in \"Caff\u00e8 notturno: c'\u00e8 di peggio care signore\".\nVita privata.\n\u00c8 padre dell'attore Maurizio Casagrande e di Paola Casagrande."}
{"id": "1951623", "revid": "842", "url": "https://it.wikipedia.org/wiki?curid=1951623", "title": "Traduzione dinamica", "text": ""}
{"id": "1951625", "revid": "1318658", "url": "https://it.wikipedia.org/wiki?curid=1951625", "title": "Hotel California (disambigua)", "text": ""}
{"id": "1951634", "revid": "799790", "url": "https://it.wikipedia.org/wiki?curid=1951634", "title": "San Crist\u00f3bal", "text": "Geografia.\nSan Crist\u00f3bal (nome spagnolo di San Cristoforo) \u00e8 un toponimo molto diffuso. Pu\u00f2 riferirsi a:"}
{"id": "1951638", "revid": "94647", "url": "https://it.wikipedia.org/wiki?curid=1951638", "title": "Deeveedee", "text": ""}
{"id": "1951639", "revid": "287204", "url": "https://it.wikipedia.org/wiki?curid=1951639", "title": "Ferenc Molnar", "text": ""}
{"id": "1951643", "revid": "599013", "url": "https://it.wikipedia.org/wiki?curid=1951643", "title": "Paco Soares", "text": "Caratteristiche tecniche.\nSeconda punta classica, grazie al fisico esile particolarmente abile nello stretto e negli scatti brevi.\nCarriera.\nDopo poche esperienze in squadre giovanili brasiliane passa alla squadra honduregna del Club Deportivo Motagua, successivamente si trasferisce giovanissimo in Italia (17 anni), venendo ingaggiato dalla che punta subito sul giovane brasiliano dandogli la possibilit\u00e0 di giocare alcune partite in Serie A, nelle quali riuscir\u00e0 a segnare anche un gol nella partita pareggiata 2 a 2 contro il , nonostante in quella stagione fosse chiuso da attaccanti come Vincenzo Montella e Giuseppe Signori. L'anno successivo viene ceduto all'Empoli in Serie A che lo gira in prestito alla Fidelis Andria in Serie B dove colleziona poche presenze senza mai andare a segno.\nL'anno successivo l'Empoli non gli rinnova la fiducia e lo cede a titolo definitivo alla in Serie C1 dove si ritaglia un suo spazio e riesce a mettere a segno 5 reti. L'anno successivo viene richiesto dalla Lucchese sempre nella stessa categoria ma non trova mai spazi e non andr\u00e0 mai a segno. A met\u00e0 stagione torna ad Andria scendendo ancora una volta di categoria (Serie C2), ritrovando il feeling con il gol mettendo a segno 6 reti nel finale di stagione: questo gli permette di tornare in C1 ingaggiato dall', dove rimane solo per mezza stagione fin quando torner\u00e0 in Serie C2 con la maglia del .\nLa stagione successiva torna ancora una volta ad Andria dove giocher\u00e0 quasi sempre titolare, e negli anni successivi andr\u00e0 a giocare nella , societ\u00e0 militante in C2 che a met\u00e0 stagione lo ceder\u00e0 alla concorrente : con la squadra pugliese esordir\u00e0 il 9 gennaio del 2005 contro la , dopo di ci\u00f2 altre 3 presenze incolori prima di rescindere il contratto.\nDopo questa ennesima esperienza italiana decider\u00e0 dapprima di tornare alla squadra honduregna che lo lanci\u00f2, poi torna in Italia e decide di scendere nuovamente di categoria giocando in serie D dapprima nel Budoni e successivamente nel Bojano sempre nella stessa categoria.\nNel 2008 lascia l'Italia per trasferirsi in Grecia all', club che lascer\u00e0 dopo una sola stagione con tre sole presenze senza alcun gol.\nL'anno seguente \u00e8 infatti in Belgio tra le file del Royal Football Club de Li\u00e8ge, seconda squadra della citt\u00e0 belga, club militante nella seconda divisione. L'ingaggio \u00e8 breve ed a fine anno e dopo solo tre presenze in campionato, senza segnare alcun gol, ottiene lo svincolo.\nNel marzo del 2011, dopo aver effettuato alcuni allenamenti per un breve periodo nel Marsala, viene tesserato dalla compagine siciliana del Noto, militante in serie D.\nRitiratosi dal calcio giocato si \u00e8 dedicato al beach soccer guidando da allenatore giocatore la squadra del Brasile in occasione del \"mundialito\" di categoria del 2013.\nNel Dicembre 2015 decise di ritornare a giocare venendo ingaggiato dalla Gaviese, squadra piemontese militante in Promozione girone D.\nStatistiche parziali.\nPresenze e reti nei club.\n\"Statistiche aggiornate 2011.\""}
{"id": "1951648", "revid": "339392", "url": "https://it.wikipedia.org/wiki?curid=1951648", "title": "Sao Paolo", "text": ""}
{"id": "1951652", "revid": "5376", "url": "https://it.wikipedia.org/wiki?curid=1951652", "title": "Terapia Anticoagulante orale", "text": ""}
{"id": "1951656", "revid": "5376", "url": "https://it.wikipedia.org/wiki?curid=1951656", "title": "Telaio jacquard", "text": ""}
{"id": "1951659", "revid": "287204", "url": "https://it.wikipedia.org/wiki?curid=1951659", "title": "Stazione Novolazarevskaja", "text": "La stazione Novolazarevskaja (in russo \u0421\u0442\u0430\u043d\u0446\u0438\u044f \u041d\u043e\u0432\u043e\u043b\u0430\u0437\u0430\u0440\u0435\u0432\u0441\u043a\u0430\u044f) \u00e8 una base antartica permanente russa (precedentemente sovietica) nella Costa della Principessa Astrid nella Terra della Regina Maud.\nLocalizzata ad una latitudine di 70\u00b046\u2032S e ad una longitudine di 11\u00b050\u2032E in una zona libera dai ghiacci ad un'altitudine di 120 metri ed a 5 km dalla base indiana Maitri.\nLa base \u00e8 stata inaugurata il 18 febbraio del 1961 durante la sesta spedizione antartica sovietica ed ha operato con continuit\u00e0.\nLa popolazione estiva \u00e8 di 70 persone, che si riducono a 30 durante l'inverno australe.\nLa base effettua studi scientifici relativi al monitoraggio ambientale, geologico ed attivit\u00e0 di cartografia. Si occupa inoltre dello studio del geomagnetismo, della glaciologia marina e terrestre, della biologia umana, della ionosfera, delle aurore polari, della limnologia, della sismologia. Sono infine effettuate osservazioni meteorologiche (dal 1961)."}
{"id": "1951660", "revid": "339392", "url": "https://it.wikipedia.org/wiki?curid=1951660", "title": "Base Novolazarevskaya", "text": ""}
{"id": "1951662", "revid": "172126", "url": "https://it.wikipedia.org/wiki?curid=1951662", "title": "Inquisizione siciliana", "text": ""}
{"id": "1951663", "revid": "253269", "url": "https://it.wikipedia.org/wiki?curid=1951663", "title": "Ida Lupino", "text": "Biografia.\nOrigini.\nIda Lupino, dalla data di nascita incerta, nacque in una famiglia inglese dedita da generazioni all'arte dello spettacolo. Di antiche origini italiane, la famiglia discendeva da un certo Michele Lupino, rendendo noto al pubblico inglese il personaggio italiano della commedia dell'arte Pulcinella che, trasformato in inglese, divenne Punchinello o Punch. Attori, ballerini, clown, acrobati, la famiglia Lupino ebbe importanti protagonisti nello spettacolo come il figlio di Giorgio, il mimo George William (1632-1693), cos\u00ec come Thomas William (1791-1859) acrobata che si esib\u00ec al Covent Garden e all'Astley's Circus. Nel 1850, col matrimonio di Louisa Lane con John Drew, i Lupino/Lane si imparentarono con un'altra famosa famiglia teatrale, i Drew.\nCarriera.\nIncoraggiata dai suoi stessi genitori, gli attori Connie Emerald e Stanley Lupino, oltre che dallo zio Lupino Lane, Ida continu\u00f2 la tradizione di famiglia studiando alla Royal Academy of Dramatic Art (RADA) di Londra fino all'esordio da giovanissima in teatro e nel cinema ad appena quattordici anni nel film \"Altalena d'amore\" di Allan Dwan (1932). L'occasione della sua prima interpretazione cinematografica fu casuale: Ida aveva accompagnato la madre che avrebbe dovuto sostenere un provino per una parte nel film di Dwan, e invece fu scelta la figlia che ottenne subito un buon successo tanto da interpretare in Inghilterra altre cinque pellicole. Trasferitasi a Hollywood, con un contratto per la Paramount, inizi\u00f2 la carriera interpretando parti secondarie, come in \"Sogno di prigioniero\" (1935) di Henry Hathaway fino a raggiungere la notoriet\u00e0 con \"La luce che si spense\" (1939) di William A. Wellman, dopo una prova apprezzabile anche nella commedia brillante \"Artisti e modelle\" (1937) di Raoul Walsh.\nScritturata dalla Warner Bros., inizi\u00f2 una collaborazione artistica con Raoul Walsh, grazie alla quale negli anni quaranta recit\u00f2 in \"Strada maestra\" (1940) e nel noir \"Una pallottola per Roy\" (1941), con Humphrey Bogart, un gangster movie con toni introspettivi, intriso di malinconia. In questo film si ebbe la definitiva consacrazione di Bogart, ma la Lupino, come avvenne anche in \"Strada maestra\", non sfigur\u00f2 di fronte alla recitazione incisiva di Bogart e riusc\u00ec a stargli alla pari e talvolta a metterlo in ombra. Negli stessi anni la Lupino si distinse come interprete nei film \"Il lupo dei mari\" (1941) di Michael Curtiz e \"Fuori dalla nebbia\" (1941) di Anatole Litvak, ottenendo nel 1943 il premio della critica cinematografica newyorkese per \"The Hard Way\" di Vincent Sherman.\nNel 1949, sospesa dal lavoro dalla Warner Bros., Ida Lupino casualmente ottenne di sostituire il regista Elmer Clifton, che si era ammalato durante le riprese del film \"Non abbandonarmi\". Con Collier Young, allora suo marito, cre\u00f2 la Emerald Productions, rinominata poi The Filmmakers, che produrr\u00e0 film con temi molto delicati per l'epoca, affidandone l'interpretazione a giovani attori di talento. I film da lei diretti fondono l'immaginario e il linguaggio visivo del noir e del melodramma, si potrebbero chiamare \"social problem melodramas\". La Lupino abbandon\u00f2 temporaneamente la recitazione, dedicandosi alla sceneggiatura di film con personaggi femminili inseriti in situazioni violente e drammatiche (tradimenti, gravidanze indesiderate, abusi familiari, stupro, ...), spesso volutamente trascurate nella considerazione del pubblico cinematografico che preferiva temi pi\u00f9 leggeri.\nIl primo film in cui venne accreditata ufficialmente come regista fu \"Never Fear\" (1950), nel quale la poliomielite colpisce e distrugge la vita a una ballerina. Sempre del 1950 fu \"La preda della belva\", incentrato sulla storia di una giovane stuprata poco prima delle nozze. Nel 1951 diresse \"Hard, Fast and Beautiful\", film in cui una madre ambiziosa riversa sulla figlia le sue delusioni costringendola a intraprendere la carriera di tennista. Nel 1953 gir\u00f2 \"La belva dell'autostrada\", un thriller con protagonisti due uomini d'affari che durante un viaggio danno un passaggio in auto a un criminale psicopatico, che si servir\u00e0 di loro come ostaggi per la sua fuga. Nello stesso anno, diresse e interpret\u00f2 \"La grande nebbia\", dove affront\u00f2 apertamente il delicato tema della bigamia. Autorevole ma al tempo stesso affascinante, i ragazzi della troupe la chiamavano \"Mother,\" intimoriti dalla sua presenza dietro la macchina da presa. sulla sua sedia da regista c'era scritto \"La madre di tutti noi\".\nRipresa la recitazione, Ida Lupino apparve ancora nel film su Hollywood \"Il grande coltello\" (1955) di Robert Aldrich, e in \"Quando la citt\u00e0 dorme\" (1956) di Fritz Lang. Ancora come regista, nel 1966 diresse Rosalind Russell in \"Guai con gli angeli\", film ispirato a un romanzo di Jane Trahey, dove si narra la vita di alcune giovani in un collegio di suore, una delle quali prender\u00e0 i voti. Nel 1972 interpreter\u00e0 \"L'ultimo buscadero\" di Sam Peckinpah con Steve McQueen, mentre la pellicola \"Il cibo degli dei\" di Bert I. Gordon vedr\u00e0 la sua ultima apparizione sullo schermo nel 1976. Dagli anni '60, Ida Lupino si impegn\u00f2 quasi esclusivamente nelle regie televisive di serial come \"Vita da strega\", \"Ai confini della realt\u00e0\", \"Alfred Hitchcock presenta\", \"Gli intoccabili\", \"Boris Karloff's Thriller\", \"Il fuggiasco\" (ritrasmessa in Italia nel 2005), \"Il fantasma e la signora Muir\". Dal gennaio 1957 al settembre 1958 fu anche protagonista del serial televisivo autobiografico \"Mr. Adams and Eve\". Partecip\u00f2 alla puntata 20 della prima stagione (1976/1977) di \"Charlie's Angels\" come special guest star, interpretando una vecchia gloria del cinema.\nVita privata.\nSi spos\u00f2 tre volte, con l'attore Louis Hayward, col produttore Collier Young e con l'attore Howard Duff, dal quale nel 1952 ebbe la figlia Bridget).\nLa Lupino mor\u00ec di ictus mentre era in cura per un cancro al colon nella sua abitazione di Burbank a Los Angeles il 3 agosto 1995, all'et\u00e0 di 77 anni. Le sue memorie, \"Ida Lupino: Beyond the Camera\", furono modificate dopo la sua morte e pubblicate dalla scrittrice Mary Ann Anderson. "}
{"id": "1951665", "revid": "125938705", "url": "https://it.wikipedia.org/wiki?curid=1951665", "title": "Russkaja osvoboditel'naja armija", "text": "L'Esercito russo di liberazione () fu un esercito collaborazionista composto da unit\u00e0 russe volontarie che combatt\u00e9 al fianco della Germania nazista sotto l'egida del Comitato di liberazione dei popoli della Russia, un'organizzazione creata dai tedeschi in funzione antisovietica.\nOrigini.\nL'Armata russa di liberazione nacque nel 1941, anche se in via ufficiosa. Ne facevano parte molti prigionieri di guerra russi catturati dai tedeschi durante l'operazione \"Barbarossa\". Nel codice militare sovietico, infatti, i propri soldati che venivano catturati dal nemico venivano considerati traditori e condannati a morte. Tale misura, forse ideata per scoraggiare le spie nemiche, si rivel\u00f2 controproducente, in quanto faceva s\u00ec che i sovietici non potessero mai avere prigionieri di guerra da riscattare.Tra i pi\u00f9 famosi \"traditori\" della seconda guerra mondiale, vi fu il generale sovietico Andrej Andreevi\u010d Vlasov, che aveva valorosamente respinto i tedeschi nella battaglia di Mosca, pur finendo per essere catturato dalla Wehrmacht. Fu proprio a lui che venne affidato il comando di formare la cosiddetta Armata russa di liberazione.\nObiettivi.\nL'obiettivo principale del ROA era quello di coadiuvare le armate tedesche alla vittoria della guerra, particolarmente contro l'Unione sovietica, sulle cui ceneri il ROA avrebbe ricostruito la nuova Russia ideata da Adolf Hitler, gi\u00e0 ribadita nel suo \"Mein Kampf\":\nLe battaglie.\nIn realt\u00e0, il ROA era malvisto dagli stessi gerarchi nazionalsocialisti, che non si fidavano dei Russi, soprattutto quelli che si arruolavano come volontari. Nella primavera 1943 era stata annullata da Hitler in persona l'azione Silberstreifen che prevedeva il lancio di volantini oltre le linee sovietiche in cui veniva illustrato il progetto del generale Vlasov di costituire un nuovo esercito russo collaborante con i tedeschi. Il ROA fu utilizzato soprattutto come forza di presidio nelle zone occidentali o come supporto ad altre unit\u00e0 tedesche. Per gli Alleati, ovviamente, erano dei traditori che avevano scelto di stare dalla parte delle potenze dell'Asse.\nLa prima vera battaglia del ROA avvenne nel maggio del 1945, quando la Germania nazionalsocialista lanci\u00f2 l'operazione \"Apocalisse\" per contrastare la rivolta di Praga (5-8 maggio). L'operazione \"Apocalisse\" aveva come scopo la distruzione totale di Praga e lo sterminio di tutti i suoi abitanti, in piena rivolta contro l'occupazione tedesca. I carri armati della 3\u00aa Divisione panzer SS \"Totenkopf\" entrarono a Praga il 5 maggio, seguiti da quelli del ROA, e cominciarono la distruzione sistematica degli edifici, sparando sulla popolazione inerme. \nLo scioglimento.\nGli stessi Andrej Andreevi\u010d Vlasov e Sergej Bunja\u010denko furono giustiziati entrambi il 2 agosto 1946.\nRiconoscimenti.\nA Praga, nel cimitero del quartiere di \u017di\u017ekov, vi sono le tombe dei 189 soldati del ROA morti per salvare la citt\u00e0 dai tedeschi durante la rivolta di Praga."}
{"id": "1951668", "revid": "339392", "url": "https://it.wikipedia.org/wiki?curid=1951668", "title": "Costa della principessa Elizabeth", "text": ""}
{"id": "1951670", "revid": "287204", "url": "https://it.wikipedia.org/wiki?curid=1951670", "title": "Stazione Progress-2", "text": "La stazione Progress-2 (in russo \"\u0421\u0442\u0430\u043d\u0446\u0438\u044f \u041f\u0440\u043e\u0433\u0440\u0435\u0441\u0441-2\") \u00e8 una base antartica permanente russa (precedentemente sovietica) nella Terra della principessa Elisabetta nel territorio antartico australiano.\nLocalizzata ad una latitudine di 69\u00b022'S e ad una longitudine di 76\u00b023'E in una zona libera dai ghiacci ad un'altitudine di 15,5 metri.\nLa base \u00e8 stata inaugurata nel gennaio 1989 inglobando alcune strutture della stazione Progress.\nLa popolazione estiva \u00e8 di 77 persone, che si riducono a 20 durante l'inverno australe.\nLa base effettua studi scientifici relativi al monitoraggio ambientale e geologico. Si occupa inoltre dello studio della glaciologia marina e terrestre e della sismologia. Nella stazione opera anche una stazione meteorologica."}
{"id": "1951672", "revid": "146644", "url": "https://it.wikipedia.org/wiki?curid=1951672", "title": "Stazione Progress 2", "text": ""}
{"id": "1951673", "revid": "146644", "url": "https://it.wikipedia.org/wiki?curid=1951673", "title": "Base Progress 2", "text": ""}
{"id": "1951674", "revid": "146644", "url": "https://it.wikipedia.org/wiki?curid=1951674", "title": "Base Progress-2", "text": ""}
{"id": "1951676", "revid": "1543377", "url": "https://it.wikipedia.org/wiki?curid=1951676", "title": "Stazione Progress", "text": "La stazione Progress (in russo \"\u0421\u0442\u0430\u043d\u0446\u0438\u044f \u041f\u0440\u043e\u0433\u0440\u0435\u0441\u0441\") era una base antartica sovietica nella Terra della principessa Elisabetta nel territorio antartico australiano.\nLocalizzata ad una latitudine di 69\u00b023'S e ad una longitudine di 76\u00b024'E venne inaugurata durante la stagione 1985-86 per essere poi chiusa e parzialmente smantellata nel 1989.\nParte delle strutture sono state utilizzate nella costruzione della stazione Progress-2."}
{"id": "1951677", "revid": "18603100", "url": "https://it.wikipedia.org/wiki?curid=1951677", "title": "Lugnasad", "text": ""}
{"id": "1951678", "revid": "104653689", "url": "https://it.wikipedia.org/wiki?curid=1951678", "title": "Valle Pedana", "text": "La Valle Pedana \u00e8 una valle alluvionale della provincia di Roma che si estende tra i comuni di Roma, Tivoli, Palestrina e Colonna, ed \u00e8 geograficamente delimitata a sud dai Colli Albani, ad ovest dai Monti Prenestini e dalla Valle del Sacco, a nord dai Monti Tiburtini e ad est dall'Agro Romano.\nLa denominazione di \"Pedana\" deriverebbe dall'antico toponimo della citt\u00e0 di \"Pedum\", il cui sito \u00e8 stato collocato in maniera incerta presso l'attuale centro di Gallicano nel Lazio. La prima menzione della valle \u00e8 attribuita al poeta latino Quinto Orazio Flacco:\nLa Valle Pedana \u00e8 composta da un solido banco di tufo sovrapposto, a seguito delle eruzioni del Vulcano Laziale -durate circa dagli 800.000 ai 20.000 anni fa-, al materiale sedimentario gi\u00e0 portyato dall'Aniene e dai suoi affluenti minori. La Valle Pedana \u00e8 sempre stata una zona di passaggio e di transito, tanto che ancora oggi \u00e8 attraversata per tutta la sua lunghezza dall'Autostrada del Sole."}
{"id": "1951681", "revid": "124163331", "url": "https://it.wikipedia.org/wiki?curid=1951681", "title": "Lupin III - 1$ Money Wars", "text": " \u00e8 il dodicesimo special televisivo giapponese con protagonista Lupin III, il celebre ladro creato da Monkey Punch, trasmesso per la prima volta in Giappone su Nippon Television il 28 luglio 2000.\n\u00c8 stato trasmesso, in prima visione, da Italia 1 il 21 novembre 2004 alle 13:00 col titolo Lupin III - Per un dollaro in pi\u00f9. \u00c8 stato l'ultimo special tv di Lupin III realizzato in animazione tradizionale e girato in pellicola.\nTrama.\nLupin vuole rubare all'avvenente direttrice della Bank of World un anello contenente informazioni per ritrovare un antico cimelio che in passato \u00e8 stato posseduto da persone che si sono impegnate in campagne per dominare il mondo, tra cui Hitler e Napoleone.\nA colpo riuscito, per\u00f2, un agente della direttrice spara al petto del ladro, facendolo morire, almeno apparentemente.\nDoppiaggio.\nLa prima versione trasmessa da Italia 1 ha \"Hallo Lupin\" di Giorgio Vanni come sigla finale e anche come musica di sottofondo prima della schermata del titolo iniziale. Nelle repliche di Italia 2 e quelle di Italia 1 a partire dall'8 gennaio 2017 sono state ripristinate le sigle giapponesi originali.\nEdizioni home video.\nDVD.\nShin Vision ha edito lo special in DVD. \u00c8 stato poi ristampato da Yamato Video.\nBlu-ray Disc.\nIn Giappone il film \u00e8 stato rimasterizzato in alta definizione e venduto in formato Blu-ray Disc all'interno della raccolta .\nColonna sonora.\nLa colonna sonora dello special \u00e8 stata composta da Y\u016bji \u014cno."}
{"id": "1951683", "revid": "287204", "url": "https://it.wikipedia.org/wiki?curid=1951683", "title": "John Millington Synge", "text": "Biografia.\nA Parigi conobbe Yeats, che esercit\u00f2 una costante e profonda influenza sulla sua produzione letteraria, sulla sua ideologia e sulla sua estetica.\nI suoi lavori teatrali furono pochi, eppure esercitarono una profonda influenza su tutta la drammaturgia successiva e fino a pochi decenni fa sono stati ancora frequentemente rappresentati con successo in Irlanda e all'estero.\nSynge non si limit\u00f2 come Yeats ad ispirarsi ad antichi miti e alle leggende irlandesi allo scopo di realizzare una rinascita del teatro nazionale; egli tent\u00f2 invece audacemente per i tempi, con passione ed ironia insieme, di \"raccontare\" un'Irlanda quale era veramente, con i suoi mali, i suoi pregiudizi ed insieme con quell'insostituibile patrimonio, tipicamente irlandese, che \u00e8 la fantasia estrosa ed avventurosa del suo popolo."}
{"id": "1951684", "revid": "1005847", "url": "https://it.wikipedia.org/wiki?curid=1951684", "title": "Elezioni federali in Germania del 1994", "text": "Le elezioni federali in Germania del 1994 si tennero il 16 ottobre per il rinnovo del Bundestag.\nCampagna elettorale.\nLa SPD candid\u00f2 il primo ministro della Renania-Palatinato, Rudolf Scharping. La sua campagna elettorale, tuttavia, venne penalizzata dalle liti tra i due leader carismatici del partito, Oskar Lafontaine e Gerhard Schr\u00f6der.\nL'affluenza alle urne fu del 79%.\nConseguenze.\nNonostante l'ottimo risultato della SPD, la coalizione CDU\\CSU-FDP rimase alla guida del paese con Helmut Kohl cancelliere. Le elezioni del 1994 videro una perdita significativa di consensi della CDU e un aumento di quelli della SPD che risult\u00f2 il primo partito tedesco: questa erosione di consensi favor\u00ec il trionfo dei socialdemocratici alle elezioni del 1998."}
{"id": "1951685", "revid": "33689", "url": "https://it.wikipedia.org/wiki?curid=1951685", "title": "Konix Multisystem", "text": "Konix Multisystem \u00e8 una console a 16 bit per videogiochi progettata dalla azienda gallese Konix e dall'inglese Flare Technology. Annunciata nel 1989, non \u00e8 mai stata commercializzata, nonostante l'interesse di alcune aziende come LucasArts e Sony.\nStoria.\nIl sistema era stato ideato dalla Konix, azienda che produceva joystick per i sistemi dell'epoca; per la realizzazione della console vera e propria venne contattata la Flare Technology, che stava sviluppando una nuova tecnologia chiamata \"Flare One\", di potenza simile ad un Amiga 500 ma pi\u00f9 economica da realizzare: fra gli altri collaboratori \u00e8 possibile citare Jeff Minter.\nLa console avrebbe dovuto essere dotata di una grande variet\u00e0 di periferiche, a partire da quello principale, lo \"Slipstream\", un controller che poteva essere configurato in diverse modalit\u00e0 a seconda del gioco scelto (manubrio, volante, cloche). Era inoltre stato realizzato il prototipo di una poltrona dotata di force feedback, denominata \"Power Chair\", collegabile al sistema.\nErano in fase di produzione 22 videogiochi, tra i quali \"Hammerfist\" che fu il primo presentato alla stampa e fu sviluppato insieme alle versioni Amiga e ST, la conversione di \"\", di \"Starglider 2\" e di \"Attack of the Mutant Camels\".\nNonostante l'effettiva costruzione di alcuni prototipi funzionanti e il grande interesse suscitato, il Multisystem non \u00e8 mai stato commercializzato per mancanza di investimenti adeguati."}
{"id": "1951687", "revid": "1005847", "url": "https://it.wikipedia.org/wiki?curid=1951687", "title": "Elezioni federali in Germania del 1998", "text": "Le elezioni federali in Germania del 1998 si tennero il 27 settembre per il rinnovo del Bundestag.\nCampagna elettorale.\nLa campagna elettorale vide come tema principale la crisi economica in cui si trovava il paese e soprattutto la disoccupazione, che era arrivata a toccare 4 milioni di senza lavoro. Un altro tema che pes\u00f2 molto furono i costi sostenuti dal governo per la riunificazione tedesca.\nL'affluenza si attest\u00f2 all'82,2%.\nRisultati.\nLe elezioni videro il crollo della CDU, che perse quasi il 6% dei voti, e l'avanzata della SPD, che conquist\u00f2 4,5 punti percentuali. La SPD, guidata da Gerhard Schr\u00f6der, riusc\u00ec a tornare al governo dopo 16 anni formando un'inedita alleanza con Alleanza 90/I Verdi. Le cause della rovinosa sconfitta del centrodestra furono:"}
{"id": "1951689", "revid": "339392", "url": "https://it.wikipedia.org/wiki?curid=1951689", "title": "SAT2000", "text": ""}
{"id": "1951694", "revid": "290023", "url": "https://it.wikipedia.org/wiki?curid=1951694", "title": "Gavino Contini", "text": "\u00c8 stato forse il pi\u00f9 grande poeta estemporaneo della Sardegna sicuramente il pi\u00f9 amato. La casa natale del poeta \u00e8 in buono stato di conservazione e la via dove si trova \u00e8 intitolata al poeta.\nBiografia.\nNacque a Siligo in una modesta casa situata nella zona pi\u00f9 antica e pi\u00f9 alta del paese, chiamata \u201csu Runaghe\u201d. Conseguita la terza elementare si dedic\u00f2 ai lavori nei campi insieme al padre o come \"teracu\" presso qualche ricco possidente a Siligo e spesso come pastorello a Ploaghe, che il poeta aveva sempre considerato come sua seconda patria. Ma aveva sempre coltivato la sua passione per le letture sui libri di storia e di poesie.\nNel 1875 si era arruolato nel Corpo delle guardie regie e fu di stanza a Roma. In occasione di una gara poetica per il compleanno di Vittorio Emanuele II ottenne, quale riconoscimento per la propria arte, una pensione vitalizia. Pass\u00f2 nel Corpo degli agenti di custodia e dopo aver prestato servizio in varie localit\u00e0 della penisola, torn\u00f2 in Sardegna a Castiadas. Costretto da una malattia, nel 1890 lasci\u00f2 il corpo e torn\u00f2 a Siligo dove visse con le sorelle Raimonda ed Anatolia, e da allora si dedic\u00f2 interamente alla poesia.\nLa poesia.\nImprovvis\u00f2 nelle piazze fino alla sua morte e la sua presenza sul palco era garanzia di attrazione grazie alla sua fervida intelligenza, alla sua arguzia ed alla sua prontezza. Il poeta era molto stimato dai suoi colleghi che lo avevano definito: \"de sos poetes su mastru\" (il maestro dei poeti), \"su zigante\" (il gigante), \"altu monte\" (Giuseppe Pirastru), \"su pius mannu\" (il pi\u00f9 grande). Poco prima di morire, nel 1915, scrisse un breve dialogo, pubblicato nel 1929 a Sassari col titolo: \"Discursu de Gavinu Contini et sa morte chi benit a l'avvisare essende arrivada s'ora sua\", composto di 22 ottave (in ottava rima serrada), in cui il poeta immagina di parlare con la Morte e con Dio. In particolare nella 18\u00aa ottava il poeta saluta il suo paese natale ed auspica che con l'aiuto dei santi e della Madonna riesca a salvare la sua anima, infine Dio assolver\u00e0 il poeta che ringrazia. A parte questo dialogo e qualche lettera (in rima), essendo un poeta estemporaneo la maggior parte della sua produzione era relegata al ricordo delle persone che avevano seguito le gare poetiche. Tuttavia sono state pubblicate 2 raccolte una risalente agli anni '60 curata da Antonio Carta ed una del 1983 curata da don Giommaria Dettori. \nBisogna tenere conto che la poesia estemporanea di quell'epoca ci \u00e8 stata tramandata a voce per cui spesso le versioni sono diverse e talvolta anche l'attribuzione stessa dell'ottava non \u00e8 assolutamente certa.\nCitazioni.\nAlcune poesie del poeta sono state riportate da Gavino Ledda nel suo romanzo \"Lingua di falce\"."}
{"id": "1951696", "revid": "300067", "url": "https://it.wikipedia.org/wiki?curid=1951696", "title": "Tomas Masiulis", "text": "\u00c8 il padre di Gytis, a sua volta cestista."}
{"id": "1951700", "revid": "757396", "url": "https://it.wikipedia.org/wiki?curid=1951700", "title": "Tomas Pa\u010d\u0117sas", "text": ""}
{"id": "1951701", "revid": "287204", "url": "https://it.wikipedia.org/wiki?curid=1951701", "title": "Tomas Pacesas", "text": ""}
{"id": "1951712", "revid": "767487", "url": "https://it.wikipedia.org/wiki?curid=1951712", "title": "Una donna distrusse", "text": "Una donna distrusse (\"Smash-up - The Story of a Woman)\" \u00e8 un film del 1947 diretto da Stuart Heisler. Si dice che la storia si ispirata a quella del turbolento primo matrimonio di Bing Crosby con l'attrice Dixie Lee.\nTrama.\nArrivata in ospedale Angie Evans racconta la sua storia. La ragazza \u00e8 cantante in un night club dove conosce e si innamore di Ken Conway, un altro cantante dalla promettente carriera che viene aiutato da Mike Dawson, l'agente di lei.\nIl successo arriva e Angie, diventata madre, vede la sua carriera bloccata e inizia a bere. Nonostante questo sospetta che il marito abbia una relazione con Martha, la loro segretaria. Dopo l'ennesima ubriacatura ad un party Ken si rivolge agli avvocati per chiedere il divorzio e la custodia della figlia.\nAiutata da Mike Angie trova lavoro in un club con l'intenzione di restare sobria per non perdere la figlia ma si ritrova a bere in un bar per poi finire a casa di uno sconosciuto.\nAngie allora decide di rapire la figlia e la porta in una casa isolata. Dopo aver messo a letto la bambina la donna beve e accidentalmente provoca un incendio. Solo le urla della figlia la svegliano e le due riescono a mettersi in salvo anche se lei riporta una profonda ustione al volto.\nResasi conto di essere giunta in un punto di non ritorno finalmente chiede un aiuto medico anche grazie a Ken che nonostante tutto vuole stare al suo fianco."}
{"id": "1951715", "revid": "438678", "url": "https://it.wikipedia.org/wiki?curid=1951715", "title": "L'angelo del dolore", "text": "L'angelo del dolore (\"Sister Kenny\") \u00e8 un film del 1946 diretto da Dudley Nichols e basato sulle memorie dell'infermiera australiana Elizabeth Kenny.\nTrama.\nNel 1911, Elizabeth Kenny torna dalla scuola per infermieri di Brisbane, in Australia, a casa sua nel bush del Queensland. Qualche tempo dopo, Elizabeth fa visita a una fattoria per curare una bambina, apparentemente paralizzata, in agonia. Attraverso un'attenta osservazione, Elizabeth si rende conto che la paziente non \u00e8 paralizzata: i suoi muscoli, diventati \"alienati\", sono in stato di \u201cspasmo\u201d. Dopo che gli arti sono stati avvolti da bende calde e \"rieducati\", la piccola si riprende completamente. Elizabeth si reca dal dottor McDonnell: in ospedale \u00e8 inorridita nell'apprendere che la paralisi infantile pu\u00f2 essere una malattia mortale, e che il trattamento standard \u00e8 l'immobilizzazione con stecche di legno. McDonnell crede che Elizabeth abbia scoperto un modo completamente nuovo di trattare la poliomielite e la presenta all\u2019anziano dottor Brack, vero e proprio luminare della materia. Brack si fa beffe del linguaggio non convenzionale di Elizabeth e rifiuta di considerare la possibilit\u00e0 che la scienza possa essersi sbagliata. McDonnell suggerisce allora alla donna di occuparsi dei casi a cui i medici rinunciano. Elizabeth \u201cSorella\u201d Kenny metter\u00e0 su una clinica per poliomielitici e inizier\u00e0 una lotta perch\u00e9 la sua tecnica empirica sia riconosciuta dalla medicina ufficiale.\nProduzione.\nIl film fu prodotto dalla RKO Radio Pictures.\nDistribuzione.\nDistribuito dalla RKO Radio Pictures, il film fu presentato in prima a New York il 29 settembre 1946."}
{"id": "1951716", "revid": "1345932", "url": "https://it.wikipedia.org/wiki?curid=1951716", "title": "Base antartica cinese Zhongshan", "text": "La base antartica cinese Zhongshan (in cinese \u4e2d\u56fd\u5357\u6781\u4e2d\u5c71\u7ad9) \u00e8 una base antartica permanente cinese localizzata nella Terra della principessa Elisabetta nel territorio antartico australiano intitolata a Sun Yat-sen. La struttura si trova a pochi chilometri dalla base permanente russa Progress-2 e dalla base estiva romena Law.\nAttivit\u00e0.\nLocalizzata ad una latitudine di 69\u00b022'S e ad una longitudine di 76\u00b022'E nella baia di Prydz, la struttura \u00e8 stata inaugurata il 20 febbraio 1989 ed ha operato con continuit\u00e0.\nLa popolazione estiva \u00e8 di 60 persone, che si riducono a 25 durante l'inverno australe.\nLa base effettua studi scientifici di glaciologia, biologia marina e geologia. La struttura funge anche da snodo logistico per spedizioni scientifiche all'interno del continente.\nI rifornimenti sono assicurati da una visita annuale della nave \"Xue Long\"."}
{"id": "1951717", "revid": "146644", "url": "https://it.wikipedia.org/wiki?curid=1951717", "title": "Base Zhongshan", "text": ""}
{"id": "1951718", "revid": "146644", "url": "https://it.wikipedia.org/wiki?curid=1951718", "title": "Stazione Zhongshan", "text": ""}
{"id": "1951719", "revid": "438678", "url": "https://it.wikipedia.org/wiki?curid=1951719", "title": "La valle del destino", "text": "La valle del destino (\"The Valley of Decision\") \u00e8 un film del 1945, diretto da Tay Garnett. Ha ricevuto due nomination agli oscar, una per la miglior attrice protagonista, l'altra per la miglior colonna sonora.\nTrama.\nUna giovane va a fare la domestica per una famiglia, proprietaria di un pozzo minerario, nel quale il padre della giovane si era gravemente infortunato. Onesta e volenterosa si attira la benevolenza di tutta la famiglia, specie di uno dei figli, ma i padri si oppongono; quando il padre di lei capitoler\u00e0 saranno inizialmente i due giovani a rinunciare in virt\u00f9 della distanza fra i loro mondi, per\u00f2 poi le cose prendono per i due una piega positiva."}
{"id": "1951726", "revid": "438678", "url": "https://it.wikipedia.org/wiki?curid=1951726", "title": "Il fiore che non colsi", "text": "Il fiore che non colsi (\"The Constant Nymph\") \u00e8 un film del 1943 diretto da Edmund Goulding.\nTrama.\nLewis Dodd lascia Londra, dove la sua ultima sinfonia si \u00e8 rivelata un fiasco, per passare un po' di tempo in Svizzera a casa di Albert Sanger, un suo vecchio amico che ha allevato le quattro figlie Kate, Toni, Tessa e Paula in relativo isolamento. Dopo la morte del padre, le ragazze raggiungono il ricco Charles Creighton, che vive con la figlia Florence, e iniziano a frequentare il bel mondo.\nLewis, grazie alle ragazze, trova nuova ispirazione per la sua musica e chiede a Florence di sposarlo, provocando la disperazione di Tessa, segretamente innamorata di lui. Dopo il matrimonio, Lewis e Florence si trasferiscono a Londra, dove la donna mostra tutta la sua ambizione e cerca di spronare il marito ad ottenere sempre maggiori consensi, mentre le giovani Tessa e Paula ritornano malvolentieri a scuola, dalla quale scappano quasi subito per rifugiarsi proprio da Lewis. Florence si rende subito conto che Lewis, nuovamente ispirato da Tessa, potrebbe alla fine innamorarsi della giovane e ha un duro confronto con lei.\nGiunge la sera in cui viene suonata per la prima volta la nuova sinfonia composta da Lewis che, esaltato per il successo, corre da Tessa chiedendole di sposarlo, ma la ragazza rifiuta poich\u00e9 lui \u00e8 ancora il marito di Florence. Quest'ultima ha per\u00f2 capito che Tessa, oltre ad essere la sua musa, \u00e8 anche il vero amore di Lewis ed \u00e8 pronta a concedergli il divorzio. Lewis raggiunge Tessa per darle la buona notizia ma la trova ormai morta, vittima del proprio debole cuore che non ha retto alla situazione."}
{"id": "1951728", "revid": "125815983", "url": "https://it.wikipedia.org/wiki?curid=1951728", "title": "Sera", "text": "La sera (o serata) \u00e8 una parte del giorno corrispondente all'ultimo quarto dell'ideale partizione delle 24 ore giornaliere. \u00c8 la parte di giorno che intercorre tra il tramonto e la mezzanotte.\nCulturalmente, vi sono diverse interpretazioni sull'inizio e la fine della sera. In lingua inglese si segue il fenomeno naturale, indicando la sera come il periodo in cui la luce diurna diminuisce, collocata quindi tra il tardo pomeriggio, e il tramonto del sole, cui segue la notte.\nSera nella cultura di massa.\nPer Baudelaire (\"I fiori del male\") la sera pu\u00f2 essere affascinante, \"Voici le soir charmant\", o sollievo per l' operaio curvato dalla fatica che torna al suo letto,\" C'est le soir qui soulage... l'ouvrier courb\u00e9 qui regagne son lit. \"Allo steso tempo la prostituzione si accende nelle strade, \"A trarvers les lueurs que tourmente le vent/la Prostitution s'allume dans les rues\", ma anche \"C'est l'heure o\u00f9 les douleurs des malades s'aigrissent!/La sombre Nuit les prend \u00e0 la gorge; ils finissent/leur destin\u00e9e et vont vers le grouffre commun...\" "}
{"id": "1951731", "revid": "92723", "url": "https://it.wikipedia.org/wiki?curid=1951731", "title": "Diocesi di Laon", "text": "La diocesi di Laon () \u00e8 stata una sede della Chiesa cattolica in Francia suffraganea dell'arcidiocesi di Reims, soppressa il 29 novembre 1801.\nTerritorio.\nLa diocesi comprendeva la parte settentrionale dell'attuale dipartimento francese dell'Aisne, in Piccardia, comprensiva del Laonnois (\"pagus Laudunensis\") e della Thi\u00e9rache (\"pagus Theoracensis\"), escluso il Vermandois. Confinava a nord con l'arcidiocesi di Cambrai e la diocesi di Tournai; ad est con l'arcidiocesi di Reims; a sud con la diocesi di Soissons e ad ovest con quella di Noyon.\nSede episcopale era la citt\u00e0 di Laon, dove fungeva da cattedrale la chiesa di Notre-Dame.\nLa citt\u00e0 antica fu chiamata in et\u00e0 romana e medievale, \"Laudunum\", \"Lugdunum Clavatum\", \"Laudunensis\" o \"Laodunum\", toponimi che conservano la radice celtica \"Dun\" avente il significato di \"fortezza\". Laon era capitale del piccolo paese detto \"Laonese\". Al momento della soppressione, la diocesi aveva 420 parrocchie, 18 abbazie (fra cui l'abbazia di Pr\u00e9montr\u00e9, da cui sono originati i Canonici Regolari Premostratensi), 7 priorati conventuali, 10 collegiate, 10 ospedali, 9 collegi, un seminario e due santuari. Il capitolo era composto di cinque dignitari, 84 canonici e 50 cappellani.\nA partire dal XIV secolo la diocesi era suddivisa in 2 arcidiaconati e 12 decanati:\nStoria.\nSecondo la tradizione il territorio della diocesi fu evangelizzato da san Beato in epoca incerta. La sede vescovile sarebbe stata eretta sul finire del V secolo da san Remigio, arcivescovo di Reims, in favore del nipote Genebaldo, contestualmente alla divisione del regno franco di Clodoveo I tra i suoi figli. Il suo territorio fu ricavato da quello della stessa sede di Reims, di cui la nuova diocesi divenne suffraganea. Genebaldo \u00e8 storicamente documentato nel 549 quando si fece rappresentare al concilio di Orl\u00e9ans.\nPer molti dei vescovi di Laon fino al IX secolo non si conosce che il nome e pochi sono quelli documentati storicamente. Tra questi si ricorda Cagnoaldo, discepolo di san Colombano, nato da un'influente famiglia burgunda, ex abate di San Vincenzo, una delle abbazie pi\u00f9 importanti della diocesi, dove fu sepolto. Il suo nome \u00e8 commemorato nel martirologio romano il 6 settembre.\nNell'Alto Medioevo sono da menzionare: Incmaro, che si ribell\u00f2 contro lo zio Incmaro di Reims e contro l'imperatore Carlo il Calvo, che lo fece imprigionare e accecare (871); Adalberone, alunno di Gerberto di Reims, futuro papa Silvestro II, cancelliere del re Lotario, che govern\u00f2 la diocesi per oltre 50 anni; \u00c9linand, che, bench\u00e9 accusato di simonia, fu un buon vescovo e costru\u00ec la cattedrale romanica di Laon.\nA Laon furono celebrati diversi concili della Chiesa francese: nel 936, durante il quale fu incoronato il re Luigi IV e consacrato vescovo di Laon Radulfo II; nel 948, durante il quale venne scomunicato Tibaldo conte di Blois; nel 1150, quando fu indetta la crociata contro i Saraceni, confermata dal concilio di Chartres dello stesso anno; e nel 1233 a sostegno del vescovo Milone di Beauvais.\nIl XII secolo \u00e8 segnato dall'episcopato di Bartolomeo di Giura (1113-1151), soprattutto per il grande impulso che dette alla vita monastica nella diocesi. Fu durante il suo episcopato che san Norberto fond\u00f2 l'abbazia di Pr\u00e9montr\u00e9 (1121), casa madre dell'ordine dei Canonici regolari premostratensi, e altre abbazie a Cuissy (1122), San Martino a Laon (1124), Thenailles (1130) e Bucilly (1148). Bartolomeo di Giura aiut\u00f2 anche san Bernardo a fondare monasteri di Foigny (1121), Vauclair (1134) e Montreuil-les-Dames (1136).\nIl XIII secolo fu il secolo d'oro per la diocesi di Laon, periodo durante il quale i vescovi ebbero il titolo di duca del Laonnois e \"pari di Francia\". Ai vescovi inoltre fu concesso di portare la Santa Ampolla nella cerimonia dell'incoronazione dei re di Francia.\nNel corso del XVII e XVIII secolo la diocesi fu coinvolta nelle questioni che riguardavano la crisi giansenista che coinvolse la Francia in questo periodo. Il vescovo C\u00e9sar d'Estr\u00e9es fu incaricato dal re di trattare la pace tra le diverse parti, raggiunta nel 1669 e nota in storiografia come \"pace clementina\"; per questo suo impegno papa Clemente IX lo nomin\u00f2 cardinale nel 1672. Il vescovo Louis de Clermont de Roussillon (1695-1721) non volle pubblicare nella sua diocesi la bolla \"Unigenitus Dei Filius\", mentre uno dei suoi successori, \u00c9tienne Joseph de La Fare 1724-1741), fu un acerrimo nemico dei giansenisti, chiamo in diocesi i gesuiti, cosa che gli valse aspre critiche da parte dei benpensanti.\nL'ultimo vescovo di Laon fu Louis de Sabran, cappellano della regina Maria Antonietta. Quando i rivoluzionari sostituirono la sua diocesi con quella costituzionale dell'Aisne, lasci\u00f2 la diocesi e si rifugi\u00f2 in Germania. Rifiut\u00f2 di dimettersi nel 1801 e fugg\u00ec dapprima a Londra e poi in Polonia dove mor\u00ec nel 1811.\nLa diocesi fu soppressa in seguito al concordato con la bolla \"Qui Christi Domini\" di papa Pio VII del 29 novembre 1801; il suo territorio fu incorporato in quello della diocesi di Soissons ad eccezione delle parrocchie di Brienne e di La Neuville incorporate nella diocesi di Metz (dal 1822 nell'arcidiocesi di Reims). L'antico vescovato divenne sede del \"Palazzo di giustizia\" e di un museo che raccoglie dipinti fiamminghi e francesi.\nNel giugno 1817 fra Santa Sede e governo francese fu stipulato un nuovo concordato, cui fece seguito il 27 luglio la bolla \"Commissa divinitus\", con la quale il papa restaurava la sede di Laon; il 1\u00ba ottobre fu nominato vescovo Charles-Louis Salmon du Ch\u00e2telier. Tuttavia il concordato non entr\u00f2 in vigore in quanto non ratificato dal Parlamento di Parigi; per cui non ebbero effetto n\u00e9 il ristabilimento della diocesi n\u00e9 la nomina di Ch\u00e2telier, il quale, il 19 aprile 1822, fu trasferito alla sede di \u00c9vreux.\nDal 13 giugno 1828 i vescovi di Soissons portano il titolo di vescovi di Laon.\nDal punto di vista architettonico, l'ex cattedrale di Laon (fine del XII secolo - inizio del XIII secolo), dedicata alla Madonna (\"Notre-Dame de Laon\"), \u00e8 una delle maggiori cattedrali gotiche di Francia.\nTra le abbazie della diocesi, ebbe un ruolo principale quella benedettina di San Vincenzo, nella citt\u00e0 di Laon, che fino alla met\u00e0 del XIII secolo fu luogo di sepoltura dei vescovi.\nCronotassi dei vescovi.\nIl pi\u00f9 antico catalogo dei vescovi di Laon \u00e8 contenuto nella Cronaca di Robert de Torigni della fine del XII secolo, che \u00e8 generalmente verificato da documenti storici ad eccezione della prima met\u00e0 del X secolo, dove \u00e8 preferibile e storicamente pi\u00f9 certa la lista dedotta dalla \"Historia Remensis ecclesiae\" di Flodoardo."}
{"id": "1951733", "revid": "767487", "url": "https://it.wikipedia.org/wiki?curid=1951733", "title": "Bandiere bianche", "text": "Bandiere bianche \u00e8 un film del 1938, diretto dal regista Edmund Goulding."}
{"id": "1951736", "revid": "446353", "url": "https://it.wikipedia.org/wiki?curid=1951736", "title": "Lorenzo Cusani", "text": "Sotto il suo comando si svolse l'impresa di Premuda contro gli austriaci.\nFu anche senatore del Regno d'Italia.\nBiografia.\nFiglio del marchese Luigi Cusani e di sua moglie, la nobile Giacomina Bassi, Lorenzo Cusani nacque a Milano il 5 agosto 1864. Per parte di suo padre, era discendente dalla nobile famiglia milanese dei Cusani nonch\u00e9 discendente diretto di Antoniotto Botta Adorno, ministro plenipotenziario dei Paesi bassi austriaci e presidente del consiglio di reggenza del Granducato di Toscana dal 1757 al 1766; per parte di sua madre era imparentato coi patrioti Giuseppe Arconati Visconti e Costanza Trotti Bentivoglio nonch\u00e9 con le antiche famiglie austriache degli Schaffgotsch e dei Kollonitz von Kollograd.\nFin dalla giovent\u00f9, il futuro marchese manifest\u00f2 uno spiccato interesse per la marina militare e quindi decise di lasciare la casa paterna a 14 anni, nel 1878, per entrare nella Regia Scuola Navale di Napoli, venendo trasferito due anni dopo alla Reale Accademia Navale di Livorno. Nel 1883 venne promosso al grado di guardiamarina nello Stato Maggiore della Regia Marina. Nel 1886 venne nominato sottotenente di vascello e nel 1889 ottenne la croce di cavaliere dell'Ordine della corona d'Italia e la promozione a tenente di vascello.\nNel 1894 prese parte alla Campagna d'Africa, nel 1900 venne nominato capitano di corvetta, nel 1904 capitano di fregata e dal 1907 ottenne il comando della nave \"Agorda\" per la campagna militare in estremo oriente, in Cina. Promosso capitano di vascello nel 1909, venne nominato comandante in seconda dell'Accademia Navale di Livorno dal 24 ottobre 1910, rimanendo in carica sino al 24 luglio 1911.\nNel 1912 pass\u00f2 al comando della nave \"Roma\" durante la guerra italo-turca, dove comp\u00ec una straordinaria azione di cannoneggiamento contro i forti presso lo stretto dei Dardanelli, ottenendo un ruolo di rilievo anche nelle operazioni per l'occupazione di alcune isole nell'Egeo. Tornato in Italia con grandi onori, l'11 aprile 1914 venne nominato Direttore Generale dell'Arsenale di Taranto. Il 21 gennaio 1915 fu nominato contrammiraglio e divenne sottocapo di Stato Maggiore della marina militare italiana, carica che manterr\u00e0 sino alla fine del primo conflitto mondiale.\nIl 1\u00ba aprile 1917 venne nominato viceammiraglio. L'11 marzo 1918 venne nominato comandante in capo dell'armata navale del Basso Adriatico e nel 1919, ottenne di essere nominato da Vittorio Emanuele III al rango di senatore del regno. Sempre nel 1919, il 26 luglio, venne nominato comandante in capo dell'armata navale dell'Alto Adriatico e della piazza marittima militare di Pola, rimanendo in carica sino al 1 aprile 1920. Il 23 dicembre 1923 venne promosso vice ammiraglio d'armata. Mor\u00ec a Chignolo Po, feudo di famiglia, nel 1925."}
{"id": "1951737", "revid": "767487", "url": "https://it.wikipedia.org/wiki?curid=1951737", "title": "Tre camerati (film)", "text": "Tre camerati (\"Three Comrades\") \u00e8 un film del 1938, diretto da Frank Borzage, tratto dall'omonimo romanzo di Erich Maria Remarque che era stato pubblicato in Svizzera nel 1937 con il titolo originale \"Drei Kameraden\".\nProduzione.\nL\u2019\"Hollywood Reporter\" del 10 luglio 1936 usc\u00ec con la notizia che la MGM aveva comperato i diritti del nuovo romanzo di Erich Maria Remarque cui si dava il titolo di \"Comrades\". Nel luglio del 1937, ovvero l'anno seguente, si annunciava che il film avrebbe avuto come protagonisti Robert Taylor, Joan Crawford e James Stewart (Taylor sarebbe rimasto nel cast, mentre gli altri due attori sarebbero stati sostituiti da Margaret Sullavan e Franchot Tone).\nLe riprese del film, prodotto dalla Metro-Goldwyn-Mayer (MGM), controllata dalla Loew's Incorporated (A Frank Borzage Production), iniziarono il 4 febbraio e finirono il 2 aprile 1938.\nDistribuzione.\nIl copyright del film, richiesto dalla Loew's Inc., fu registrato il 26 maggio 1938 con il numero LP8065.\nRiconoscimenti.\nNel 1938 il National Board of Review of Motion Pictures l'ha inserito nella lista dei dieci migliori film dell'anno."}
{"id": "1951740", "revid": "287204", "url": "https://it.wikipedia.org/wiki?curid=1951740", "title": "Base Progress", "text": ""}
{"id": "1951742", "revid": "767487", "url": "https://it.wikipedia.org/wiki?curid=1951742", "title": "Amore sublime", "text": "Amore sublime (\"Stella Dallas\") \u00e8 un film del 1937, diretto da King Vidor. Interpretato da Barbara Stanwyck e da Anne Shirley, il film - prodotto da Samuel Goldwyn e distribuito dall'United Artists - usc\u00ec nelle sale il 6 agosto 1937.\nIl soggetto \u00e8 tratto dal romanzo di Olive Higgins Prouty. Era gi\u00e0 stato adattato per lo schermo nel 1925 da Frances Marion che aveva scritto la sceneggiatura di \"Stella Dallas\", un film diretto da Henry King e interpretato da Ronald Colman, Belle Bennett e Lois Moran.\nTrama.\nStella si sposa con Stephen Dallas. Lui appartiene alla buona borghesia, lei \u00e8 una ragazza di umili origini. Nonostante i due si amino e abbiano una figlia, il matrimonio si deteriora a causa della differenza di classe che intercorre tra di loro. Stella arriver\u00e0 perfino a rinunciare alla figlia quando si render\u00e0 conto che, con il suo sacrificio, potr\u00e0 riservarle un avvenire migliore.\nProduzione.\nIl film fu prodotto dalla Samuel Goldwyn Company (con il nome Howard Productions).\nDistribuzione.\nDistribuito dalla United Artists, il film - presentato da Samuel Goldwyn - usc\u00ec nelle sale cinematografiche statunitensi il 6 agosto dopo una prima a New York il 5 agosto 1937. Il film fu distribuito anche in Europa; in Finlandia, usc\u00ec il 20 marzo 1938. In Portogallo, gli venne dato il titolo \"O Pecado das M\u00e3es\" e venne distribuito il 7 luglio 1938."}
{"id": "1951747", "revid": "838137", "url": "https://it.wikipedia.org/wiki?curid=1951747", "title": "Costantino Cristiano Luna Pianegonda", "text": "Biografia.\nIl 1\u00ba luglio 1934 \u00e8 ordinato sacerdote per l'Ordine dei frati minori.\nIl 30 novembre 1955 \u00e8 nominato primo vescovo di Zacapa, diocesi del Guatemala. Riceve la consacrazione episcopale il 6 gennaio 1956 dall'arcivescovo Gennaro Verolino, al tempo nunzio apostolico in Guatemala.\nRassegna le dimissioni il 16 febbraio 1980 e resta vescovo emerito della diocesi.\nMuore a Zacapa il 29 agosto 1997 all'et\u00e0 di 86 anni.\nGenealogia episcopale.\nLa genealogia episcopale \u00e8:"}
{"id": "1951752", "revid": "466539", "url": "https://it.wikipedia.org/wiki?curid=1951752", "title": "Comedian Harmonists", "text": "I Comedian Harmonists furono un gruppo vocale maschile tedesco, attivo tra il 1928 e il 1935, composto da 5 cantanti (2 tenori, un tenore buffo, un baritono e un basso) e un pianista.\nBiografia.\nGli inizi.\nFondatore del gruppo fu il berlinese Harry Frommermann (dal 1942 Harry Frohman), che nel dicembre 1927 pubblic\u00f2 su un giornale di annunci un'inserzione per la ricerca di un tenore e un basso. L'idea era quella di formare un gruppo vocale sul modello degli americani The Revelers, che a partire dal 1925 avevano ottenuto sempre maggior successo nella loro patria e, tramite i dischi, anche in Germania. Caratteristiche delle esecuzioni dei \"Revelers\" erano la precisione ritmica, lo stile sincopato e l'originalit\u00e0 delle elaborazioni.\nAll'annuncio di Frommermann risposero pi\u00f9 di 70 persone: erano anni di disoccupazione dilagante e molti erano alla ricerca di un lavoro, qualunque esso fosse. La gran parte dei candidati si rivel\u00f2 infatti completamente inadatta sin dall'inizio del semplice provino cui Frommermann sottoponeva ognuno, avvalendosi della collaborazione pianistica dell'amico Theodor Steiner. Fortunatamente tra coloro che risposero all'annuncio vi era pure il basso Robert Biberti), corista in un teatro berlinese, il quale in capo a pochi giorni port\u00f2 con s\u00e9 tre suoi colleghi: il tenore bulgaro Asparuch (detto Ari) Leschnikoff, il baritono polacco Roman Cycowski e il tenore Walter Nu\u00dfbaum. Leschnikoff a sua volta interess\u00f2 al progetto un suo amico, il giovanissimo pianista Erwin Bootz, che a partire dal maggio 1928 sostitu\u00ec Theodor Steiner.\nL'insieme era cos\u00ec costituito e s'iniziarono le prove, ovviamente a titolo completamente gratuito. Gli arrangiamenti erano stati preparati da Frommermann ancora prima che il gruppo fosse costituito. Dopo una prima esibizione davanti all'impresario del teatro berlinese \"Scala\", risoltasi in un clamoroso insuccesso, l'idea di lasciar perdere sembrava prevalere, ma Robert Biberti riusc\u00ec a persuadere i compagni a continuare a provare ancora per alcuni mesi e poi ripresentarsi in qualche altro teatro. Nel contempo fu pure deciso il nome del complesso: \"The Melody Makers\".\nIl successo.\nLa perseveranza di Biberti fu premiata: dal settembre 1928 in poi fu un continuo ripetersi di successi. Il gruppo nel frattempo, con l'uscita di Nu\u00dfbaum e la sua sostituzione con Erich Abraham-Collin, aveva assunto la sua formazione definitiva (un'unica variazione avrebbe avuto luogo tra il novembre 1930 e il giugno 1931, con la temporanea sostituzione di Erwin Bootz con il pianista Walter Joseph), e alla primitiva denominazione era stata sostituita quella di \"Comedian Harmonists\".\nGi\u00e0 alla fine del 1929 il complesso godeva di un'amplissima celebrit\u00e0, anche grazie ai numerosissimi dischi incisi per l'etichetta Electrola (la \"Voce del Padrone\" tedesca).\nI \"Comedian Harmonists\" erano all'apice del successo quando cominciarono le difficolt\u00e0 causate dall'ascesa al potere del partito nazista: due dei componenti il gruppo erano infatti di religione ebraica (Frommermann e Cycowsky) e uno, bench\u00e9 battezzato protestante, era di origine ebraica (Erich Abraham-Collin).\nAlla fine del 1933 per esercitare attivit\u00e0 artistica in Germania divenne necessaria l'iscrizione al sindacato unico degli artisti tedeschi: i sei \"Comedian Harmonists\" fecero immediatamente domanda d'iscrizione, ma la risposta tardava a venire. Appena nei primi mesi del 1934 i tre membri non ebrei ricevettero la comunicazione dell'avvenuta iscrizione, mentre gli altri tre erano lasciati in sospeso. Nulla per\u00f2 impediva loro di svolgere attivit\u00e0 concertistica all'estero, sicch\u00e9 nell'estate del 1934 furono chiamati negli Stati Uniti per una serie di concerti radiofonici, coronati da un'esibizione a bordo della portaerei Saratoga a beneficio di tutta la Marina degli Stati Uniti.\nIl soggiorno americano fu occasione per discutere di un eventuale abbandono definitivo della Germania, per essere sicuri di poter proseguire l'attivit\u00e0, ma alla fine prevalse il parere di Biberti, che intendeva rientrare in Germania per non lasciare la vecchia madre e il suo bell'appartamento di Berlino-Charlottenburg.\nNel novembre 1934, dopo il loro ritorno in Europa, compirono una tourn\u00e9e in Italia, che li port\u00f2 a Milano (Associazione italiana degli amici della musica, venerd\u00ec 16 novembre), Perugia, Roma (19 novembre, presso la Reale Accademia Filarmonica Romana, via di Ripetta, 105), Genova, Torino, Padova, Trieste (luned\u00ec 26 novembre, presso la Societ\u00e0 dei Concerti, Sala del Littorio [attuale Sala del Ridotto del Teatro lirico \"Giuseppe Verdi\"]) e Fiume. Il successo fu tale che al gruppo venne immediatamente proposta una seconda tourn\u00e9e per la primavera 1935.\nLo scioglimento.\nDopo il rientro dei Comedian Harmonists in Germania, tra la fine del 1934 e l'inizio dell'anno successivo, giunse dal sindacato la risposta alla richiesta d'iscrizione per i tre membri ebrei: rifiuto. Una tourn\u00e9e in varie citt\u00e0 tedesche, gi\u00e0 programmata per il gennaio 1935, fu nondimeno confermata dalle autorit\u00e0, in quanto i singoli teatri avevano gi\u00e0 venduto tutti i posti e un annullamento avrebbe rappresentato un danno economico.\nLa proibizione definitiva dell'attivit\u00e0 per i tre membri ebrei scatt\u00f2 con il 1\u00ba marzo 1935. Contestualmente s'imponeva anche il cambio della denominazione straniera del complesso, da sostituirsi con una tedesca. L'attivit\u00e0 del gruppo sub\u00ec cos\u00ec una forzata battuta d'arresto: a farne le spese fu anche la prevista seconda tourn\u00e9e italiana, inevitabilmente cancellata, visto che i tre membri di origine ebraica lasciarono la Germania gi\u00e0 nei primi giorni di marzo.\nIl gruppo degli esuli.\nFrommermann, Cycowski e Abraham-Collin emigrarono in Austria e diedero vita a un nuovo sestetto, denominato \"Comedy Harmonists\". Di esso si ricordano due tourn\u00e9e in Italia, la prima nell'aprile 1937, la seconda esattamente un anno dopo. Dopo l'annessione dell'Austria da parte della Germania nel 1938 i membri si trasferirono dapprima in Australia, quindi negli Stati Uniti ove continuarono l'attivit\u00e0 fino al principio del 1941, quando il gruppo si sciolse a seguito del ritiro di Cycowski.\nNel dopoguerra Abraham-Collin costitu\u00ec un nuovo gruppo mantenendo l'antica denominazione e si rec\u00f2 con esso in Europa per una lunga tourn\u00e9e. Tuttavia, pochi giorni prima del primo concerto uno dei membri mor\u00ec improvvisamente, e Abraham-Collin contatt\u00f2 d'urgenza Harry Frommermann (che aveva nel frattempo cambiato il proprio cognome in Frohman) che era da poco tornato a Berlino al seguito delle truppe d'occupazione statunitensi e prestava servizio presso la locale stazione radiofonica (di questo nuovo gruppo si ricorda un concerto a Lecco il 21 febbraio 1949 come \"Comedian Harmonists\"). La tourn\u00e9e diede ottimi frutti ma il gruppo si sciolse subito dopo: i nuovi componenti di nazionalit\u00e0 statunitense si fecero prendere la mano dal successo e si rifiutarono d'impegnarsi seriamente nelle prove, comportamento che Abraham-Collin e Frohman ritennero intollerabile.\nSuccessivamente il solo Frohman si trasfer\u00ec a Roma e cre\u00f2 un sestetto vocale misto denominato \"Harry Frohman and his Harmonists\", attivo per qualche mese nel 1950, che lavor\u00f2 anche per la RAI. Dopo il successo radiofonico Frohman ottenne una scrittura per una tourn\u00e9e europea, ma la famiglia di una delle cantanti donne giudic\u00f2 sconveniente per una signorina viaggiare per l'Europa in compagnia di uomini che non fossero suoi parenti. Cos\u00ec non se ne fece nulla e il gruppo cess\u00f2 ogni attivit\u00e0.\nIl gruppo tedesco.\nI tre membri non ebrei (Biberti, Bootz e Leschnikoff) rimasero invece in Germania e a partire dal giugno 1935 ritornarono sulle scene assieme a tre nuovi componenti, assumendo la denominazione di \"Meistersextett fr\u00fcher Comedian Harmonists\". La loro attivit\u00e0 prosegu\u00ec, tra crescenti difficolt\u00e0 a causa dei crescenti dissapori tra i componenti (Erwin Bootz lasci\u00f2 il gruppo nel marzo 1938 e alla fine dell'anno successivo usc\u00ec anche Leschnikoff dopo uno scontro con Biberti) e del tipo di repertorio, giudicato non confacente al popolo tedesco e men che mai a un popolo impegnato in una guerra, fino al principio del 1941, quando il complesso fu sciolto d'autorit\u00e0 e il suo capo Robert Biberti fu richiamato al servizio militare. Del \"Meistersextett\" si ricorda una tourn\u00e9e italiana nel marzo 1939, con le medesime tappe di quella compiuta cinque anni prima (esibizione a Trieste presso la Societ\u00e0 dei Concerti, Sala del Littorio, mercoled\u00ec 15 marzo).\nIl loro repertorio pi\u00f9 popolare.\nParte del repertorio dei Comedian Harmonists viene oggi riproposto da Max Raabe.\nBibliografia.\nBand 1, Kassel 1997: ISBN 3-7649-0433-X, ISMN M-2011-0433-1 \nBand 2, Kassel 1999: ISBN 3-7649-0437-2, ISMN M-2011-0437-9 \nBand 3, Kassel 2000: ISBN 3-7649-0443-7, ISMN M-2011-0443-0 \nBand 4, Kassel 2001: ISMN M-2011-0450-8 (Originalarrangements)"}
{"id": "1951758", "revid": "111319", "url": "https://it.wikipedia.org/wiki?curid=1951758", "title": "Badminton alla XXVIII Olimpiade", "text": ""}
{"id": "1951759", "revid": "647919", "url": "https://it.wikipedia.org/wiki?curid=1951759", "title": "Tennis tavolo alla XXVIII Olimpiade", "text": ""}
{"id": "1951760", "revid": "111319", "url": "https://it.wikipedia.org/wiki?curid=1951760", "title": "Tiro alla XXVIII Olimpiade", "text": ""}
{"id": "1951762", "revid": "111319", "url": "https://it.wikipedia.org/wiki?curid=1951762", "title": "Tiro con l'arco alla XXVIII Olimpiade", "text": ""}
{"id": "1951763", "revid": "111319", "url": "https://it.wikipedia.org/wiki?curid=1951763", "title": "Tuffi alla XXVIII Olimpiade", "text": ""}
{"id": "1951766", "revid": "111319", "url": "https://it.wikipedia.org/wiki?curid=1951766", "title": "Vela alla XXVIII Olimpiade", "text": ""}
{"id": "1951768", "revid": "1154737", "url": "https://it.wikipedia.org/wiki?curid=1951768", "title": "Monte Penello", "text": "Il Monte Penello \u00e8 un rilievo dell'Appennino ligure che si trova nell'entroterra di Pra', quartiere del ponente di Genova; con i suoi contrafforti, domina la val Varenna e i quartieri genovesi di Pegli e Pra'.\nGeologia.\nGeologicamente \u00e8 costituito da rocce ultrafemiche del \"Gruppo di Voltri\" (ofioliti a metamorfismo alpino, costituite prevalentemente da serpentini e serpentinoscisti), mentre, dal punto di vista morfologico, pi\u00f9 che di una vera e propria montagna, con una vetta ben definita, si tratta di un altopiano orientato in direzione nord-sud, relativamente ampio e caratterizzato da fianchi scoscesi e a tratti decisamente rocciosi.\nGeografia.\nIl monte Penello costituisce il culmine del crinale che distaccandosi dallo spartiacque ligure-padano delimita a ponente la val Varenna. Questo contrafforte, dall'aspetto impervio e selvaggio, nella parte medio-alta si mantiene costantemente ad un'altitudine superiore ai 900\u00a0m, arrivando a sfiorare i mille metri, a soli 6 \u00a0km dal mare.\nQuesto sistema montuoso, localmente chiamato \"Scaggia\", termine che richiama l'alternanza di rocce e praterie tipica di quest'area, costituisce un ambiente di notevole interesse dal punto di vista paesaggistico e naturalistico, caratterizzato da ampie praterie punteggiate da affioramenti rocciosi e del tutto privo di insediamenti umani ed \u00e8 inserito con l'intero versante destro della val Varenna nel Sito di interesse comunitario (SIC) IT1331501 \"Praglia-Pracaban-Monte Leco-Punta Martin\". \nL'altopiano del Penello \u00e8 collocato in prossimit\u00e0 dello spartiacque principale dell'Appennino che ne costituisce il bordo settentrionale; lungo il margine nord si trovano anche le due aree altimetricamente pi\u00f9 elevate del pianoro sommitale, ossia il monte Penello vero e proprio (995\u00a0m s.l.m.) e la \"Piazza\" (999\u00a0m s.l.m.), mentre in direzione sud, l'altopiano \u00e8 delimitato dal monte Fontana Buona (964\u00a0m s.l.m.). \nDall'altopiano sommitale del Penello si sviluppano alcune dorsali secondarie, come quella che separa la valle del torrente Leira da quella del Branega e quella che delimita, ad est, la val Varenna. Dai fianchi del Penello si staccano anche le cime rocciose di Punta Martin (1001\u00a0m s.l.m.) e di Pria Lunga (723\u00a0m s.l.m.) ad ovest, collocate nel bacino imbrifero del torrente Leira e, ad est, la cima rocciosa di Punta del Corno (852\u00a0m s.l.m.) che domina invece i valloni del Rio Gandolfi e del Rio Cantalupo, nel bacino del torrente Varenna.\nIn direzione nord il Penello \u00e8 collegato alla dorsale principale dell'Appennino, in corrispondenza della Colla di Praglia (879\u00a0m), attraverso le cime dei monti Foscallo (988\u00a0m s.l.m.), Sejeu (962\u00a0m s.l.m.) e Proratado (928\u00a0m s.l.m.) che separano la Valle Stura dall'alta val Varenna e dall'alta val Polcevera.\nEscursionismo.\nPer la sua posizione panoramica al culmine di un contrafforte appenninico tra la costa e lo spartiacque ligure-padano e la facilit\u00e0 di accesso il monte Penello \u00e8 molto frequentato in ogni stagione dagli escursionisti, soprattutto genovesi. \nDalla cima la vista spazia sul mare, la sottostante val Varenna, il santuario di N.S della Guardia, i quartieri genovesi del ponente e in lontananza Genova, il monte Fasce e il monte di Portofino. Verso ponente si scorge la vicina punta Martin, altra frequentata meta escursionistica, che pu\u00f2 essere raggiunta dal monte Penello con una breve deviazione.\nItinerari.\nDiversi percorsi dai vari versanti portano al culmine di questo altopiano.\nRifugi.\nNei pressi della cima del monte si trovano due piccoli bivacchi del CAI di Genova-Sestri Ponente, il \"Bivacco Gian Battista Zucchelli-Nico Bruzzone\", noto semplicemente come \"bivacco Zucchelli\", e il bivacco \"Arnaldo Bellani\".\nI due piccoli edifici sono ricavati da postazioni militari della seconda guerra mondiale. Il rifugio Zucchelli, che versava in stato di degrado, \u00e8 stato riaperto nel 2018 dopo una ristrutturazione condotta da volontari della Sottosezione CAI \u2013 ULE di Sestri Ponente che lo hanno restituito alla fruizione degli escursionisti che frequentano la zona. Il bivacco \u00e8 dotato di sei posti letto in brande ribaltabili, una stufa e un tavolo con panche, ma non dispone di acqua.\nIl bivacco Bellani, ristrutturato nel 2015, funge da struttura d'emergenza, in quanto \u00e8 sprovvisto di veri e propri posti letto ma dispone di due panche che possono essere utilizzate come posti letto per un massimo di quattro persone, tavolo e stufa."}
{"id": "1951772", "revid": "293539", "url": "https://it.wikipedia.org/wiki?curid=1951772", "title": "Duomo di Faenza", "text": "La cattedrale di San Pietro apostolo \u00e8 il principale luogo di culto cattolico della citt\u00e0 di Faenza, in Emilia-Romagna, chiesa madre della diocesi di Faenza-Modigliana.\nHa la dignit\u00e0 di basilica minore.\nStoria.\nEspressione dell'architettura rinascimentale in Romagna, \u00e8 d'influenza toscana. La sua costruzione, su progetto di Giuliano da Maiano, fu iniziata nel 1474, e non si concluse prima del 1515, rimanendo tuttavia incompiuta la facciata; la consacrazione al culto di San Pietro apostolo avvenne nel 1581.\nNell'ottobre del 1948 papa Pio XII elev\u00f2 la cattedrale alla dignit\u00e0 di basilica minore.\n\u00c8 la terza delle cattedrali di Faenza dall'origine della Diocesi. La prima fu Santa Maria \"foris portam\", cattedrale fino al 743. La seconda, di cui non si conosce il periodo di edificazione, sorse nel luogo ove si trova l'attuale, aveva la facciata volta a levante ed era divisa in tre navate.\nDescrizione.\nEsterno.\nL'esterno della cattedrale \u00e8 caratterizzato dalla facciata, preceduta da un'ampia scalinata. A salienti, il suo paramento murario, incompiuto, rimane con la tessitura con mattoni sporgenti della muratura a vista. Nella parte inferiore della facciata, in corrispondenza delle tre navate interne, si aprono i tre portali con archi a tutto sesto, mentre in corrispondenza delle cappelle laterali due monofore; nella parte superiore, invece, vi sono due oculi in corrispondenza delle navate laterali e due alte monofore ed un rosone in corrispondenza della navata centrale. La facciata termina con un semplice frontone triangolare sormontato da una croce in ferro battuto.\nSopra il braccio destro del transetto, vi \u00e8 il campanile. Questo \u00e8 della tipologia a vela ed ospita tre campane, ciascuna all'interno di un proprio fornice.\nInterno.\nL'interno della cattedrale presenta una pianta a croce latina con tre navate separate da archi a tutto sesto poggianti su pilastri ionici alternati a colonne composite; le navate sono affiancate da otto cappelle per lato. La profonda abside termina con un catino dalla forma di una conchiglia ed \u00e8 illuminata da cinque alte monofore. Alle spalle dell'altare maggiore, in marmi policromi, vi \u00e8 il coro ligneo, del 1513.\nLa cattedrale custodisce opere d'arte del periodo rinascimentale, soprattutto sculture, tra cui:\nPatrona di Faenza e della diocesi, la sua venerazione ebbe origine nel 1412 quando, durante la peste, sarebbe apparsa a una donna locale di nome Giovanna, assicurandole che le preghiere dei faentini erano state esaudite e preannunciando la fine dell'epidemia, come effettivamente avvenne.\nAl centro dell'altare \u00e8 l'affresco della Madonna delle Grazie, in origine posto nella chiesa dei domenicani, a cura dell'omonima confraternita, nel 1725/26. Ritagliata dal muro, l'immagine fu trasferita nel 1760 in Cattedrale, dapprima collocata per cinque anni sull'altare maggiore, poi trasferita, il 12 maggio 1765, nella cappella gi\u00e0 dedicata ai Santi Pietro e Paolo. L'altare fu incorporato in un precedente altare marmoreo, opera forse dello scultore Tommaso Ruer.\nLa struttura \u00e8 riconoscibile nella parte centrale con l'immagine della Madonna circondata da una gloria di serafini tra due colonne in marmo rosso di Francia, che sostengono un architrave con due angioletti. Vi sono poi altre due colonne in marmo bianco e nero di Carrara che reggono il timpano spezzato, sul quale siedono due angioletti con la terna di frecce infrante, simbolo della confraternita; al centro del fastigio, un ovale racchiude un medaglione con un bassorilievo raffigurante l'apparizione della Vergine.\nL'autore \u00e8 Girolamo Domenico Bertos del fu Bernardino, artefice e scultore di marmi, veneziano, ma residente a Ravenna. La \"Cronaca\" di Carlo Zanelli (Manoscritto 48, IB, Biblioteca Comunale di Faenza), che alla data 4 luglio 1727, annota (p.\u00a0208): \"Si lev\u00f2 la Beata Vergine delle Grazie dal muro e fu tavolata in un telaio di quercia e li fabbricarono un nuovo altare, quale finito vi misero la suddetta Immagine due piedi pi\u00f9 alta che non stava nel vecchio. L'artefice del detto Altare fu il Signor Girolamo Bertos e li furono dati scudi quattrocento e dieci per l'erezione e marmi di detto altare\".\nOrgano a canne.\nL'organo a canne Mascioni \"opus 809\" fu costruito nel 1962. Lo strumento \u00e8 a trasmissione elettrica e la sua consolle ha tre tastiere di 61 note ciascuna e pedaliera concavo-radiale di 32 note.\nI registri principali dell'organo si trovano sulle due cantorie ai lati del presbiterio; la cassa espressiva e la consolle sono al centro del coro ligneo nell'abside, nascosti dall'altare maggiore."}
{"id": "1951775", "revid": "123528056", "url": "https://it.wikipedia.org/wiki?curid=1951775", "title": "Vincenzo Morello", "text": " Fu senatore del Regno d'Italia nella XXVI legislatura.\nBiografia.\nLaureatosi a Napoli in giurisprudenza nel 1883, si esercita per qualche anno nell'avvocatura in terra natale, indi ritorna nella metropoli partenopea chiamato da Rocco de Zerbi a collaborare al quotidiano \"Il Piccolo,\" da questi diretto. Un'aspra polemica, dal punto di vista della Destra, contro il repubblicano Giovanni Bovio, gli apre intanto le porte del prestigioso \"Corriere di Roma,\" monopolizzato dal binomio Matilde Serao-Edoardo Scarfoglio, il cui esempio formativo, non soltanto a livello giornalistico, resta decisivo nella vita e nell'opera dell'Autore. Durante il 1887, sempre a Roma diventa collaboratore fisso del quotidiano \"La Tribuna\" (all'epoca il giornale pi\u00f9 diffuso nel centro-sud), sul quale si avvia a firmare i propri articoli col nome d'arte \u00abRastignac\u00bb di balzacchiana memoria, inaugurando uno stile che lo accompagner\u00e0 nel fortunato prosieguo dell'attivit\u00e0 pubblicistica. Il 1890 viene nominato direttore del nuovo settimanale \"La Tribuna illustrata\" (passato alla storia come il primo periodico illustrato italiano) e ne coordina editorialmente otto uscite. Nell'aprile 1900 accetta la direzione del nuovo quotidiano palermitano \"L'Ora,\"che tiene sino al 1902, quando torna a \"La Tribuna\".\nColtiva fin da giovane un'assidua amicizia col D'Annunzio, cui lo avvicina anche un identico disprezzo per la politica giolittina. \nNominato senatore il 19 aprile 1923, il giorno successivo fu incluso nella neonata commissione per le celebrazioni del Natale di Roma. Dal 1926 rivest\u00ec la carica di commissario della SIAE. Tra il 1926 e il 1927 diresse il quotidiano milanese \"Il Secolo,\" ormai del tutto fascistizzato dopo l'uscita di Missiroli durante il 1923. L'adesione di Morello al Fascismo ebbe, tuttavia, un profondo quanto rapido ripensamento, che lo indusse nell'aprile 1930 alle dimissioni dal Partito. Fermo anticlericale, nel suo ultimo libro, \"Il Conflitto dopo la Conciliazione (Bompiani ed., 1932),\" condanna le concessioni concordatarie mussoliniane alla politica ecclesiale, specie in merito educativo; concessioni che darebbero, pi\u00f9 direttamente, al clericalismo una indebita chance di facile intromissione in ogni ulteriore ambito istituzionale laico."}
{"id": "1951776", "revid": "1305772", "url": "https://it.wikipedia.org/wiki?curid=1951776", "title": "Cusani", "text": ""}
{"id": "1951779", "revid": "307923", "url": "https://it.wikipedia.org/wiki?curid=1951779", "title": "Alexander Gomelsky", "text": ""}
{"id": "1951780", "revid": "339392", "url": "https://it.wikipedia.org/wiki?curid=1951780", "title": "Trattato di Westfalia", "text": ""}
{"id": "1951785", "revid": "339392", "url": "https://it.wikipedia.org/wiki?curid=1951785", "title": "Gennadi Volnov", "text": ""}
{"id": "1951786", "revid": "1613689", "url": "https://it.wikipedia.org/wiki?curid=1951786", "title": "Temperatura d'ignizione", "text": ""}
{"id": "1951793", "revid": "56620", "url": "https://it.wikipedia.org/wiki?curid=1951793", "title": "Ernesto Pestalozza", "text": "Biografia.\nErnesto Pestalozza apparteneva a una nobile famiglia originaria di Chiavenna. Allievo di Alessandro Cuzzi all'Universit\u00e0 di Pavia, si era laureato in Medicina nel 1884 e nel 1889 aveva conseguito la libera docenza in Ostetricia e Ginecologia. Ottenne nel 1891 la cattedra all'Universit\u00e0 di Genova, nel 1892 quella dell'Universit\u00e0 di Firenze e nel 1905 fu chiamato all'Universit\u00e0 \"La Sapienza\", dopo l'improvvisa morte di Ercole Pasquali - titolare di Clinica Ostetrica e Ginecologica - che gli lasci\u00f2 in eredit\u00e0 il compito di inaugurare la nuova Scuola di Perfezionamento di Ostetricia e Ginecologia che funzion\u00f2 a partire dall'anno accademico 1906-1907. \nA Firenze Pestalozza aveva organizzato \"La casa del latte\" e analoga iniziativa volle anche a Roma, dove la nuova Clinica Ostetrica del Policlinico Umberto I era stata inaugurata da Pasquali nel 1902.\nErnesto Pestalozza diede un indirizzo fisio-patologico al suo insegnamento universitario di Ostetricia e Ginecologia e in terapia tendeva ad adattarsi ai ritmi biologici, escludendo l'aborto terapeutico. I suoi studi anatomici dell'utero diedero nuovo impulso alla pratica chirurgica, in particolare a quella del prolasso e della correzione dei movimenti dell'utero. Osserv\u00f2 i tumori del mesentere, la metastasi dei tumori maligni ovarici, i fibromi uterini, la tubercolosi genitale femminile.\nEra contro la sterilizzazione coattiva eugenetica e al controllo delle nascite; contrario anche agli interventi demolitori e all'aborto per ragioni eugenetiche, in un tempo in cui prendevano piede le teorie eugenetiche sulla difesa della \"purezza\" della razza e sul \"perfezionamento\" fisico e morale della popolazione. Era contrario anche all'istituzione del certificato prematrimoniale, ritenendo impossibile per un medico certificare in un atto pubblico lo stato di salute dei futuri coniugi, poich\u00e9 alcune malattie infettive hanno un lento decorso.\nDiede la sua opera per la nascita e per l'organizzazione dell'O.N.M.I Opera Nazionale Maternit\u00e0 e Infanzia, che inizi\u00f2 la sua attivit\u00e0 nel 1927. \nFu senatore del Regno d'Italia nella XXVI legislatura. Nella veste di senatore, Pestalozza affront\u00f2 le problematiche della tutela della madre e del bambino. \nPer due periodi fu presidente della Societ\u00e0 Italiana di Ostetricia e di Ginecologia, dal 1911 al 1920 e dal 1927 al 1931. Fond\u00f2 la rivista \"La Ginecologia\". Fu membro dell'Accademia di Medicina di Parigi, della Societ\u00e0 di Ostetricia di Edimburgo e delle Societ\u00e0 di Ostetricia e di Ginecologia di Bruxelles, di Monaco di Baviera, di Budapest, di Lipsia e di Buenos Ayres.\nScrisse voci sull'ostetricia per l'Enciclopedia Treccani. Autore di circa 200 pubblicazioni, tra libri, articoli per rivista e interventi a congressi. In \"Contributo alla grafica dei movimenti fetali\", del 1891, si rivel\u00f2 come precursore degli studi di cardiotocografia. Pestalozza cre\u00f2 a Roma una vera Scuola di ostetrici e di ginecologi: molti dei suoi allievi ebbero cattedre universitarie e furono noti anche all'estero. Suo successore sulla cattedra \"La Sapienza\" fu il suo allievo Paolo Gaifami.\n\"In Memoriam\".\nAl Policlinico Umberto I, all'ingresso dell'Aula Magna della Clinica Ostetrica e Ginecologica, \u00e8 posto il busto in bronzo di Ernesto Pestalozza, su un piedistallo di marmo che porta incise queste parole:\n&lt;poem&gt;ERNESTUS\nPESTALOZZA \nIN RE GYNAECOLOGICA\nFACILE PRINCEPS\nITALICAE\nINSTAURANDAE\nSCHOLAE\nFLORENTISSIMUS\nAUCTOR\nPRAECLARI\nAC SINGULARIS\nINGENI\nQUAESITAM MERITIS&lt;/poem&gt;"}
{"id": "1951797", "revid": "277167", "url": "https://it.wikipedia.org/wiki?curid=1951797", "title": "Calore di combustione", "text": ""}
{"id": "1951802", "revid": "438678", "url": "https://it.wikipedia.org/wiki?curid=1951802", "title": "L'adorabile nemica", "text": "L'adorabile nemica (\"Theodora Goes Wild\") \u00e8 un film del 1936, diretto da Richard Boleslawski.\n\u00c8 la prima commedia interpretata da Irene Dunne: l'attrice aveva recitato in numerosi ruoli drammatici e non si sentiva sicura in questa nuova veste brillante. Il successo del film invece le diede la possibilit\u00e0 di iniziare una nuova fase della sua carriera ricca di nuovi successi."}
{"id": "1951803", "revid": "767487", "url": "https://it.wikipedia.org/wiki?curid=1951803", "title": "Valiant Is the Word for Carrie", "text": "Valiant Is the Word for Carrie \u00e8 un film del 1936 diretto da Wesley Ruggles.\nProduzione.\nIl film fu prodotto dalla Paramount Pictures.\nDistribuzione.\nDistribuito negli Stati Uniti dalla Paramount Pictures e presentato da Adolph Zukor, il film fu proiettato in prima a New York il 7 ottobre 1936. Il 7 febbraio 1937, fu distribuito in Germania con il titolo \"Die zweite Mutter\". Nel 1938, usc\u00ec anche in Slovenia (11 ottobre, come \"Druga mati\") e in Croazia (31 ottobre, come \"Druga majka\")."}
{"id": "1951804", "revid": "438678", "url": "https://it.wikipedia.org/wiki?curid=1951804", "title": "Mondi privati", "text": "Mondi privati \u00e8 un film del 1935, diretto dal regista Gregory La Cava.\nTrama.\nIn un decoroso ospedale psichiatrico si alternano ed allacciano le vicende di un primario misogino, un medico frustrato che cerca di sedurre la sorella del suo capo e di un'infermiera ancora non rassegnata per la morte del fidanzato in guerra."}
{"id": "1951805", "revid": "287204", "url": "https://it.wikipedia.org/wiki?curid=1951805", "title": "Beach volley ai Giochi della XXVIII Olimpiade - Torneo maschile", "text": "Pool A.\nRisultati Pool A\nPool B.\nRisultati Pool B\nPool C.\nRisultatiPool C\nPool D.\nRisultati Pool D\nPool E.\nRisultati Pool E\nPool F.\nLa coppia greca Pavlos Beligratis e Athanasios Michalopoulos dovette ritirarsi dalla competizione a seguito di un infortunio di Beligratis.\nRisultati Pool F"}
{"id": "1951807", "revid": "438678", "url": "https://it.wikipedia.org/wiki?curid=1951807", "title": "L'angelo delle tenebre", "text": "L'angelo delle tenebre (\"The Dark Angel\") \u00e8 un film del 1935, diretto da Sidney Franklin che come protagonisti Fredric March, Merle Oberon e Herbert Marshall. Per l'attrice, fu il primo film girato per il produttore Samuel Goldwyn.\nIl film ottenne tre candidature all'Oscar (per il miglior sonoro, per la scenografia e per la migliore attrice) vincendo quello per la migliore scenografia, premio che and\u00f2 allo scenografo Richard Day.\nLa sceneggiatura, firmata da Lillian Hellman e Mordaunt Shairp, si basa su \"The Dark Angel\", un testo che il commediografo Guy Bolton aveva scritto sotto lo pseudonimo di H. B. Trevelyan e che era andato in scena a New York il 10 febbraio 1925. Nello stesso anno, George Fitzmaurice diresse \"The Dark Angel\", la prima versione cinematografica del lavoro di Bolton.\nTrama.\nCresciuti insieme, tre bambini, diventati ormai adulti, si troveranno con le loro vite sconvolte a causa della guerra. Da bambina, Kitty, pur amando anche il cugino Gerald, ha scambiato una promessa di matrimonio con Alan che ora, sul punto di partire per il fronte, lui vuole onorare. Gerald, pur soffrendo per la scelta di Kitty, benedice i due. Ma il matrimonio non avr\u00e0 luogo a causa dell'annullamento del congedo di Alan la cui partenza viene anticipata. Un cugino di Kitty, quella sera vede Alan in un albergo insieme a una donna. Quando Gerald accusa Alan di aver tradito Kitty, l'altro si rifiuta di svelare il nome della donna che, in realt\u00e0, era proprio Kitty la quale aveva deciso di passare l'ultima notte insieme al suo promesso sposo. Disprezzando il comportamento di Alan, Gerald rompe i rapporti con l'amico al quale poi nega anche un congedo.\nAlan, rimasto coinvolto in un'esplosione, perde la vista. Ritenuto morto, si nasconde sotto un nome falso, non volendo che Kitty sia legata a un uomo ormai cieco. A guerra finita, Gerald torna a casa e ha un chiarimento con Kitty che gli rivela di essere lei la supposta avventura di Alan. Credendo che l'amato sia morto in guerra, la giovane donna riprende il suo rapporto di amicizia con Gerald, che adesso si fa sempre pi\u00f9 profondo. Nel frattempo, Alan - che vive scrivendo libri per bambini - riceve un amico, sir George. Un giorno, durante una gita, George riconosce in una giovane caduta da cavallo e nel suo accompagnatore le stesse persone che appaiono in una foto del suo amico Alan. I due, naturalmente, sono proprio Kitty e Gerald, che soggiornano nei pressi del paese dove vive adesso Alan. Gerald, quando viene a sapere di quella foto, capisce che si tratta del suo vecchio amico da lui creduto morto e, con Kitty, si reca al cottage di Alan. Quest'ultimo, per\u00f2, non vuole la loro piet\u00e0 e, fingendo di non essere cieco, dichiara che si trova bene in quella nuova vita e che non vuole ritornare al passato. Quando per\u00f2 Kitty scopre la verit\u00e0, corre da lui, dicendogli che non ha mai smesso di amarlo n\u00e9 mai lo far\u00e0.\nProduzione.\nLe riprese del film, iniziate il 1\u00ba giugno, durarono fino al 19 luglio 1935.\nDistribuzione.\nIl copyright del film, richiesto dalla United Artists Corp., fu registrato il 5 settembre 1935 con il numero LP5751.\nDistribuito dalla United Artists, il film usc\u00ec nelle sale statunitensi l'8 settembre 1935 dopo che, il 5 settembre, era stato presentato a New York.\nPremi e riconoscimenti.\nPremi Oscar 1936: Oscar per la migliore scenografia a Richard Day"}
{"id": "1951808", "revid": "729019", "url": "https://it.wikipedia.org/wiki?curid=1951808", "title": "Beach volley ai Giochi della XXVIII Olimpiade - Torneo femminile", "text": "Qualificazioni.\nGirone A.\nRisultati Girone A\nGirone B.\nRisultati Girone B\nGirone C.\nRisultati Girone C\nGirone D.\nRisultati Girone D\nGirone E.\nRisultati Girone E\nGirone F.\nRisultati Girone F"}
{"id": "1951811", "revid": "438678", "url": "https://it.wikipedia.org/wiki?curid=1951811", "title": "La gloria del mattino", "text": "La gloria del mattino (\"Morning Glory\") \u00e8 un film del 1933, diretto da Lowell Sherman. La protagonista \u00e8 una giovane attrice interpretata da Katharine Hepburn che, con questo ruolo, vinse il suo primo premio Oscar.\nLa storia, tratta da una commedia di Zo\u00eb Akins, venne portata ancora sullo schermo nel 1958 da Sidney Lumet con \"Fascino del palcoscenico\" (\"Stage Struck\"). Nel ruolo di Eva Lovelace, una giovane Susan Strasberg.\nTrama.\nL'attricetta Eva Lovelace vuole avere successo a tutti i costi. Dopo un esordio tutt'altro che positivo (si ubriaca a un ricevimento e inizia a recitare brani di Amleto suscitando l'ilarit\u00e0 generale), capisce che deve darsi da fare per realizzare il suo sogno: inizia cos\u00ec a lavorare in teatro, sbrigando anche le faccende pi\u00f9 umili, e intanto impara la parte da protagonista della pi\u00e8ce che sta per andare in scena. Proprio la sera del debutto, le viene chiesto di sostituire la prima attrice.\nProduzione.\nLe riprese del film, prodotto dalla RKO Radio Pictures, durarono dal 21 aprile al 12 maggio 1933.\nDistribuzione.\nIl copyright del film, richiesto dalla RKO Radio Pictures, Inc. - la compagnia distributrice - fu registrato il 17 agosto 1933 con il numero LP4090. Il film fu presentato in prima il 16 agosto 1933 per uscire poi nelle sale due giorni pi\u00f9 tardi, il 18 agosto con il titolo originale \"Morning Glory\". In Finlandia, fu distribuito il 2 settembre 1934 con il titolo \"Viattomuuden kukka\". In Argentina e Spagna, il film prese il titolo \"Gloria de un d\u00eda\", in Austria quello di \"Das neue Gesicht\", mentre il Italia fu ribattezzato \"La gloria del mattino\" e in Grecia \"To ximeroma tis doxis\"\nNel 2007, la Warner Home Video e la Turner Entertainment distribuirono il film in DVD."}
{"id": "1951814", "revid": "767487", "url": "https://it.wikipedia.org/wiki?curid=1951814", "title": "Il fallo di Madelon Claudet", "text": "Il fallo di Madelon Claudet (\"The Sin of Madelon Claudet\") \u00e8 un film del 1931 diretto da Edgar Selwyn.\nRiprese.\nIl film fu girato dal 29 maggio al 25 giugno 1931 negli studi della MGM di Culver City al 10202 di W. Washington Blvd.\nDistribuzione.\nDistribuito dalla MGM, il film fu presentato in prima a New Orleans il 23 ottobre, uscendo nelle sale statunitensi il giorno dopo, 24 ottobre 1931.\nDate di uscita.\nAlias:"}
{"id": "1951821", "revid": "56620", "url": "https://it.wikipedia.org/wiki?curid=1951821", "title": "Federico I Guglielmo di Brandeburgo", "text": ""}
{"id": "1951822", "revid": "767487", "url": "https://it.wikipedia.org/wiki?curid=1951822", "title": "Castigo (film 1930)", "text": "Castigo (\"Min and Bill\") \u00e8 un film del 1930, diretto da George W. Hill. La sceneggiatura, firmata da Frances Marion e Marion Jackson, si basa sul romanzo \"Dark Star\" di Lorna Moon, pubblicato a Indianapolis nel 1929.&lt;br&gt;Marie Dressler, protagonista del film, era all'epoca - all'et\u00e0 di sessant'anni - la pi\u00f9 importante star della MGM: ognuna delle sue pellicole durante gli anni della Depressione, fu un trionfo al botteghino e, con il ruolo di Min, vinse quell'anno l'Oscar alla miglior attrice.\nNel 1931, la MGM produsse la versione in spagnolo di \"Min and Bill\", \"La fruta amarga\". Il film fu diretto da Arthur Gregor e interpretato da Virginia F\u00e1bregas e Juan de Landa.\nTrama.\nMin Pivot, proprietaria di un albergo sul lungomare, ha come compagno Bill, un pescatore. La donna, dura e tosta, si prende cura di Nancy, una ragazza abbandonata dalla madre quand'era ancora bambina. Le autorit\u00e0 locali, per\u00f2, che reputano l'albergatrice non adatta al compito di madre, affidano Nancy alla famiglia del preside, pur se la ragazza vorrebbe rimanere con Min. Rispunta fuori, dopo tanti anni, Bella, la madre di Nancy ma Min la rispedisce a San Francisco.\nFacendo molti sacrifici, Min mette da parte il denaro per mandare Nancy al college. L\u00ec, la ragazza si innamora di Dick che, pur se di famiglia ricca, vuole sposarla nonostante la differenza di ceto sociale. Quando Bella scopre del fidanzamento della figlia, si fa avanti: vuole rivelare a tutti di essere lei la vera madre, cos\u00ec potr\u00e0 beneficiare dei soldi del genero. Tra Min e Bella scoppia una rissa: Min \u00e8 colpita dall'avversaria, ha il volto bruciato. Per fermare Bella, non pu\u00f2 far altro che spararle. Mentre la figlia parte per la luna di miele, Min viene portata via dalla polizia.\nProduzione.\nIl film fu prodotto dalla Metro-Goldwyn-Mayer (MGM) (controlled by Loew's Inc.)\nCast.\nMarie Dressler (1868\u20131934) e Wallace Beery (1885\u20131949) furono protagonisti nel 1932 di \"Tugboat Annie\", un film che riprendeva in parte i personaggi di \"Min and Bill\". I due attori apparvero ancora insieme in un altro film, prodotto sempre dalla MGM, \"Dinner at Eight\" (che in Italia fu distribuito con il titolo \"Pranzo alle otto\"), dove la Dressler vestiva i panni di una signora dell'alta societ\u00e0 e Beery quelli di un facoltoso uomo d'affari. \"Pranzo alle otto\" (1933) fu uno degli ultimi film di Marie Dressler, che mor\u00ec nel 1934 all'et\u00e0 di 65 anni.\nDistribuzione.\nDistribuito dalla Metro-Goldwyn-Mayer (MGM) (controlled by Loew's Inc.), il film usc\u00ec nelle sale cinematografiche statunitensi il 29 novembre, dopo essere stato presentato in prima a New York il 21 novembre 1930."}
{"id": "1951823", "revid": "110157", "url": "https://it.wikipedia.org/wiki?curid=1951823", "title": "Campionato mondiale di pallavolo femminile 1998", "text": "Il campionato mondiale di pallavolo femminile 1998 si \u00e8 svolto dal 3 novembre al 12 novembre 1998 a Fukuoka, Kagoshima, Matsumoto, Nagoya, Osaka, Tokuyama e Tokyo, in Giappone: al torneo hanno partecipato sedici squadre nazionali e la vittoria finale \u00e8 andata per la terza volta, la seconda consecutiva, a Cuba.\nPodio.\nCampione.\nCuba(Terzo titolo)\nSecondo posto.\nCina\nTerzo posto.\nRussia"}
{"id": "1951827", "revid": "121952103", "url": "https://it.wikipedia.org/wiki?curid=1951827", "title": "Pietro Bardellino", "text": " \nBiografia.\nIl suo stile deriva da quello del suo maestro, il napoletano Francesco De Mura. Fu certamente un pittore dall'affermazione precoce, in quanto gi\u00e0 nel 1750 realizz\u00f2 (e lo si sa attraverso documenti di pagamento) la grande tela da soffitto del \"Macaone che cura Menelao\" per la prestigiosa sala grande della Farmacia degli Incurabili. Altra opera giovanile di buona fattura fu la \"Madonna con il bambino e i santi Antonio e Francesco di Paola\" per l'Oratorio della Confraternita dei Bianchi dello Spirito Santo, firmata e datata 1753. Nel 1764 termin\u00f2 un\"'Ultima Cena\" per la Cattedrale di Bitonto, dimostrazione della persistente influenza del De Mura su di lui. Un'altra opera per una chiesa napoletana \u00e8 \"La Vergine appare a Pio V e a Don Giovanni d'Austria\", realizzata nel 1778 per San Giacomo degli Spagnoli.\nA lungo andare la sua pittura divenne maggiormente incentrata sulle trasparenze e caratterizzata da una gamma cromatica dai toni sempre pi\u00f9 rischiarati e delicati, sull'esempio di Corrado Giaquinto, ma anche del Luca Giordano dei grandi cicli affrescati della maturit\u00e0. Al 1781 risale il lavoro pi\u00f9 prestigioso e impegnativo della sua carriera, che gli permise anche di applicarsi con la tecnica dell'affresco su una enorme superficie, quella del soffitto del Gran Salone del Palazzo dei Regi Studi, poi Real Museo Borbonico e oggi sede del Museo Archeologico Nazionale di Napoli, dove esegu\u00ec la raffigurazione dell\"Apoteosi di Ferdinando IV e Maria Carolina\". A Cleveland \u00e8 conservato un bozzetto di quest'opera, in precedenza attribuito a Corrado Giaquinto per le evidenti similarit\u00e0 stilistiche rococ\u00f2 che li accomunava.\nDal 1773 Bardellino divenne direttore dell'Accademia Napoletana del Disegno, che oppose il decorativismo rococ\u00f2 alla nascente moda neoclassica. Negli ultimi anni realizz\u00f2 capolavori come il \"Ritratto di Gaetano Barba\" (1790, Accademia Nazionale di San Luca) e gli affreschi del 1792 per la Biblioteca dei Girolamini. Nel 1796 invi\u00f2 in Molise la tela della \"Messa di Sant'Adamo\", voluta dalla confraternita di Sant'Adamo di Guglionesi per l'inaugurazione della chiesa Madre. Mor\u00ec a Napoli nel 1806.\nPerduta \u00e8 la grande scena che realizz\u00f2 sulla volta della Chiesa di San Giuseppe Maggiore nel 1796, oltre ad altri lavori su tela e ad affresco per la Basilica di Santa Chiara, dove resta solo una \"Morte di Santa Chiara\" in una delle cappelle laterali.\nFu particolarmente attivo nella decorazione degli interni delle dimore nobiliari; a testimonianza di ci\u00f2 si conservano ancora suoi affreschi nei palazzi: Cellamare, Ischitella e Spinelli di Fuscaldo."}
{"id": "1951848", "revid": "110157", "url": "https://it.wikipedia.org/wiki?curid=1951848", "title": "Variatio 22", "text": "Variatio 22 \u00e8 l'album che segna l'esordio discografico del cantautore trentino Daniele Groff, pubblicato nel 1998.\nDa \"Variatio 22\" sono stati estratti cinque singoli: \"Daisy\" (con il quale ha vinto Sanremo Giovani 1998), \"Io sono io\", \"Lamerica\", \"Adesso\" (con il quale partecipa al Festival di Sanremo 1999 ottenendo il 5\u00ba posto) e \"Everyday\", presente nella colonna sonora del film \"Il pesce innamorato\" di Leonardo Pieraccioni."}
{"id": "1951850", "revid": "1658", "url": "https://it.wikipedia.org/wiki?curid=1951850", "title": "Brochure", "text": ""}
{"id": "1951855", "revid": "172126", "url": "https://it.wikipedia.org/wiki?curid=1951855", "title": "Arco dell'aorta", "text": ""}
{"id": "1951856", "revid": "289247", "url": "https://it.wikipedia.org/wiki?curid=1951856", "title": "San Pietro di Alessandria", "text": ""}
{"id": "1951860", "revid": "172126", "url": "https://it.wikipedia.org/wiki?curid=1951860", "title": "Circolazione generale", "text": ""}
{"id": "1951861", "revid": "729019", "url": "https://it.wikipedia.org/wiki?curid=1951861", "title": "Dassault Falcon Guardian", "text": "Il Dassault Falcon Guardian \u00e8 un biturbina multiruolo ad ala bassa sviluppato dall'azienda francese Dassault Aviation e prodotto, oltre che dalla stessa, dalla sussidiaria statunitense Falcon Jet Corporation per il mercato militare locale.\nSvolge il ruolo di aereo da pattugliamento marittimo e da ricognizione.\nStoria del progetto.\nNel giugno 1971, La United States Coast Guard lancia il programma HX-XX MRS, per il rimpiazzo dei suoi idrovolanti Grumman HU-16E Albatross. L'apparecchio richiesto doveva ricoprire funzioni di ricerca, di salvataggio e di protezione dell'ambiente e delle coste. La Dassault riusc\u00ec a fornire gli aerei alla guardia costiera USA, nonostante il buy American Act.\nGli aerei furono assemblati a Little Rock, in Arkansas, dalla Falcon Jet Corporation, una societ\u00e0 della Dassault.\nTecnica.\nSostanzialmente l'aereo deriva dal Dassault Falcon 20, alla quale sono stati cambiati soltanto i motori con dei Garret ATF-3-6 e con alcune migliorie per adattare l'aereo all'uso che la Guardia Costiera voleva farne. Le principali caratteristiche sono:"}
{"id": "1951864", "revid": "3082", "url": "https://it.wikipedia.org/wiki?curid=1951864", "title": "San Paolino di Treviri", "text": ""}
{"id": "1951871", "revid": "287204", "url": "https://it.wikipedia.org/wiki?curid=1951871", "title": "Stadio nazionale Vasil Levski", "text": "Lo stadio nazionale Vasil Levski (in bulgaro: \u041d\u0430\u0446\u0438\u043e\u043d\u0430\u043b\u0435\u043d \u0441\u0442\u0430\u0434\u0438\u043e\u043d \u201e\u0412\u0430\u0441\u0438\u043b \u041b\u0435\u0432\u0441\u043a\u0438\u201c) \u00e8 un impianto situato a Sofia, in Bulgaria, intitolato al rivoluzionario Vasil Levski. \u00c8 lo stadio pi\u00f9 grande di Bulgaria.\nInaugurato ufficialmente nel 1953, \u00e8 stato ristrutturato nel 1966 e 2002. Gi\u00e0 sede delle partite casalinghe del , ospita le partite interne della nazionale bulgara di calcio e del .\nStoria.\nPrima della costruzione dello stadio nazionale, su questa superficie erano situati il campo di gioco Levski (dove ha giocato la squadra locale, il ) e lo stadio \u00dcnak (il quale \u00e8 stato utilizzato come stadio nazionale). Dopo l'abbattimento delle strutture, alla fine degli anni 1940, in quello stesso posto inizi\u00f2 la costruzione di un nuovo complesso multifunzionale. La costruzione fin\u00ec nel 1953. La capacit\u00e0 massima di spettatori al tempo fu di 80\u00a0000 posti. Lo stadio rimase in questo stato fino 1998, quando inizi\u00f2 la ricostruzione, per mettere l'impianto in regola secondo i requisiti richiesti dall'UEFA. Nel 1997 si decise di installare i sedili per gli spettatori e di effettuare dei miglioramenti estetici. Nel 1998 cominci\u00f2 la vera e propria ricostruzione dell'impianto. I lavori, per\u00f2, non vennero svolti come previsto, per la mancanza dei mezzi e di un piano preciso. Dopo le scoperte di alcune irregolarit\u00e0 nel 2000, i lavori si fermarono. Nel 2001 ricominciarono con buon ritmo e la ricostruzione fu ultimata nell'ottobre del 2002, in vista della partita -, con la quale si diede inizio alla nuova era dello stadio. La capacit\u00e0 massima di spettatori fu ridotta quasi della met\u00e0, a 46\u00a0340 posti.\nUtilizzo.\nLo stadio viene utilizzato soprattutto per le partite di calcio: la nazionale bulgara disputa qui le gare interne delle qualificazioni al campionato del mondo e al campionato d'Europa. Nell'impianto si disputa anche la finale della Coppa di Bulgaria. L'impianto viene usato anche dal .\nVi si disputano anche gare di atletica leggera (\u00e8 presente una pista di atletica) e, all'interno della struttura, vi sono spazi per la pratica di arti marziali, ginnastica artistica, pallacanestro, pugilato, ginnastica aerobica, scherma e tennis tavolo.\nNel 1957 lo stadio ha ospitato il campionato europeo di pallacanestro."}
{"id": "1951872", "revid": "124704809", "url": "https://it.wikipedia.org/wiki?curid=1951872", "title": "Tempo di corrivazione", "text": "Il tempo di corrivazione, valutato in un determinato punto di una rete di drenaggio (naturale o artificiale) \u00e8 il tempo che occorre alla generica goccia di pioggia caduta nel punto idraulicamente pi\u00f9 lontano a raggiungere la sezione di chiusura del bacino in esame.\nEsso varia in funzione delle caratteristiche topografiche, pedologiche e geologiche del bacino e degli usi del suolo attuati sullo stesso. \nDeterminazione.\nIl tempo di corrivazione formula_1, misurato in ore, pu\u00f2 essere determinato con l'utilizzo di formule analitiche; le principali sono riportate nel seguito.\nFormula di Giandotti.\ndove con S \u00e8 indicata la superficie del bacino espressa in km2, con L la lunghezza dell'asta principale espressa in km, con Hm l'altitudine media del bacino, espressa in m, riferita al livello medio del mare e con h0 la quota della sezione di chiusura, anch'essa in m, sempre riferita al livello medio del mare.\nQuesta formula vale per bacini idrografici di estensione superiore a 100\u00a0km2.\nFormula di Viparelli.\nin cui L indica la lunghezza dell'asta fluviale e V la velocit\u00e0 della particella d'acqua; la velocit\u00e0, posta pari a 5,4\u00a0km/h, \u00e8 determinata con l'ausilio di un abaco che propone una relazione tra la velocit\u00e0 dell'acqua, le pendenze medie dei versanti e la tipologia di terreno che caratterizza il bacino.\nFormula di Pezzoli.\nin cui con L si indica la lunghezza dell'asta principale, mentre con p si indica la pendenza media dell'alveo.\nApplicazioni.\nIl tempo di corrivazione rappresenta una misura utile per la previsione delle portate del corso d'acqua che drena un bacino risultanti da ipotetici eventi piovosi a loro volta caratterizzati da tempi di ritorno statisticamente determinabili. \u00c8 infatti molto importante per varie ragioni (anche di tipo economico) che gli ingegneri, geologi agronomi e dottori forestali (figure professionali deputate alla progettazione di opere idrauliche) siano in grado di prevedere le risposte date da un dato bacino idrografico alle piogge di varia intensit\u00e0 che possono interessarlo nel corso del tempo. La progettazione di infrastrutture idrauliche quali ponti, bacini di espansione o invasi non pu\u00f2 infatti prescindere da questo tipo di studi, come pure la prevenzione dei rischi legati agli eventi alluvionali. \nA parit\u00e0 di intensit\u00e0 di pioggia le portate massime che si registreranno in corrispondenza della sezione di chiusura saranno quelle derivate da eventi piovosi che interessino tutta l'area considerata e che abbiano inoltre una durata maggiore o eguale al tempo di corrivazione. Questo perch\u00e9 in tal caso tutta l'area del bacino idrografico fornir\u00e0 contemporaneamente il suo contributo all'alimentazione del corso d'acqua."}
{"id": "1951873", "revid": "1494169", "url": "https://it.wikipedia.org/wiki?curid=1951873", "title": "Adrien Duvillard", "text": ""}
{"id": "1951877", "revid": "140509", "url": "https://it.wikipedia.org/wiki?curid=1951877", "title": "The Committee", "text": "The Committee \u00e8 un film sperimentale indipendente del 1968, diretto da Peter Sykes.\nIl soggetto \u00e8 tratto dal racconto \"Nightmare\", pubblicato nel 1966 su una rivista letteraria da Max Steuer, filosofo e docente alla London School of Economics; anche l'idea di trasporre il racconto in forma cinematografica fu di Steuer il quale collabor\u00f2 con Sykes alla sceneggiatura, produsse il film e ne supervision\u00f2 l'intera lavorazione.\nTrama.\nUn giovane autostoppista \u00e8 a bordo dell'automobile di uno sconosciuto che lo tedia con discorsi ininterrotti e banali, cui egli si limita a rispondere per monosillabi. Il conducente a un tratto decide di fermarsi in una radura in aperta campagna, perch\u00e9 a suo dire la macchina fa un rumore insolito: mentre l'uomo \u00e8 chino ad armeggiare sul motore, il giovane gli chiude violentemente il cofano sul collo e lo decapita. Dopo una breve riflessione, tuttavia, egli ricuce la testa sul collo dell'uomo, lo rianima e lo lascia ripartire da solo, presumibilmente immemore di quanto appena accaduto.\nLa scena si sposta nella sede di un'istituzione non meglio identificata, dotata di elaboratori elettronici, schedari e aule universitarie dove si tengono lezioni: in un consiglio direttivo, il capo dell'organizzazione annuncia fra l'altro che entro dieci giorni diriger\u00e0 personalmente un \u00abcomitato\u00bb con quasi trecento persone le quali, egli specifica, hanno tutte \u00abimmaginazioni contrarie\u00bb.\nLa storia torna a seguire il protagonista, dapprima a casa sua \u2013 dove si apprende fra l'altro che \u00e8 appassionato di scacchi \u2013 quindi nell'ufficio dove lavora come disegnatore progettista nella City di Londra; qui egli informa il suo superiore di aver ricevuto l'invito a prendere parte a un \u00abcomitato\u00bb e che perci\u00f2 dovrebbe assentarsi dal lavoro. Il boss, esaminata la lettera di invito, esorta il giovane ad accettare e gli consiglia di non sottovalutare l'importanza di simili incontri, poich\u00e9 egli stesso vi ha partecipato e chi li organizza \u00abmanda avanti il sistema\u00bb.\nIl giovane si ritrova quindi, assieme a molte altre persone a lui per lo pi\u00f9 sconosciute, a soggiornare presso una lussuosa villa in campagna, in una sorta di misterioso convegno i cui partecipanti paiono trascorrere tutto il tempo giocando a \"croquet\" o a scacchi, nuotando in piscina o intrattenendo discussioni intellettuali: la ragione della loro presenza assieme in quel luogo non \u00e8 mai esplicitata. Il raduno si svolge sotto lo sguardo attento del \u00abDirettore del Comitato\u00bb, ossia il capo dell'organizzazione apparso qualche scena prima.\nFra i convenuti il protagonista incrocia quasi subito anche la sua vittima, che non porta pi\u00f9 alcun segno della decapitazione e non sembra neppure riconoscerlo: turbato da tale presenza, il giovane confida al fratello minore \u2013 anch'egli fra gli invitati nonch\u00e9 al corrente della vicenda nella radura \u2013 la sua paura che l'intero convegno sia stato organizzato solo per lui: i due meditano di fuggire dalla villa la notte stessa.\nIl sospetto del giovane si rivela fondato allorch\u00e9 il Direttore lo chiama a colloquio prima che egli possa attuare il suo piano di fuga e, dopo avergli prelevato un campione di sangue, lo interroga in merito all'episodio violento di cui \u00e8 stato artefice, invitandolo ad una sorta di auto-analisi sulle ragioni tanto della decapitazione quanto della successiva decisione di \"resuscitare\" la vittima; ci\u00f2 d\u00e0 poi lo spunto a un lungo dialogo filosofico sull'etica, sull'autorit\u00e0 e il rifiuto di essa, e sul rapporto fra crimine e ordine sociale, al termine del quale i due paiono giungere a conclusioni simili.\nNell'ultima sequenza, a convegno ormai concluso, il protagonista lascia la villa nuovamente come passeggero di un'automobile: stavolta alla guida c'\u00e8 una ragazza da lui conosciuta poco prima che gli chiede, senza ottenere risposta, se giochi a Bridge; attorno, il paesaggio campestre sembra ricordare l'ambientazione delle vicende iniziali.\nColonna sonora.\nLa pellicola include la canzone \"Nightmare\", scritta ed eseguita da The Crazy World of Arthur Brown: il brano \u00e8 mimato in \"playback\" dallo stesso Arthur Brown, il quale appare durante un party nella sua tipica maschera di scena dell'epoca, con sul capo un elmo di ferro dalle corna fiammeggianti; La versione di \"Nightmare\" presente nel film \u00e8 differente da quella inclusa nell'unico album in studio del gruppo che, cos\u00ec come il film, usc\u00ec nel 1968.\nIl commento musicale al film, per il resto, \u00e8 opera dei Pink Floyd e consta complessivamente di circa quindici minuti di musica, nove dei quali costituiti da un'unica improvvisazione che corrisponde alla lunga sequenza del dialogo tra il protagonista e il Direttore. Se si eccettuano le edizioni home video del film, le musiche incise dal gruppo per \"The Committee\" rimasero ufficialmente inedite per 48 anni, fino cio\u00e8 al novembre 2016 quando due brani furono inclusi nel cofanetto antologico CD-DVD \"The Early Years 1965-1972\" il quale contiene separatamente anche il film per intero. Anche nel cofanetto, i brani in questione sono tratti direttamente dall'audio del film e contengono perci\u00f2 in minima parte dialoghi originali sovrapposti alla musica.\nEdizioni in DVD.\nLa prima edizione in DVD del film, pubblicata per il solo mercato americano (NTSC, region 1), risale al 2005 a cura della Craytic che allora deteneva i diritti del film.\nLa Eclectic DVD Distributions pubblic\u00f2 nel settembre 2009 una nuova edizione aggiungendovi come contenuto extra due interviste rispettivamente a Peter Sykes e Max Steuer; alla confezione era allegato un CD audio sampler della Basho Records contenente 3 brani musicali: la traccia di apertura era la canzone \"The Committee\" su testo di Max Steuer, incisa nel 2003 da Paul Jones, l'attore protagonista del film, gi\u00e0 cantante con Manfred Mann negli anni sessanta; le altre due, gi\u00e0 edite altrove dalla stessa Basho, non avevano alcun legame col film: si trattava infatti di un brano strumentale originale intitolato \"Bird\" e di una \"cover\" di \"Here Comes The Flood\" (1977) di Peter Gabriel, entrambi eseguiti dalla Homemade Orchestra.\nNel 2016 come gi\u00e0 detto il film fu incluso nel cofanetto antologico dei Pink Floyd \"The Early Years 1965-1972\", nel settimo e ultimo volume \"Continu/ation.\""}
{"id": "1951879", "revid": "1782831", "url": "https://it.wikipedia.org/wiki?curid=1951879", "title": "Incompreso (miniserie televisiva)", "text": "Incompreso \u00e8 una miniserie televisiva del 2002 diretto dal regista Enrico Oldoini. Liberamente tratto dal romanzo omonimo di Florence Montgomery del 1869, \u00e8 un remake dell'omonimo film del 1966 di Luigi Comencini.\nQuesta miniserie, realizzata nel 2001, venne trasmessa, in prima visione TV, il 12 febbraio 2002 e il 14 febbraio 2002, in prima serata su Canale 5. Inoltre esiste una riduzione in unico film TV, dalla durata di 106 minuti.\nTrama.\nEdoardo Quaratesi e la moglie Elisa vivono tranquilli a Lucca, con i due figli Francesco e Mino (rispettivamente di 10 e 5 anni) in una magnifica villa con piscina.\nEdoardo \u00e8 spesso fuori casa per lavoro trascurando la moglie e i figli. Quando torna mostra molto affetto verso il figlio pi\u00f9 piccolo e trascura il figlio maggiore, credendo che non abbia bisogno di tenerezza essendo ormai troppo grande.\nNell'estate del 1956 la loro vita tranquilla viene sconvolta quando Elisa scopre dal dott. Federico Ansoldi di essere malata di una grave forma di leucemia e che le resta ormai poco da vivere.\nInfatti dopo poco tempo muore. Francesco soffre moltissimo per la perdita della mamma perch\u00e9 sa che era l'unica che lo capiva e che gli voleva veramente bene.\nEdoardo, anch'egli distrutto per la perdita della moglie, decide di tenere nascosta la verit\u00e0 al figlio minore perch\u00e9 lo ritiene troppo piccolo per affrontare la morte della madre. Ma cos\u00ec facendo sar\u00e0 costretto a raccontargli una lunga serie di menzogne e alla fine Mino scoprir\u00e0 comunque la verit\u00e0.\nSubito dopo la morte della moglie, per badare ai bambini mentre lui \u00e8 al lavoro, Edoardo fa venire a vivere con loro Laura, la sorella di Elisa.\nLaura \u00e8 gentile con Edoardo ma molto fredda e severa con Francesco, che accusa ingiustamente di scarsa sensibilit\u00e0 e attenzione verso il fratellino.\nAnche Edoardo sar\u00e0 sempre pi\u00f9 esigente con Francesco, sgridandolo continuamente di non preoccuparsi abbastanza per Mino e di esporlo troppo ai pericoli.\nFrancesco si sente sempre pi\u00f9 incompreso perch\u00e9 viene sempre trattato come un piccolo adulto e non come un ragazzino della sua et\u00e0. \nVorrebbe che il padre e la zia gli dimostrassero l'affetto che gli dimostrava la mamma e soffre sempre di pi\u00f9.\nAlla fine Mino giocando sul trampolino mal funzionante della piscina attira l'attenzione di Francesco che, per salvargli la vita, cadr\u00e0 nella piscina vuota al posto suo, facendo un volo di parecchi metri e riporter\u00e0 una gravissima lesione alla colonna vertebrale, che lo porter\u00e0 alla morte.\nPrima di morire far\u00e0 capire al padre tutti gli errori che ha commesso nei suoi confronti, compreso il fatto di non avergli dimostrato abbastanza il suo affetto per lui e il padre, tra le lacrime, gli chieder\u00e0 scusa."}
{"id": "1951886", "revid": "120111783", "url": "https://it.wikipedia.org/wiki?curid=1951886", "title": "Domenico Rasi", "text": "Biografia.\nStudente in Architettura all'Universit\u00e0 di Firenze, nell'estate del 1944 era militare con il grado di caporale maggiore del Reggimento Volontari Bersaglieri \"Luciano Manara\" della Repubblica Sociale Italiana, Battaglione \"Goffredo Mameli\", 4\u00aa Compagnia, di stanza a Gabicce Monte.\nUnitamente al compagno d'armi Vanzio Spinelli, a seguito della diserzione di alcuni commilitoni verso le forze partigiane, fu accusato da un delatore appartenente allo stesso Reparto di avere manifestato opinioni antifasciste e disfattiste oltre che di avere avuto contatti con esponenti della Resistenza: per tale motivo furono imprigionati presso la rocca malatestiana di Cattolica e processati da un tribunale militare tedesco, dal quale \u2014 anche al fine di dare una punizione esemplare, nel tentativo di porre un freno al crescente fenomeno delle diserzioni \u2014 vennero dichiarati colpevoli di \u00abdisfattismo nelle forze armate, intelligenza con i partigiani, propaganda sovversiva\u00bb e pertanto fucilati all'alba del 24 giugno 1944 presso il cimitero comunale.\nNello stesso processo verranno emesse altre condanne pi\u00f9 lievi nei confronti dei commilitoni Ippolito Fontana e Carlo Cortesi, per analoghi motivi: quest'ultimo, in una dichiarazione allegata agli atti del processo avviato nel dopoguerra nei confronti del comandante del Reparto, il maggiore Leonardo Vannata, ha fornito una drammatica e dettagliata testimonianza delle torture e degli interrogatori, da cui emerge il particolare accanimento dei fascisti nei confronti delle due giovani vittime, ree unicamente di desiderare giustizia e libert\u00e0 per la loro Patria, come si pu\u00f2 leggere nelle toccanti e dignitose parole scritte nelle loro ultime lettere indirizzate a familiari e amici.\nRiconoscimenti.\n\u00c8 stato riconosciuto partigiano della 29\u00aa brigata GAP, operante nell'area di Rimini, con ciclo operativo dal 20 giugno al 24 giugno 1944.\nNel 1944, una volta liberata la citt\u00e0 dai nazifascisti, \u00e8 stato insignito della cittadinanza onoraria alla memoria dal Comune di Cattolica unitamente al compagno Vanzio Spinelli, ed a loro \u00e8 stato intitolato il lungomare cittadino, oggi denominato \"Lungomare Rasi e Spinelli\".\nNel cimitero comunale di Cattolica, nell'esatto luogo ove avvenne la fucilazione, \u00e8 stato eretto un monumento nel 1978, progettato dall'architetto Luigi Filippini.\nLa storia di Rasi e Spinelli \u00e8 stata rappresentata nel film \"Tutti morimmo a stento,\" regia di Alessandro Nunziata (2015)."}
{"id": "1951887", "revid": "110157", "url": "https://it.wikipedia.org/wiki?curid=1951887", "title": "Ottimizzazione adattativa", "text": "In informatica l'ottimizzazione adattativa \u00e8 una tecnica che esegue una ricompilazione dinamica di porzioni di programma utilizzando dati proveniente dall'esecuzione del programma stesso al fine di migliorare l'esecuzione del programma. Questa tecnica \u00e8 una via di mezzo tra la compilazione just-in-time e l'interpretazione delle istruzioni. In alcuni casi la ricompilazione dinamica utilizza i dati derivati dall'esecuzione del programma al fine di ridurre i salti condizionati e utilizza l'inline expansion per ridurre i cambi di contesto.\nPer esempio si pu\u00f2 immaginare un'ipotetica applicazione bancaria. Quest'applicazione permetterebbe di vedere il proprio estratto conto di eseguire movimenti di fondi e tutte le altre classiche operazioni bancarie. L'applicazione verrebbe utilizzata da molte persone che potenzialmente pur potendo eseguire centinaia di operazioni diverse tenderanno a eseguire poche operazioni molto comuni. Un'ottimizzazione dinamica potrebbe riconoscere che alcune transazioni vengono eseguite con estrema frequenza e quindi potrebbe tradurne il codice in codice assembler al fine di migliorare le prestazioni di queste poche transazioni molto comuni.\nDeottimizzazione.\nIn alcuni sistemi come le Java Virtual Machine l'esecuzione di bytecode pu\u00f2 essere invertita. Questo permette all'ottimizzazione adattiva di verificare quali condizioni sono state verificate dal codice e quindi di eseguire il codice successivo sapendo che quelle condizioni sono gi\u00e0 state verificate. Per esempio la precedente applicazione bancaria dopo aver verificato che il conto corrente \u00e8 valido potrebbe eseguire le operazioni successive senza ogni volta verificare la condizione dato che questa risulta essere gi\u00e0 valida."}
{"id": "1951890", "revid": "842", "url": "https://it.wikipedia.org/wiki?curid=1951890", "title": "Ottimizzazione adattiva", "text": ""}
{"id": "1951893", "revid": "247222", "url": "https://it.wikipedia.org/wiki?curid=1951893", "title": "Nicolette Larson", "text": "Il suo primo album \u00e8 stato \"Nicolette\", pubblicato nel 1978, mentre l'ultimo inciso prima della scomparsa \u00e8 stato \"Sleep, Baby Sleep\", che risale al 1994. La sua canzone pi\u00f9 famosa \u00e8 stata probabilmente la cover di \"Lotta Love\" di Neil Young.\nNel 1988 compare in una scena del film \"I gemelli\", eseguendo il brano \"I'd Die for this Dance\" insieme a Jeff Beck, Terry Bozzio e Tony Hymas.\nIn Italia \u00e8 ricordata per aver cantato al Festival di Sanremo 1990 la versione in inglese della canzone \"Io e mio padre\" di Grazia Di Michele e per la canzone \"Let Me Be the One\" (inserita nell'album \"Shadows of Love\"), che faceva parte della colonna sonora del film \"Renegade - Un osso troppo duro\".\n\u00c8 morta a Los Angeles il 16 dicembre 1997 a soli 45 anni per le complicazioni di un edema cerebrale."}
{"id": "1951894", "revid": "463126", "url": "https://it.wikipedia.org/wiki?curid=1951894", "title": "Isocromosoma", "text": "L'isocromosoma \u00e8 il risultato di un'aberrazione cromosomica strutturale intracromosomica causata da un errore di divisione durante l'anafase.\nIl cromosoma si rompe trasversalmente al livello del centromero e braccio lungo e braccio corto si separano. Il braccio che porta con s\u00e9 il centromero, solitamente il lungo, pu\u00f2 replicarsi, mentre l'altro viene generalmente perduto.\nIl nuovo cromosoma sar\u00e0 quindi formato dall'esatta duplicazione di uno dei due bracci.\nOrigine.\nEsso ha origine durante la meiosi e mitosi, quando la divisione del centromero si verifica come il piano trasversale, piuttosto che verticale. Di conseguenza, uno dei bracci del cromosoma originale viene perso e le braccia dell'isocromosoma risultanti sono geneticamente identici l'uno all'altro, ma in senso inverso. \nNon \u00e8 stata determinata con precisione come gli isocromosomi siano formati, anche se ci sono due meccanismi descritti: \n-Un errore di divisione del centromero durante la meiosi II(meccanismo poco comune).\n-Uno scambio della porzione prossimale del braccio vicino al centromero su un cromosoma o nei cromatidi fratelli(meccanismo pi\u00f9 comune). \nNegli esseri umani gli isocromosomi sono associati a determinate malattie. Ad esempio, alcuni bambini sono affetti della sindrome di Turner , causata dal isocromosoma del braccio lungo del cromosoma X. Pazienti affetti dalla sindrome Pallister-Killian, causata dal isocromosoma braccio corto del cromosoma 12. L'isocromosoma del braccio lungo del cromosoma 17 e il braccio lungo isocromosoma 14 sono associati a certi tipi di tumori solidi e a neoplasie ematologiche. \nIndividui portatori di isocromosomi possono avere figli con cromosomi normali."}
{"id": "1951895", "revid": "6923", "url": "https://it.wikipedia.org/wiki?curid=1951895", "title": "\u00cele-de-France Mobilit\u00e9s", "text": "\u00cele-de-France Mobilit\u00e9s \u00e8 un ente pubblico a carattere amministrativo francese che svolge il ruolo di autorit\u00e0 organizzatrice dei trasporti urbani nella regione dell'\u00cele-de-France."}
{"id": "1951897", "revid": "74173", "url": "https://it.wikipedia.org/wiki?curid=1951897", "title": "Optile", "text": ""}
{"id": "1951898", "revid": "486946", "url": "https://it.wikipedia.org/wiki?curid=1951898", "title": "STIF", "text": ""}
{"id": "1951901", "revid": "62004", "url": "https://it.wikipedia.org/wiki?curid=1951901", "title": "Jos\u00e9 Antonio Guerra Oliva", "text": ""}
{"id": "1951910", "revid": "3732", "url": "https://it.wikipedia.org/wiki?curid=1951910", "title": "Vanzio Spinelli", "text": "Biografia.\nStudente presso l'Istituto industriale superiore di Forl\u00ec, nell'estate del 1944 era militare con il grado di sergente del Reggimento Volontari Bersaglieri \"Luciano Manara\" della R.S.I., Battaglione \"Goffredo Mameli\", 4\u00ba Compagnia, di stanza a Gabicce Monte.\nUnitamente al commilitone Domenico Rasi, a seguito della diserzione di alcuni commilitoni verso le forze partigiane, fu accusato da un delatore appartenente allo stesso Reparto di avere manifestato opinioni antifasciste e disfattiste e di avere avuto contatti con esponenti della Resistenza: per tale motivo furono imprigionati presso la rocca malatestiana di Cattolica e processati da un tribunale militare tedesco dal quale - anche al fine di dare una punizione esemplare nel tentativo di porre un freno al crescente fenomeno delle diserzioni - vennero dichiarati colpevoli di \"disfattismo nelle forze armate, intelligenza con i partigiani, propaganda sovversiva\" e fucilati all'alba del 24 giugno 1944 presso il cimitero comunale.\nNello stesso processo verranno emesse altre condanne pi\u00f9 lievi nei confronti dei commilitoni Ippolito Fontana e Carlo Cortesi, per analoghi motivi: quest'ultimo in una dichiarazione allegata agli atti del processo avviato nel dopoguerra nei confronti del comandante del Reparto, il maggiore Leonardo Vannata, ha fornito una drammatica e dettagliata testimonianza delle torture e degli interrogatori, da cui emerge il particolare accanimento dei fascisti nei confronti delle due giovani vittime, ree unicamente di desiderare giustizia e libert\u00e0 per la loro Patria, come si pu\u00f2 leggere nelle toccanti e dignitose parole scritte nelle loro ultime lettere indirizzate a familiari e amici.\nRiconoscimenti.\n\u00c8 stato riconosciuto partigiano della \"Brigata Mazzini\", attiva nel Forlivese, con ciclo operativo dal 20 giugno al 24 giugno 1944.\nNel 1944, una volta liberata la citt\u00e0 dai nazifascisti, \u00e8 stato insignito della Cittadinanza onoraria dal Comune di Cattolica unitamente al compagno Domenico Rasi, ed a loro \u00e8 stato intitolato il lungomare cittadino, oggi denominato \"Lungomare Rasi e Spinelli\".\nNel cimitero comunale di Cattolica, nell'esatto luogo ove avvenne la fucilazione, \u00e8 stato eretto un monumento nel 1978, progettato dall'architetto Luigi Filippini.\nLa storia di Rasi e Spinelli \u00e8 stata rappresentata nel film \"Tutti morimmo a stento,\" regia di Alessandro Nunziata (2015)."}
{"id": "1951912", "revid": "28592", "url": "https://it.wikipedia.org/wiki?curid=1951912", "title": "Popolazione precolombiana", "text": ""}
{"id": "1951914", "revid": "729019", "url": "https://it.wikipedia.org/wiki?curid=1951914", "title": "Tinea corporis", "text": "La tinea corporis, anche chiamata tinea circinata, tinea glabrosa o herpes circinatus, \u00e8 una forma di micosi superficiale (dermatofitosi) che colpisce la cute, soprattutto di donne e di bambini, nelle zone del corpo prive di peli\nEpidemiologia.\nDiffusa nei gatti randagi, questo comporta un rischio maggiore per la categorie di lavoro che passano del tempo in compagnia di tali animali, veterinari e allevatori risultano pi\u00f9 esposti al contagio.\nEziologia.\nMalattia causata da Dermatofiti che abitano le lamine superficiali dello strato corneo e, rilasciando cheratinasi, sono capaci di demolire la cheratina; di regola per\u00f2 non oltrepassano l'epidermide e gli annessi. L'immunit\u00e0 cellulo mediata provvede alla loro eliminazione.\nLa malattia si diffonde tramite contatto con animali da compagnia infetti, mentre la sua diffusione fra esseri umani \u00e8 rara.\nSintomatologia.\nSi mostra una lesione sulla pelle, questa si mostra come una piccola chiazza circolare di colore rosaceo, desquamativa, in rilievo con i margini netti ed il centro pi\u00f9 chiaro. Inoltre \u00e8 presente la sensazione di prurito.\nDiagnosi differenziale.\nAlcune malattie hanno in comune alcune manifestazioni, tutte riguardanti le chiazze rosacee che si mostrano:\nAlcuni farmaci permettono una diagnosi ritardata di tale tinea perch\u00e9 mascherano le manifestazioni pi\u00f9 tipiche."}
{"id": "1951916", "revid": "486946", "url": "https://it.wikipedia.org/wiki?curid=1951916", "title": "Francelino Matuzalem", "text": ""}
{"id": "1951924", "revid": "3791", "url": "https://it.wikipedia.org/wiki?curid=1951924", "title": "Calcio alla XXIX Olimpiade - Qualificazioni al torneo femminile", "text": ""}
{"id": "1951926", "revid": "149485", "url": "https://it.wikipedia.org/wiki?curid=1951926", "title": "Campionati mondiali di ginnastica ritmica sportiva 1994", "text": "I XVIII Campionati mondiali di ginnastica ritmica sportiva si sono svolti a Parigi, in Francia, dal 6 al 9 ottobre 1994."}
